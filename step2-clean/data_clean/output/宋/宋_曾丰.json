{
    "dynasty": "宋",
    "author": "曾丰",
    "intro": "",
    "items": [
        {
            "title": "衡阳西溪",
            "content": [
                "眼底西溪少，碑间北客多。",
                "雪霜风日剥，岁月姓名讹。",
                "后有诗堪勒，傍无石可磨。",
                "可磨悬绝处，留勒中兴歌。"
            ]
        },
        {
            "title": "寿周枢密四首",
            "content": [
                "元气自子始，入申为至清。",
                "况在申中央，其气尤粹精。",
                "金风冷飕飕，玉寒露泠泠。",
                "人间物莫当，夜堕文昌星。"
            ]
        },
        {
            "title": "取清苦廉正为韵课四古风呈漕使苏叔子",
            "content": [
                "夷齐饿至死，利固非所餂。",
                "赢取万世名，犹疑未为廉。",
                "了无近名事，始不犯世嫌。",
                "贪廉公两忘，退与天道潜。"
            ]
        },
        {
            "title": "贺广东黄漕生辰六绝",
            "content": [
                "博落山中黄子杨，少从李生受仙方。",
                "道成初试飞升步，引手蟾宫折桂香。"
            ]
        },
        {
            "title": "假守晋康出郊劝农二首",
            "content": [
                "小队近郊初省春，杯盘绵蕝意殷勤。",
                "叮咛通国老和少，黾勉及时耕且耘。",
                "卖剑尔行移尔俗，买山吾退了吾文。",
                "试于农圃相寻认，果是康州旧使君。"
            ]
        },
        {
            "title": "游香山寺",
            "content": [
                "二年官番禺，簿领未尝隙。",
                "一月客晋康，偷闲得两日。",
                "太守宣公孙，雅有好客癖。",
                "相邀乘午阴，共往叩禅寂。",
                "前驱破暝烟，磴道十余折。",
                "草蒙百年街，屋倚千仞壁。",
                "扳扪到上头，两眼眇万物。",
                "宾主小夷犹，杯盘大狼藉。",
                "毋多酌我醇，我渴咽泉沥。",
                "毋多食我肥，我饥啗芝茁。",
                "迩来伤南烹，颇复费北药。",
                "坐客笑欲颠，诗人命能薄。",
                "劝酬互喧哗，问答交戏谑。",
                "车骑林间驰，衙官松下喝。",
                "使君倡兹游，风景业已煞。",
                "何当学谢安，更有携妓乐。",
                "流水谁与弹，行云谁与遏。",
                "雨来风薄之，其势飘以忽。",
                "篮舆不及乘，急著下山屐。",
                "林梢溜滴巾，石罅泥涴袜。",
                "皂黥效殷勤，破袖争拂拭。",
                "我叱皂黥术，袜巾岂所惜。",
                "泥非世间污，溜是尘我汁。",
                "点涴不厌多，愈多愈清绝。"
            ]
        },
        {
            "title": "赠相士陈道人",
            "content": [
                "道人满藏是光明，况问麻衣乞得灵。",
                "眸子外无余造化，士人中有几公卿。",
                "爱名者十忌者百，逢人言失物言得。",
                "试指贤眉里哄黄，管招群枉眼中白。"
            ]
        },
        {
            "title": "题张德清悦斋",
            "content": [
                "君不见胸中义利交战初，胜负未分子夏臞。",
                "又不见胸中义利交战余，胜负已决子夏腴。",
                "臞腴之变何须臾，一忻一戚相乘除。",
                "初枉德清来致敬，盛年已有臞之证。",
                "况年不似旧时盛，为若面上腴生莹。",
                "纷华淡泊交相竞，利攻莫入义还胜。",
                "小斋容膝只数椽，焚香坐对古圣贤。",
                "关钥勘到羲皇前，肉融形释心悠然。",
                "非金非石非管弦，抵掌顿足喜欲颠。",
                "杨墨申韩初立说，其心亦为道而设。",
                "差以毫厘缪燕越，更于真似细区别。",
                "万一悦非吾所悦，恐乾孟子韩公舌。"
            ]
        },
        {
            "title": "与邓继高望沙山同赋",
            "content": [
                "先喜见沙山，俄藏靉靉间。",
                "云非夺吾好，天固与人悭。",
                "未遽清风起，何当旧观还。",
                "峥嵘终莫掩，兹且听潺湲。"
            ]
        },
        {
            "title": "憩古寺",
            "content": [
                "绿绕青围春一窝，精庐突兀在烟萝。",
                "地容墙壁剩无几，山视楼台高不多。",
                "驯爵谙知僧自在，吠尨怪见客相过。",
                "古音独幸黄鹂会，挑我风前一再哦。"
            ]
        },
        {
            "title": "修文立武颂",
            "content": [
                "斌哉公兮。丁黎牾兮，",
                "反自拊兮。亶元后天覆无我若汝兮，",
                "董尔僚厘吾天序兮。九法茂茂勃其竖兮，",
                "谁又我左角右巨}兮。尔校传相欢，",
                "勿阐而左皮右丸}兮，勿外门内为}而左革右干}兮，",
                "勿闓而篓韬舀换长}靫左革右阑}兮。逡其虎贲以自媻兮。",
                "斌哉公兮。丁黎狺兮，",
                "反自左扌右盾}兮。亶元老地载无我若人兮，",
                "麾尔校迪吾天伦兮。三纲几几廪其左陈右攵}兮，",
                "谁又我外门内宾}兮。尔黎传相告，",
                "勿摅而左韦右蜀}兮，勿抉而箙兮，",
                "勿掀而鞬左车右曼}左弓右鬲}籙金换木}兮。逶其蚁溃以自宓兮。",
                "斌哉公兮。丁黎左羊右委}兮，",
                "反自揆兮，亶元戎海涵无我若尔兮，",
                "格尔黎寤吾天理兮。五常炳炳劼其履兮，",
                "谁又我觝兮。吾伍传相号，",
                "勿袖而弢兮，勿弹而轑兮，",
                "勿纾而医韘皾櫜兮。逛其虻附以自陶兮。",
                "修文立武，三章章七句，",
                "三章章五句。"
            ]
        },
        {
            "title": "再游登腾王阁",
            "content": [
                "故阁峥嵘已劫灰，又看新阁上烟煤。",
                "断碑无日不浓墨，古砌新秋犹杂苔。",
                "江阔鸟疑飞不过，风轻帆远趁先开。",
                "天高地迥诗囊小，收拾不多空一来。"
            ]
        },
        {
            "title": "有售画于余令作杨柳黄鹂池塘萱草既成可观用",
            "content": [
                "一段池塘萱草奇，其形便画理便诗。",
                "到离形处画之妙，诗妙更无形可离。",
                "",
                ""
            ]
        },
        {
            "title": "梅雨示何柯",
            "content": [
                "屋漏床俱湿，墙颓土半乾。",
                "管虫淫兔颍，箱漆浥龙团。",
                "着火薰仍焙，教儿覆更翻。",
                "好收书册在，念我置时难。"
            ]
        },
        {
            "title": "舟行赴广倅书所见示阿槿",
            "content": [
                "南景所陈诗所须，彼无尽藏入吾储。",
                "百川送海成其大，万窍迎风受以虚。",
                "敏则有功鹰得兔，劳而无怨獭求鱼。",
                "物华切莫遗毫末，儿辈还犹要绪余。"
            ]
        },
        {
            "title": "舟入平流",
            "content": [
                "危机垂跌又平过，宿处扪心幸盖多。",
                "初月曲如钩倒挂，长江平似镜新磨。",
                "四听群动诒音寂，中有一禽呼字讹。",
                "万念俱灰眠即熟，终宵无梦入南柯。"
            ]
        },
        {
            "title": "迎仓使李监丞八绝",
            "content": [
                "二二余年两年来，来宾莲幕主霜台。",
                "今吾犹是故吾尔，白眼岂须青眼哉。"
            ]
        },
        {
            "title": "山谷诗集有题净因寺壁二绝句未知寺在何处甲",
            "content": [
                "迂路游山信爱山，偷闲疑未是真闲。",
                "烟霞谢事其容傲，猿鹤知机也意阑。",
                "",
                ""
            ]
        },
        {
            "title": "同官醵呈林签判",
            "content": [
                "广南一路逢春早，幕下诸公醵饮迟。",
                "庄蝶舞风忙似我，杜鹃啼月怨归谁。",
                "梅兄樊弟风流态，魏后姚王富贵姿。",
                "过去那容更追赏，且随见在醉残枝。"
            ]
        },
        {
            "title": "南峰寺劝农",
            "content": [
                "队吏衙官出劝农，前驱亭午驻南峰。",
                "香烘贮雾含云鼻，茶荡吞江纲汉胸。",
                "柳自放慵乘困思，花相学醉弄娇容。",
                "老人莫答韶光意，尽量相陪酒一钟。"
            ]
        },
        {
            "title": "道人彭永年来番禺过访相约归日游阁皂",
            "content": [
                "雅性苦无他嗜好，山之佳处吾皆到。",
                "江西山半入诗中，点检怪犹无阁皂。",
                "吾家十世江西居，南来始得阁皂图。",
                "垩文横斜水曲直，煤汁浓淡山荣枯。",
                "燕閒指顾图之上，神游满意酬心赏。",
                "已空沙界无大千，那信沧溟有方丈。",
                "诗仙来往白云乡，惟沈廷瑞伊用昌。",
                "画帘卷舒纳夜月，金收开阖吞朝阳。",
                "两篇之外有余景，孟阳摹写得要领。",
                "或云图是无声诗，犹将幻梦对泡影。",
                "撙斋或是武夷曾，道人未必非老彭。",
                "相逢恍惚似前世，一笑舂容话长生。",
                "大道一成百无恐，仙家犹被死生动。",
                "逃劫莫如徐佐卿，山行未免飞矢中。",
                "道人词离不敢争，殷勤约我游青城。",
                "横江孤雁飞且鸣，便是道人出相迎。"
            ]
        },
        {
            "title": "君举再饭五峰阁四望",
            "content": [
                "城中无隙地，阁上有余天。",
                "白雪重湖浪，黄茅五岭烟。",
                "高楼南蜃涌，大字北鸿连。",
                "总是诗之具，收归作画传。"
            ]
        },
        {
            "title": "看英韶山石二首",
            "content": [
                "参天韶石有余奇，臣视金精吏武夷。",
                "雁荡天台疑可仆，瞿塘滟澦得此雌。"
            ]
        },
        {
            "title": "公之还",
            "content": [
                "公之还，谓常还兮，",
                "独不谓公害。弹鼂冠，",
                "斯传于馹，尚行于鹓。",
                "何以居之，宰臣白囏。",
                "岂无鸡舌，辅以麋丸。",
                "于逶于蛇，与鼂为羽翰。",
                "岂无辟水，枕以桥门。",
                "于左马右禺}于卬，与士为之壮。",
                "天子曰咈，唯才是论。",
                "胡为乎天骥，而拳之阑。",
                "胡为乎隋珠，而藉之弹。",
                "厥居惟外门内亢}，厥立惟胖。",
                "斯佩斯环兮，毕我鼎彝之残兮。"
            ]
        },
        {
            "title": "四月二十七日登灵洲阁明日前迓新漕回首望阁",
            "content": [
                "昨日我登山阁上，前村人落世尘中。",
                "今还望望寻村去，复觉区区与世同。",
                "眼界那分清与浊，心机已破碍为通。",
                "撙斋寄语灵洲老，莫向空边更说空。",
                "",
                ""
            ]
        },
        {
            "title": "岁在己未与南康宰周丈君可相别至戊辰复会于",
            "content": [
                "君诗他莫与同年，绝岸孤峰自一边。",
                "气质乾坤方判后，规模风雅未删前。",
                "相思鉴里縻旬岁，自稔囊中擘一篇。",
                "留与江西为后社，子孙不敢作私传。",
                "",
                ""
            ]
        },
        {
            "title": "题水牯庵二首",
            "content": [
                "尧自牵牛舜着鞭，虽劳未必适牛天。",
                "君今驯养犊成牯，饱卧太虚游自然。"
            ]
        },
        {
            "title": "闻德寿皇帝庆七十",
            "content": [
                "尧寿元非啜雉羹，秦皇汉武却营营。",
                "有心去采三山药，何似归休一日兵。"
            ]
        },
        {
            "title": "送广东潘帅移镇湖南十口号",
            "content": [
                "晋盗奔秦代勿追，碧油幢下昼阴移。",
                "虎符不下军民去，闲杀摧锋老健儿。"
            ]
        },
        {
            "title": "向察推檄至会昌赋所怀呈似二首",
            "content": [
                "惟此溪山恶，其它州县无。",
                "岂期公肮赃，而为我驰驱。",
                "钱谷岂余事，音容非故吾。",
                "史君如问细，为道费枝梧。"
            ]
        },
        {
            "title": "至广得弟幼能书报卜筑江皋二首",
            "content": [
                "远宦非吾愿，传闻误此行。",
                "官忙无复学，俸薄不如耕。",
                "食物多疑忌，医人少老成。",
                "情微书不达，书达若为情。"
            ]
        },
        {
            "title": "送陈次毕刘德钦王才卿赴省",
            "content": [
                "梅花争送君出乡，兰花争迎君入场。",
                "两花之意岂不厚，非与喜机适相当。",
                "集英对罢燕闻喜，红迎紫送余桃李。",
                "问燕无恙相识初，与莺莫逆半酣里。",
                "中年得意非少同，未老更下不朽工。",
                "气驱万物挫于笔，舌挽三江吞以胸。"
            ]
        },
        {
            "title": "送陈通卿赴省",
            "content": [
                "闽南江西人，蓬梗适相会。",
                "妙龄华发身，气味适相爱。",
                "问其先世谁，意者了翁派。",
                "肯学喜文章，绰有风流在。",
                "自余锻链方，犹鼓多炉鞲。",
                "自余组织工，犹勘我机械。",
                "一投百无牾，始契终不外。",
                "漕台开棘围，非金必沙汰。",
                "也为八韵谐，辄擅诸生最。",
                "明年动春官，再捷惊晚辈。",
                "御楼尽刻长，入赴集英对。",
                "危言撄龙鳞，稳步踏鹏背。"
            ]
        },
        {
            "title": "赴琼州次大蓼滩风雨交作寒未艾也其势欲雪",
            "content": [
                "仆仆漫郎踪迹孤，星星迂叟发毛疏。",
                "三千里外辞乡后，十八滩前问宿初。",
                "山未容云思底丽，风犹与雪议权舆。",
                "有蒲团在不能享，吾策从初悔读书，"
            ]
        },
        {
            "title": "会昌劝农",
            "content": [
                "官不劝农农亦耕，诏书那可废常行。",
                "烟霞自避旌旗色，鱼鸟相疑金鼓声。",
                "蝶急岂遑追梦觉，鸠闲犹强管阴晴。",
                "忙中偷得须臾暇，聊借江山答太平。"
            ]
        },
        {
            "title": "彼莲之美",
            "content": [
                "厥根玲珑，庶乎屡空。",
                "厥干洞然，同乎大通。"
            ]
        },
        {
            "title": "韩尚书南涧公之从弟德文为东广常平上幕丙寅",
            "content": [
                "白露一旬后，秋分三日前。",
                "幕中余暇日，城上肆华筵。",
                "卓立参天木，横陈扑地烟。",
                "主人非独答，客笔不如椽。",
                "",
                ""
            ]
        },
        {
            "title": "题邓保章真二首",
            "content": [
                "费尽精神星斗间，若为犹剩落毫端。",
                "吾真更在此真外，收拾清明反自观。"
            ]
        },
        {
            "title": "试宜黄侯湛墨二首",
            "content": [
                "逢时不敢爱玄香，摹写尧文重舜章。",
                "天地已归经纬里，豹囊深处自含光。"
            ]
        },
        {
            "title": "陈伯英侍郎子也广帅辟入幕既至参差帅别思所",
            "content": [
                "少陵入蜀倚严公，捧檄非无米可舂。",
                "懒教纖腰舞杨柳，来游上幕看芙蓉。",
                "十连岂吝回青顾，千户犹疑羡素封。",
                "忝是故人恨无力，一樽时复略从容。",
                "",
                ""
            ]
        },
        {
            "title": "寄题刘永年桂堂",
            "content": [
                "四时之气秋气清，月之掬之水中精。",
                "四时之月秋月明，桂之掬之木中英。",
                "沆瀣蒸开黄烂熳，分似群仙清鼻观。",
                "君家谁会术之幻，乘夜入月移此粲。",
                "微风透帘日透窗，老叶弄缥花弄缃。",
                "翁在中央季在旁，读万卷书字字香。",
                "颤阏四开香入髓，薰融人欲发天理。",
                "鲤伋点参贤父子，传芳后叶殊未已。",
                "一枝五枝聊自诡，郄家窦家勿相侈，",
                "刘家正恐不免耳。"
            ]
        },
        {
            "title": "送中书舍人郑惠叔入国二首",
            "content": [
                "北戎轻用武，西汉重开边。",
                "币帛毫芒费，生灵百万全。",
                "几驰衔命使，今辍判花员。",
                "专对从容道，王君正乐天。"
            ]
        },
        {
            "title": "回雁峰",
            "content": [
                "每向画图诗集看，祝融如孔雁如颜。",
                "雁峰今幸一相识，实校于名大似悭。"
            ]
        },
        {
            "title": "出郊",
            "content": [
                "晓欲晴还雨，春疑早又迟。",
                "勾萌麻俟命，颍拔麦乘时。",
                "水有浮天意，山非入俗姿。",
                "野人逢野景，相爱似相知。"
            ]
        },
        {
            "title": "试胡梦传笔二首",
            "content": [
                "毛公委质应时须，管子知心受以虚。",
                "容到中书黄纸上，管教一字一华胥。"
            ]
        },
        {
            "title": "月明复翳",
            "content": [
                "大镜为谁圆，非昭莫破昏。",
                "澡身翻渤澥，耀德掠崑崙。",
                "有狗疑相食，何虫欲见吞。",
                "光明法眼藏，点涴不成痕。"
            ]
        },
        {
            "title": "续南有嘉鱼",
            "content": [
                "天予之骨，其鲠如鲮。",
                "道与之肉，其糜如鯹。",
                "非媺人口，可昌我龄。",
                "奈何薄味，从尔休声。",
                "曲氏倾意，歔业换鱼}人动情。",
                "虽彼相欺以机械，亦由自暴其神灵。"
            ]
        },
        {
            "title": "送马少卿自广东漕易江西宪",
            "content": [
                "湖南岭南迎复送，车上马上觉复梦。",
                "夜来梦入大江西，山见崆峒水章贡。",
                "身为使者似光华，眼厌视之徒倥偬。",
                "人贪公厌非矫情，外物皆轻吾道重。",
                "小行吾道幸吾民，楚越已休虞芮讼。",
                "粤人欢喜未饱间，又觉喜气吴人共。",
                "万牛争挽楩楠入，初疑选作明堂栋。",
                "郎星气焰万丈长，丞相大嗔凝不动。",
                "秀才峥嵘风必摧，大材盘礴古难用。",
                "衮菊寻公公却之，傍人乃献绣衣颂。",
                "宾屦今满河阳门，意其所拔石若温。",
                "浴沂岂料先与点，送客有时独留髡。",
                "推心置我等子弟，誓报从今到儿孙。",
                "离情欲噎难忘言，补天自有妙手存。",
                "区区易节未足论，虎头不戴貂蝉冠。",
                "邦人勿痴空攀辕，门人勿痴空恋轩。"
            ]
        },
        {
            "title": "用山谷新诗徒拜嘉之句为韵赋五篇报尹直卿",
            "content": [
                "名以懒故无，业以病故疏。",
                "但梦华胥国，而友无怀徒。",
                "百诗一不补，十口九欲癯。",
                "人所共弃者，子独何取欤。"
            ]
        },
        {
            "title": "阁皂山道士晏时中过我南浦久之告归三首",
            "content": [
                "客里相逢天一涯，吾归未得羡君回。",
                "闽山荔子量分去，庾岭梅花剩寄来。"
            ]
        },
        {
            "title": "挽王抚干",
            "content": [
                "柒左风流迹已陈，故家余韵更何人。",
                "云霄浩荡开雏凤，岁月峥嵘逼老椿。",
                "三釜未终身大暮，九泉无憾意长春。",
                "北邙山下重回首，片玉空怀万古尘。"
            ]
        },
        {
            "title": "经从两浙",
            "content": [
                "渺渺秦航渡，茫茫夏盖湖。",
                "地形东带越，山势右襟吴。",
                "胜负心徒热，兴亡骨并枯。",
                "古今姑弃置，一笑问归途。"
            ]
        },
        {
            "title": "壬戌二月十九日都巡李叔永躬按酒课于会田市",
            "content": [
                "临邛界里杏花村，戏著家人犊鼻裩。",
                "试问长卿躬涤器，何如作赋献金门。",
                "",
                ""
            ]
        },
        {
            "title": "雨霁宿荐福寺遣问寺僧",
            "content": [
                "松筠邀我梵王宫，耳目俱醒骨肉融。",
                "风雨收声禅入寂，烟云敛色法归空。",
                "出浮沤外不生灭，从浩劫来无异同。",
                "问数比丘皆卷舌，舌虽不卷亦无功。"
            ]
        },
        {
            "title": "老范善画牛有学为八牛图者一犊在前又置一童",
            "content": [
                "谁谓群牛戏写真，犊前牝后更精神。",
                "不知老牯心枯淡，岂有将身作化身。",
                "",
                ""
            ]
        },
        {
            "title": "厨鸡窜房中张元辅怜而赋诗余不能自已亦为一",
            "content": [
                "惊栖潜避影，啄怯暗吞声。",
                "似惜千金命，而逃五鼎烹。",
                "肋枯那便齿，皮瘠不宜羹。",
                "肉食非吾事，从今戒杀生。",
                "",
                ""
            ]
        },
        {
            "title": "送胡平一赴召六绝",
            "content": [
                "学校不兴名教衰，公其一力主张之。",
                "三千弟子还初籍，六一先生入后碑。"
            ]
        },
        {
            "title": "赠画工怀玉",
            "content": [
                "撙斋一味好哦诗，试看传神笔是非。",
                "虽得掀髯搜句状，更参会意点头机。"
            ]
        },
        {
            "title": "呈罗叔异三首",
            "content": [
                "吾疑子亦惯乘机，乃枉华轩扣竹扉。",
                "不是梅花不相外，囊犹未瘿若为归。"
            ]
        },
        {
            "title": "今日何夕",
            "content": [
                "今夕何夕，景风其颺。",
                "于明之朝，维月既望。"
            ]
        },
        {
            "title": "月岩",
            "content": [
                "岩腹刳为半月形，全功天且不能成。",
                "勿嗟圆处便生缺，犹幸晦中堪养明。",
                "更朔还多终有望，受亏已久得无盈。",
                "愿言链石补教足，使我众生眼界平。"
            ]
        },
        {
            "title": "自广归至南康与蔡承之黎夏卿刘成叟相见",
            "content": [
                "转蓬随牒入番愚，中土交游愈见疏。",
                "岭隔不容南至雁，水分无复北来鱼。",
                "往还一介动千里，终始三年才两书。",
                "所赖清风与明月，时将吾梦到君庐。"
            ]
        },
        {
            "title": "久与广西帅年丈左史张舍人别自琼罢归过静江",
            "content": [
                "真钩追古道，方凿背时风。",
                "得不坐三黜，曾何衔五穷。",
                "物情难复获，天理窒斯通。",
                "李绛鹗书里，能无孟李同。",
                "",
                ""
            ]
        },
        {
            "title": "过滕吊秦",
            "content": [
                "浔流容派两江口，中有一城大如斗。",
                "埤堞剸刂换瓦}抏上藉隍，楼台瓦溃泥漫霤。",
                "入言淮海初到时，江献其清山献奇。",
                "彼私得之既以去，今幸存者皆其遗。",
                "古藤阴下非眠处，肆言成谶终还悟。",
                "末祸休冤黄绶欺，初谋已被儒冠误。",
                "眉山处丧与得坎，朱崖儋耳全吾身。",
                "孰知淮海造三昧，犹与眉山隔一尘。"
            ]
        },
        {
            "title": "余以檄出机宜陈伯英先往西津候别舟行风作才",
            "content": [
                "我出公追送，公贤我急亲。",
                "文拘犹得说，风阻不由人。",
                "一厅洒为崇，时乎酒作春。",
                "相为酬酢礼，方象是嘉宾。",
                "",
                ""
            ]
        },
        {
            "title": "小憩月华寺问智药眉山两公遗迹",
            "content": [
                "韶溪经其前，曹溪纬其背。",
                "峥嵘两溪间，月华得吾爱。",
                "开山不知谁，立屋已忘代。",
                "寺碑兵火余，断石犹未废。",
                "始淂智药公，与法作无碍。",
                "梁题烟煤中，残墨犹未败。",
                "始得眉山公，与寺为不坏。",
                "余诗谩赘疣，满壁空癣疥。",
                "我生迟百年，生与眉山背。",
                "鸟为娇人声，山作傲物态。",
                "老大堂头僧，曾受智药戒。",
                "试从言下挑，要看急中对。",
                "寺以月华名，中包法妙界。",
                "方当月未生，敢问华安在。",
                "得月而忘华，堂头大机械。",
                "更和月也忘，始出机械外。"
            ]
        },
        {
            "title": "送刘尚书再守赣之一年移帅豫章",
            "content": [
                "赣农虽懒连岁丰，赣囚虽黠连岁空。",
                "农囚今昨性岂异，今守盖与昨不同。",
                "鬼窥莫见活城手，酒浇不下忧民胸。",
                "十年五度看易守，万口一词独归公。",
                "公凡两来亦两去，前去殊邦今本路。",
                "德公吾与军民同，军民未解吾细谕。",
                "向汝思公公复来，今公去汝汝勿虑。",
                "仅隔一江千里间，岂忘三任五年处。",
                "军民虽诺犹动情，不忍江头送公行。",
                "泪随赣石顺流下，碑在巽门前面横。",
                "千里和气散万里，一城春风分十城。",
                "但疑赣人送未了，洪人又送朝行京。"
            ]
        },
        {
            "title": "赠阴阳家谢子美",
            "content": [
                "心变掌中卦，地翻天上星。",
                "肩担一盘古，背负几玄冥。",
                "鹤失含禾瑞，龟亡食墨灵。",
                "拟修方士传，乞换左仙经。"
            ]
        },
        {
            "title": "题邓保章真二首",
            "content": [
                "旧以书生新保章，衣冠法合改其常。",
                "中年不觉青衫好，暇日宁从野服强。"
            ]
        },
        {
            "title": "题潮出海门图",
            "content": [
                "海涨为潮在在均，浙江别有主潮神。",
                "声摇地脉雷霆怒，风擘崖根贔屭嗔。",
                "鲛鳄乘风喷立雪，虹蜺挟雨涌横银。",
                "吾诗渠画俱摹写，试鉴工夫孰逼真。"
            ]
        },
        {
            "title": "揽镜",
            "content": [
                "直上冲天髯欲虯，斜飞控地鬓还彪。",
                "目中已决行藏策，赢得从今不倚楼。"
            ]
        },
        {
            "title": "再游南华临出门书记妙莹献绝句索留题赋两篇",
            "content": [
                "社里得诗僧，铮铮可正平。",
                "子今能发愿，吾亦许同盟。",
                "不转虚空话，难归雅颂声。",
                "金篦容我刮，管取眼增明。",
                "",
                ""
            ]
        },
        {
            "title": "今日何夕",
            "content": [
                "今夕何夕，袢暑其蒸。",
                "于后之旦，维槿始荣。",
                "有绰其声，我后中兴。",
                "我公协成，有功有能。",
                "我后显旌，不伐不矜。",
                "我氓盛称，我氓盛称，",
                "我公长生。"
            ]
        },
        {
            "title": "余得石山二座西南道李监场索之附海船归三山",
            "content": [
                "初得两山排闼来，满期实兀老相陪。",
                "忽如双剑擅飞去，疑是六丁争取回。"
            ]
        },
        {
            "title": "豫章上游江中有道观盖尸坚吾游仙之地三首·",
            "content": [
                "水色月华俱受清，藏中各自有光明。",
                "夜来相遇影相射，幻我黄冠老眼睛。",
                "",
                ""
            ]
        },
        {
            "title": "题邬季文送清轩",
            "content": [
                "主人胸次风韵胜，万象皆倾如听命。",
                "开窗凝目立相招，霁月影从溪响应。",
                "神迎气送烦此君，拜嘉有何答殷勤。",
                "棐几蒲团千兔颍，茶瓯酒碗一炉薰。"
            ]
        },
        {
            "title": "方稚川恕斋五绝",
            "content": [
                "此道固非浅，圣门两三人。",
                "佳名长在眼，无实勿为宾。"
            ]
        },
        {
            "title": "甲辰岁与涂汉英别己酉复相过遽告行固小留之",
            "content": [
                "转蓬分首入梅头，千里空余梦往还。",
                "把酒无非酹明月，鸣弦不复鼓高山。",
                "匆匆六载重携手，草草三杯一破颜。",
                "相聚勿嫌宽数日，天于吾道意常悭。"
            ]
        },
        {
            "title": "妙山孙元济建阁江濒以馆往来士大夫余取韩文",
            "content": [
                "真空元在我胸中，自外观之枉费功。",
                "熟视主人参透处，也无实相也无空。",
                "",
                ""
            ]
        },
        {
            "title": "前高凉推官陈汉臣惠佳什索俚编不可虚辱授之",
            "content": [
                "太虚生气气生风，风又生声诗在中。",
                "固是性情元具足，何当学问更加充。",
                "形容草木鱼虫意，虽妙犹为堕于艺。",
                "雅颂声音召阴阳，圣贤道义包天地。",
                "句拙莫谢来章工，尚深自养细自融。",
                "和顺积中鬼不见，英华发外天无功。",
                "",
                ""
            ]
        },
        {
            "title": "宁都赵令君贻贶五言四首意索余和不可虚辱如",
            "content": [
                "世途无复古，吾道不宜今。",
                "风月多饶舌，轩裳久死心。",
                "家犹须五斗，命岂止千金。",
                "有路可亲炙，那能入桂林。",
                "",
                ""
            ]
        },
        {
            "title": "赠玉牒道人二首",
            "content": [
                "过情君勿许迁除，屈指吾年六十余。",
                "晚景固犹多假日，全工仅可了残书。"
            ]
        },
        {
            "title": "关参议刘仲洪就京制置辟入蜀二首",
            "content": [
                "蜀屈严公子，先声到处惊。",
                "幕中添老杜，关外得长城。",
                "渭上屯田便，山西买马平。",
                "愿言宾与主，无立小功名。"
            ]
        },
        {
            "title": "静听鸟相喧",
            "content": [
                "静听鸟相喧，其中有意存。",
                "提壶爱宾客，脱袴惜儿孙。",
                "气结辽城怨，声衔蜀帝冤。",
                "阿谁能细译，收拾入方言。"
            ]
        },
        {
            "title": "冬晴酿霜雪不成",
            "content": [
                "一晴初已涉秋残，晴到深冬兴未阑。",
                "不雨临空聊尔湿，无霜元是盛哉寒。",
                "出乘气末群阴乱，归抱精风万物安。",
                "深省莫如坚坐是，还家毋更是蒲团。"
            ]
        },
        {
            "title": "暇日集越王台",
            "content": [
                "著脚卧云室，回头盖海亭。",
                "水为三面白，山作四围青。",
                "野鸟余清哢，幽人得醉听。",
                "篮舆不容款，科思渺南溟。"
            ]
        },
        {
            "title": "赋马漕桂岩",
            "content": [
                "岱舆山峨东海头，招摇山峨西海陬。",
                "两山相望几万里，月桂满巅花长秋。",
                "罗浮山峨南海岸，道取东西盖其半。",
                "衔种非资化鹤功，谁其有力移此粲。",
                "广东使者富民侯，函丈虽褊余清幽。",
                "眼前开辟一混沌，墙角峥嵘小罗浮。",
                "侯睨罗浮吞八九，摩挲缩地挟山手。",
                "雷霆骤下震以惊，贔屭争前负而走。",
                "罗浮故与蓬莱连，蓬莱新与罗浮迁。",
                "琼瑶古木叶覆地，玗珠老树枝参天。",
                "花环实娜涵沆瀣，天上那知在鳌背。",
                "炎州寝作广寒宫，鲍肆薰为香积界。",
                "元戎在字蟠蛟虯，扁椠为侯揭殊尤。",
                "一丽山氏一苍颉，幸自同与造化游，",
                "何当同与造物休。"
            ]
        },
        {
            "title": "赋桃李花",
            "content": [
                "盘根玉岭气形全，擢秀霜林雨露偏。",
                "倾国笑容斜媚日，恼人香气上薰天。",
                "禅僧悟道疑为佛，渔父迷途似得仙。",
                "印可几人成白业，自身宁久垫尘缘。"
            ]
        },
        {
            "title": "中都邂逅新崇德宰范纯之为同馆着语赠别",
            "content": [
                "文正三槐宅，延平六桂家。",
                "芝兰含露秀，雕鹗着风斜。",
                "螭首终簪笔，河阳且种花。",
                "乘时长得意，毋忘夜分茶。"
            ]
        },
        {
            "title": "寄广东提干田子真",
            "content": [
                "初悔投身落海涯，拥车犹幸袭踪来。",
                "畏途机械鹿左豸右区}虎，晏岁风霜松竹梅。",
                "分首二年眉惯郁，举头千里眼佣开。",
                "江山不隔往还梦，一梦醒时闷一回。"
            ]
        },
        {
            "title": "题谭氏荣寿堂",
            "content": [
                "少年大抵不分老，往往头白常讳早。",
                "千龄一际庆寿恩，白之早者尤其好。",
                "庐陵太守以名闻，君家堂前翁若□。",
                "緼之检渥封仓皇，蓝袍霞帔着颠倒。",
                "扪心欢喜何以加，教子辛勤此其报。",
                "家人罗拜笑持杯，贺犹未了申以祷。",
                "数从今始更百年，十年一度迎新诰。",
                "乡邻来致赞喜词，归叹鬓髭徒欲皓。"
            ]
        },
        {
            "title": "至衡阳谒提刑范右司东叔同年兄二首",
            "content": [
                "西士无传不得宗，我公况是有家风。",
                "长卿东望轻云梦，太史南游小祝融。",
                "万里饥寒民所德，半生辛苦学之功。",
                "扩充更卒晚年业，杀等犹为小蜀公。",
                "久别重逢岳麓边，未遑扣谒已招延。",
                "杯盘一笑心相下，风雨三更膝辄前。",
                "我愧莫当公过礼，他求无复此同年。",
                "年来天厌义风薄，借吃湖南作样传。"
            ]
        },
        {
            "title": "题三衢汪学士听雨轩",
            "content": [
                "公家如许如昆仲，不数河东旧三凤。",
                "床敷对语无限春，檐滴关愁不成梦。",
                "马援看鸢始回头，知机恐不似少游。",
                "看鸢机落听雨下，虽悟已输公一筹。"
            ]
        },
        {
            "title": "送欧阳莹中往湖南谒卿漕",
            "content": [
                "几回双脚为亲轻，未餍其亲锐茈行。",
                "白面书生谁一顾，绣衣使者自多情。",
                "祝融雨后山归洁，彭蠡秋来水中清。",
                "收拾还家自金玉，从渠唤我太高生。"
            ]
        },
        {
            "title": "自怀泽至武仙道之左皆石峰",
            "content": [
                "蝉联三百里，特立二千峰。",
                "或者锐于笋，时乎圆似钟。",
                "天开琼帑藏，地辟玉疆封。",
                "似虑诗材少，殷勤分外供。"
            ]
        },
        {
            "title": "上广东漕使黄郎中",
            "content": [
                "三春弸兮，中气彭兮。",
                "季于孟仲，和之精兮。",
                "至精收蒸，天相大明。",
                "公生京京，集春之成。"
            ]
        },
        {
            "title": "解任登舟离胥口",
            "content": [
                "挈挈离胥口，駸駸到峡中。",
                "江平无骇浪，船稳不惊风。",
                "逆水从难上，兼程与易同。",
                "家人解吾意，呼酒犒篙工。"
            ]
        },
        {
            "title": "入广丰仓领米忆所遇",
            "content": [
                "创意入仓稽斗斛，乃逢两鹤三头鹿。",
                "意者殆天假其衷，怜我清高堕于俗。",
                "翛翛两鹤雄与雌，三鹿雄雌连一儿。",
                "本生自有山林在，安用来游城市为。",
                "出山入市已失脚，况傍官仓疑更错。",
                "口与身为没齿讎，心因腹作终日恶。",
                "我归径欲追乔松，尔鹤尔鹿来相从。",
                "一为先驱一从从，共驭元气骑清风。"
            ]
        },
        {
            "title": "逸圃",
            "content": [
                "莫空劳晚景，宁小负清时。",
                "天下复何事，汉阴殊不知。",
                "桔槔时俯仰，畲插几盈亏。",
                "吾策未为得，渠言得策谁。"
            ]
        },
        {
            "title": "莹老自浙归住东广光孝移住南华五首",
            "content": [
                "无苦那从复觅甘，堂头与水已相谙。",
                "犹将达磨泉中意，更去曹溪滴里参。"
            ]
        },
        {
            "title": "莹老自浙归住东广光孝移住南华五首",
            "content": [
                "制止寺中房相砚，曹溪堂上祖师衣。",
                "旧家公案新拈起，两样机关一指归。"
            ]
        },
        {
            "title": "挽林益之母",
            "content": [
                "所天之托半途蹉，刚把初心与岁磨。",
                "家法子孙多令器，门风文武两殊科。",
                "犹余三釜似荣矣，未拜五花如命何。",
                "自有彤编为不朽，断机那枉费工夫。"
            ]
        },
        {
            "title": "送广西经略应寺丞被命改除归朝奏对",
            "content": [
                "蔚林妖血扫已除，桂林剜肉补未苏。",
                "玉清玄帝右是顾，金华散仙南其驱。",
                "下车首问民所苦，踊跃近前争告语。",
                "醋缗苛敛重伤农，蟺醝钞抑敷良困贾。",
                "小断于独大叫阍，一呼痛拔百蠹根。",
                "连营坐卧老将校，万里耕桑长儿孙。",
                "足醉于湿殊未醒，奏函频以中州请。",
                "十行洒渥下九天，两踵腾辉轻五岭。",
                "五更黄道烟霏霏，追随列宿朝紫微。",
                "三寸舌沃万乘渴，一丸药起四海痿。",
                "君臣道合有余美，乞以属之门弟子。",
                "区区抚字得闲功，一一编摩为野史。"
            ]
        },
        {
            "title": "寄题左叔宝昆仲松竹书院",
            "content": [
                "南窗晃郎宜春夏，松竹与君为大雅。",
                "雨杂吾伊声洒洒，劝君读书无苟且。",
                "北窗窈窕宜秋冬，松竹与君为大忠。",
                "风杂吾伊声沨沨，戒君读书无雷同。",
                "竹生受虚松受实，根器性天道之质。",
                "他人见疏君见密，一薰旧染百俱失。",
                "风雨不移君读书，由松之实悟竹虚。",
                "回首书皆糟粕余，一真超然万物初。",
                "松竹于学机相触，学成终不负松竹。",
                "拔地摩天立于独，逃独归群成更熟。"
            ]
        },
        {
            "title": "呈江西仓使汪太社二首",
            "content": [
                "两朝多侍从，四海一端明。",
                "与上开皇极，于今享太平。",
                "芝兰盈砌茁，鸿雁刺天鸣。",
                "父子同休少，公家更弟兄。"
            ]
        },
        {
            "title": "甲辰婺女道中过重九",
            "content": [
                "节到重阳日，身为千里人。",
                "半痴黄口子，多病白头亲。",
                "熟浸菊英嫩，轻挼茱糁匀。",
                "旋沽深巷酒，强饮不成春。"
            ]
        },
        {
            "title": "五羊中秋热未艾",
            "content": [
                "火气之余金气乘，岭南寒暑独无凭。",
                "虽非滷地亦卑温，不必梅天皆郁蒸。",
                "椰子簟凉肤起粟，荔枝膏冷齿生冰。",
                "休言恶地欠霜雪，似为贫家省絮缯。"
            ]
        },
        {
            "title": "兴安县西南石峰秀拔无数",
            "content": [
                "天限华夷数十峰，秦王始凿始相逢。",
                "劳民浪辟峤南国，失德徒成身后胸。",
                "楚粤未争寻丈远，炎凉无复半分同。",
                "宾鸿讳入严关去，吾策如今不似鸿。"
            ]
        },
        {
            "title": "送广东潘帅移镇湖南十口号",
            "content": [
                "束缚渠魁到帐前，指挥号令海洋边。",
                "潮循恩惠二千里，水道今无多桨船。"
            ]
        },
        {
            "title": "上广东运副马少卿寿十口号",
            "content": [
                "侯星转作使臣星，馹传轺车得按行。",
                "天节前驱乡衣出，蒋出摇动大江清。"
            ]
        },
        {
            "title": "陈伯纪列岫三首",
            "content": [
                "一塔数椽崖半腰，工夫蕈草意翛翛。",
                "青山虽老犹儿态，邂逅吾人喜饮醪。"
            ]
        },
        {
            "title": "续南有嘉鱼",
            "content": [
                "维夏之时，维孟之月。",
                "谁浪尔迹，于哺于歠。",
                "惟物是訹，与潏俱出。",
                "莫税其上四下毕}，亦孔之拙。"
            ]
        },
        {
            "title": "北归至庐陵过州学前记认旧游叹同舍之半不在",
            "content": [
                "久落殊乡今始回，学门未改旧崔嵬。",
                "交游髭鬓绿成白，斋馆檐楹朱上煤。",
                "同舍无多登仕路，连年已半入泉台。",
                "阍人怪我面尘土，不道功名心亦灰。",
                "",
                ""
            ]
        },
        {
            "title": "初荣",
            "content": [
                "何当谒精，宋绩丕成。",
                "之子终荣，匪一时之馨，",
                "维千百载之馨。"
            ]
        },
        {
            "title": "贺广东黄漕生辰六绝",
            "content": [
                "奏事口含鸡舌香，仙宾俄又作仙郎。",
                "汉留不住王中散，又驾仙风出帝乡。"
            ]
        },
        {
            "title": "三山寺戏堂头僧二首",
            "content": [
                "竹不容尘入，山宁与俗交。",
                "开门悬梵偈，置榻解僧包。",
                "不见肘生柳，未闻头戴巢。",
                "葛籐非我事，笑语浪相嘲。"
            ]
        },
        {
            "title": "送管廷辉归章贡",
            "content": [
                "久别重逢笑脱颐，休谈愁绪杀腰围。",
                "不如意处人人有，未放心时事事非。",
                "蔬筍家风难以住，莺花天气速人归。",
                "归囊强半诗材具，莫怪齐眉不下机。"
            ]
        },
        {
            "title": "赠陈养廉居士",
            "content": [
                "身后相多清议同，大归何者是家风。",
                "轻财笑馈三千客，重道争祠六一公。",
                "门未生苔车迹满，馆无废帚榻尘空。",
                "有人能继碑中美，不与石相为始终。"
            ]
        },
        {
            "title": "余入广始见乡士刘养正于晋归",
            "content": [
                "好景翻禺能几何，簿书不许我吟哦。",
                "绛纱帐里事浑少，古锦囊中诗定多。"
            ]
        },
        {
            "title": "戊辰闰月晋康久不雨上弦日祷于圣妃诸祠拜罢",
            "content": [
                "两鬓闲时为国苍，况乘五马小腾骧。",
                "方当赤地頞皆顣，据尔黄堂心独凉。",
                "雷雨影从千里快，犁锄忽起一时忙。",
                "少宽郡守汉丞责，幸不空餐粟一囊。",
                "",
                ""
            ]
        },
        {
            "title": "犹子松字茂之者庆长兄之子也有志于学乐从余",
            "content": [
                "鲤非悭授伋，点岂吝传参。",
                "内弃元和脚，旁求一祖心。",
                "能容石攻玉，会使铁成金。",
                "十诀先传九，余其默自寻。",
                "",
                ""
            ]
        },
        {
            "title": "寄临汀推官卢伯寿二首",
            "content": [
                "都下灯前别酒阑，我归江国子闽关。",
                "鲤鱼不赐书来去，蝴蝶犹将梦往还。",
                "抵掌伊吾灰壮志，折腰彭泽汗衰颜。",
                "十年以后来相问，收拾俸余归买山。"
            ]
        },
        {
            "title": "秦望山二首",
            "content": [
                "六国争雄已坐擒，更何所望此登临。",
                "真成驭鹤乘鸾去，未惬秦皇好大心。"
            ]
        },
        {
            "title": "挽上官茂叔",
            "content": [
                "读书初有激，知命复何营。",
                "熊掌酒中趣，鸿毛身后名。",
                "山川揫宝气，学校戛金声。",
                "老骥随驹逝，若为泉下情。"
            ]
        },
        {
            "title": "豫章上游江中有道观盖尸坚吾游仙之地三首·",
            "content": [
                "净蜕凡身一羽轻，安排两脚踏长鲸。",
                "忽逢一阵风吹送，直溯紫虚凌太清。",
                "",
                ""
            ]
        },
        {
            "title": "送石江曾元英赴太学补二首",
            "content": [
                "万物不移三百篇，得鱼固自我忘筌。",
                "绪余一醒冬烘眼，快着长安得隽鞭。"
            ]
        },
        {
            "title": "端午家集二首",
            "content": [
                "自我生壬戌，于今到戊申。",
                "殊无送端午，独不负嘉辰。",
                "裹签金膏冻，糜蒲玉屑匀。",
                "未能全免俗，杯酒飨家人。"
            ]
        },
        {
            "title": "表兄峡山萧伯钧至会昌久之以归欤字韵丐诗为",
            "content": [
                "久离空向往，重见少相依。",
                "款曲论心约，因循与愿违。",
                "今逢声气是，但觉鬓毛非。",
                "祸患今相问，从此死处归。",
                "",
                ""
            ]
        },
        {
            "title": "寿周枢密四首",
            "content": [
                "一元发于春，万物收以秋。",
                "公转播物钧，元气在笔头。",
                "颐指役汉将，愿言似留侯。",
                "功成早辟谷，寿与乔松侔。"
            ]
        },
        {
            "title": "彭澄之告以卜筑佐之一缗一石二绝句以为亲旧",
            "content": [
                "今难复用古左木右曾}巢，头上应须盖把茅。",
                "金屋少为书所给，数椽新拟卜西郊。",
                "",
                ""
            ]
        },
        {
            "title": "回雁峰",
            "content": [
                "扬雄非有动人姿，盖代清名天下知。",
                "回雁名今与雄等，岂忘外陋慕中奇。"
            ]
        },
        {
            "title": "谭贺州勉赋水仙花四绝",
            "content": [
                "与水相蒸暖盎春，湘妃洛女是前身。",
                "乘风香气凌波影，挑弄眠冰立雪人。"
            ]
        },
        {
            "title": "贺刘仓使生朝",
            "content": [
                "眷此良月，协此良序。",
                "水德溥溥，羽音诩诩。",
                "金曜在郑，对烛于鲁。",
                "儒风妆鼓，乾坤煦妪。"
            ]
        },
        {
            "title": "代董华卿以葺庐无力告于亲旧间二首",
            "content": [
                "辟谷无方强忍贫，今难于忍以情陈。",
                "不反君眼青为白，可使吾庐故作新。"
            ]
        },
        {
            "title": "贺刘仓使生朝",
            "content": [
                "眷此良月，开此良辰。",
                "水德奫奫，羽音盿盿。",
                "玉曜在戌，旁烛于寅。",
                "仁气收薰，天地氤氲。"
            ]
        },
        {
            "title": "绍兴淳熙两朝内禅颂",
            "content": [
                "维尧则天，与天同大。",
                "俯视九州，细于一芥。",
                "挈以畀舜，超然自迈。",
                "维舜则尧，与尧同高。",
                "俯视四海，细于一毫。",
                "挈以畀禹，熙然自陶。",
                "尧舜之禅，允矣嘉躅。",
                "若稽厥龄，或髦攸趣。",
                "洪惟高宗，才五十六。",
                "遽行尧事，有断于独。",
                "洪惟寿皇，才六十三。",
                "遽行舜事，不谋于佥。",
                "未倦于勤，先养其恬。",
                "功成身退，道与天参。",
                "圣人视天，递进递退。",
                "进退俱休，尧逐个之运。",
                "于赫两朝，德宏业峻。",
                "铢较寸量，宁啻尧舜。",
                "尧七十六，治水云初。",
                "咨岳试鲧，不遑宁居。",
                "高宗时则，斯庆寿余。",
                "久与道息，心实若虚。",
                "舜六十三，即真云始。",
                "咨岳相禹，不遑宁止。",
                "寿皇时则，斯巽位已。",
                "新与道休，心豁若洗。",
                "凡退政几，等与大徽。",
                "此退之蚤，彼退之迟。",
                "迟容可及，蚤孰逾斯。",
                "凡传国玺，等谓大媺。",
                "彼传之贤，此传之子。",
                "贤容可求，子孰获只。",
                "传子若贤，一出于天。",
                "天固与子，尤人所便。",
                "便而遂者，荣具庆全。",
                "退蚤若迟，一关于数。",
                "数固与蚤，尤人所慕。",
                "慕而得之，荣全庆具。",
                "蚤于尧舜，三十三年。",
                "独不一后，独不一先。",
                "两朝吻合，时乃自然。",
                "舜后于尧，七岁而禅。",
                "胡为尔稽，匪有攸恋。",
                "不欲与尧，匹休齐善。",
                "寿皇禅意，盖与舜俱。",
                "所后七年，匪迹是拘，",
                "不期而同，自然之符。",
                "高宗禅时，久暘忽雨。",
                "雨应云何，恩洽以溥。",
                "寿皇禅时，久雨忽暘。",
                "暘应云何，德辉以光。",
                "得天之应，诞彰孔盛。",
                "新皇丕承，合为三圣。",
                "用牲于庙，靡灵弗歆。",
                "式昭新皇，上合天心。",
                "决政于堂，靡弗弗畅。",
                "式昭新皇，下符人望。",
                "天人同归，欲逃莫从。",
                "虽父传子，亶为至公。",
                "汉唐岂无，揖逊之主。",
                "非出本心，未为盛举。",
                "猗三圣君，真尧舜禹。",
                "三圣一家，累洽重华。",
                "前未之有，后无以加。",
                "小臣献颂，大而非夸。"
            ]
        },
        {
            "title": "壬戌二月十九日都巡李叔永躬按酒课于会田市",
            "content": [
                "宜城桑落有堪沽，三百青铜岂是无。",
                "不饮桃花不相笑，桃花知道欠当垆。",
                "",
                ""
            ]
        },
        {
            "title": "端月上浣",
            "content": [
                "玄冬连日太阴凝，酝酿开年满意晴。",
                "槁植惊春荣意动，孤飞触暖偶情生。",
                "心无外慕溪南牧，眼不旁观陇上耕。",
                "桀溺长沮渠辈是，休教知我为将迎。"
            ]
        },
        {
            "title": "候潮钱塘渡",
            "content": [
                "眼厌纷华久，身离闤闠初。",
                "市声方较少，春色况犹余。",
                "海沸如中热，山浮若内虚。",
                "坐穷消息理，万事付乘除。"
            ]
        },
        {
            "title": "罗子琳谒赵香山得钱十缗米三石意若未满以诗",
            "content": [
                "广文郑子橐虽枵，司业苏君惠已饶。",
                "未到多多堪塞屋，也须仅仅得缠腰。",
                "",
                ""
            ]
        },
        {
            "title": "陈子尚沧洲趣",
            "content": [
                "湘江之水青悠悠，沧江宛在江中流。",
                "猗兰青青结幽思，杜若纷纷生远愁。",
                "前湾瞥见一渔艇，何处飞来双白鸥。",
                "帝子不归烟雨暮，参差吹断楚天秋。"
            ]
        },
        {
            "title": "豫章舟中夜坐自遣",
            "content": [
                "初月多情出，西山故意遮。",
                "更遭风激水，而乱客吹笳。",
                "梦入翩翩蝶，惊闻阁阁蛙。",
                "违多谐偶少，物理固然邪。"
            ]
        },
        {
            "title": "灵山",
            "content": [
                "三过灵山总有缘，晓无逗霭晚无烟。",
                "横眠吴楚中央地，高拄东南半壁天。",
                "芝草本为人所上，水晶犹得气之偏。",
                "山灵还有中原意，更为时生十数贤。"
            ]
        },
        {
            "title": "感梅有作",
            "content": [
                "浪尔逢时早，终然受命孤。",
                "性便行所独，物忌与之俱。",
                "巢许耳难浼，夷齐肠莫污。",
                "十分要相称，太素可为徒。"
            ]
        },
        {
            "title": "梅三首",
            "content": [
                "万物无先我得春，谁言骨立相之屯。",
                "御风栩栩臞仙骨，立雪亭亭苦佛身。",
                "不放乔松为独行，犹容修行作同人。",
                "彼矜香色自孤者，不道未离香色尘。"
            ]
        },
        {
            "title": "至德庆崖下回想松江山",
            "content": [
                "江湾一转一重山，自入江来几转湾。",
                "檄到如风心倥偬，船行似箭眼斓斑。",
                "三场题目那容缓，一切工夫未得闲。",
                "夹岸青峰可相约，黄花前后待吾还。"
            ]
        },
        {
            "title": "余入广始见乡士刘养正于晋归",
            "content": [
                "里社闻名已数年，恨无倾盖盍簪缘。",
                "子初游学吾游宦，一笑相逢韶石边。"
            ]
        },
        {
            "title": "迎仓使李监丞八绝",
            "content": [
                "一尉初收百里尘，一同寻访万家春。",
                "留中幸到争先处，请外甘为勇退人。"
            ]
        },
        {
            "title": "过南安接孟使君辞警策多矣复承遣诗追惠遂足",
            "content": [
                "坤元分气谓无间，南崖北崖才尺寸。",
                "地寒地暖差之半，乾元分气谓无颇。",
                "南枝北枝能几何，春早春迟差尔多。",
                "我来幸未全失策，南枝早退不留迹。",
                "北枝晚出犹弄色，惊见北枝问南枝。",
                "寒香羞受时辈知，随清风入孟郊诗。",
                "诗之视梅类高致，孟之视诗浑细事。",
                "至大至刚浩然气，其诗拔我尘埃余。",
                "其气充我情性初，吾自觉吾非故吾。",
                "",
                ""
            ]
        },
        {
            "title": "寄题全国辅竹溪清寓",
            "content": [
                "亭前轧轧日百舆，桥上剥剥日万屦。",
                "莫非失脚声利然，谁复回头情性故。",
                "子云一区二者间，讲玄之外何所关。",
                "江山有我目迎送，鱼鸟无他心往环。",
                "玻璃横眠苍玉立，开关不信尘敢入。",
                "太无在上吞以胸，群有来前挫于笔。",
                "笔端胸次患不清，一过于清天所憎。",
                "推归玉笋头边立，送去金鳌背上行。"
            ]
        },
        {
            "title": "居官思归",
            "content": [
                "有性非便哄，无谋可取闲。",
                "颠毛新雪旺，脸晕旧朱悭。",
                "槽食马怀土，栈居羊乐山。",
                "若为陶靖节，未赋鸟知还。"
            ]
        },
        {
            "title": "万安簿吴公谊实浙余杭人今书满最归欤欲竟投",
            "content": [
                "钱唐之墟故吴地，子孙复以吴为民。",
                "百世不有云来兴，高者道德次文艺。",
                "万安主簿今诗雄，终未得力翻得穷。",
                "犹余妻子眼未白，不有江山囊几空。",
                "归欤已动投簪兴，公自规模吾印证。",
                "鬻余岂不得一丘，耕罢犹堪理三径。",
                "陶潜张翰虽风流，彼归有激公无求。",
                "浙江兀炎古箕颍，吴公徜徉今巢由。",
                "",
                ""
            ]
        },
        {
            "title": "看英韶山石二首",
            "content": [
                "千年一遇舜南巡，山献祥云水献珍。",
                "后土别无堪效意，百船装出玉嶙峋。"
            ]
        },
        {
            "title": "邓节仲卒而未葬其孤与祖以其情诉赋绝句授之",
            "content": [
                "为亲未葬走人门，首有涪翁诗案存。",
                "试为君家一拈出，麦舟故事几人援。",
                "",
                ""
            ]
        },
        {
            "title": "题黄武子齐云楼",
            "content": [
                "禔栋重檐矫欲飞，与天相近可扪奎。",
                "晴宵拄月轻烟漠，暝昼撑虹小雨凄。",
                "燕客乐催雷响落，照筵灯压电光低。",
                "驭风骑气非渠事，万里青云可以梯。"
            ]
        },
        {
            "title": "前仁和郑大夫载酒携文过我妙山逆旅中",
            "content": [
                "过我跫然惊见君，无容膝处接殷勤。",
                "火乘云气不为崇，风挟水声来解纷。",
                "酒榼自随酣盛德，茶瓯相继醒新闻。",
                "黄扉青琐从今去，大策清时翰墨勋。"
            ]
        },
        {
            "title": "静坐",
            "content": [
                "履岁投正月，携家到五羊。",
                "清明郊外好，朱墨幕中忙。",
                "得病疑风土，逢人问药方。",
                "所传非所信，静坐得心凉。"
            ]
        },
        {
            "title": "自豫章还赣至万安始得风",
            "content": [
                "解缆将逾月，归帆始遇风。",
                "只消三数日，能得几何功。",
                "天意非相简，诗人固自穷。",
                "江山清绝处，吾亨亦吾通。"
            ]
        },
        {
            "title": "五羊遣书问董仲修二首",
            "content": [
                "风雨犹关梦，江山不隔心。",
                "宁无疑信息，未得吉凶音。",
                "岁月催人候，春秋得趣深。",
                "明年天子诏，沙里得淘金。"
            ]
        },
        {
            "title": "寄题刘汉英双清亭",
            "content": [
                "浑沦一段轻清气，天收不尽归于地。",
                "凝者为山融者溪，揽之可使凡骨蜕。",
                "主人著亭溪山间，心与溪山相往还。",
                "市朝有欲叩以事，鱼鸟不容入其关。"
            ]
        },
        {
            "title": "题黄万安治东楼诗",
            "content": [
                "楼面自东如择对，景随楼面若相会。",
                "眼前献状有龙头，脚底乘机可鹏背。",
                "从跻百里东风中，起望长安马首东。",
                "府寺有人能北事，乾坤无处不东风。"
            ]
        },
        {
            "title": "九月",
            "content": [
                "彼女华者，有都其色。",
                "公所养兮，亦孔之泽。",
                "彼女华者，有都其香。",
                "公所立兮，亦孔之芳。",
                "彼女华者，有都其味。",
                "公所调兮，亦孔之旨。"
            ]
        },
        {
            "title": "七月二十五日为广州蒲涧节巩帅相招坐上默营",
            "content": [
                "石激幽泉响，风排古木号。",
                "离城未多远，去地不胜高。",
                "出处向来误，是非何处逃。",
                "安期相领略，回首付儿曹。",
                "",
                ""
            ]
        },
        {
            "title": "简寄郑将使",
            "content": [
                "经史旧家风，薰陶磊块胸。",
                "书堪干乙夜，学未辍三冬。",
                "豹略得无用，虎头能不封。",
                "汉勋留我颂，相许细形容。"
            ]
        },
        {
            "title": "赠庐陵笔工萧昶",
            "content": [
                "作成大小几毛公，妙出毫厘入大通。",
                "贮雾含云策勋后，藏锋戢颍豹囊中。"
            ]
        },
        {
            "title": "义宁产莼菜中秋大熟副以六绝送杨伯子",
            "content": [
                "仙苗风味淡为宗，能诱长安客欲东。",
                "浪说栈羊余隽永，施于高士了无功。"
            ]
        },
        {
            "title": "寄题仰止亭",
            "content": [
                "庐陵江浒路穷处，舟子不容仙子渡。",
                "岂意一篙落手来，而资双足凌波去。",
                "睥睨大海如江然，杯渡佛轻篙渡仙。",
                "休负知津惟我是，且从登岸看谁先。",
                "杯渡之杯人所怪，大块中含几沙界。",
                "或云芥纳须弥山，细视芥焉杯则大。",
                "彼细莫细于一芥，一芥要之犹有内。",
                "彼大莫大于两块，两块要之犹有外。",
                "内外相形费融会，未忘所仰亭勿坏。",
                "吾细无内莫能碎，吾大无外莫能载。"
            ]
        },
        {
            "title": "上广东运副马少卿寿十口号",
            "content": [
                "文星又转作郎星，晓握兰香上玉清。",
                "屹立太微东北角，是非时与上台争。"
            ]
        },
        {
            "title": "吴必显欲远出谒故旧愬情悃赋二章赞其行",
            "content": [
                "贫宁少壮贫，贫老却难禁。",
                "儿女婚姻逼，风霜疾病侵。",
                "令渠常白眼，见子亦寒心。",
                "况是旧相识，人人义断金。"
            ]
        },
        {
            "title": "阁皂山道士晏时中过我南浦久之告归三首",
            "content": [
                "孟阳风月小弥明，犹子于今有典刑。",
                "已得旌阳传道妙，犹从彭泽乞诗灵。"
            ]
        },
        {
            "title": "遗兴",
            "content": [
                "开窗揽镜岸乌纱，岁月峥嵘任物华。",
                "触事辄灰心里火，看书徒盎眼中花。"
            ]
        },
        {
            "title": "送镇江张禹功献边事未报过建康谋辟",
            "content": [
                "边上事千种，袖中书一编。",
                "曳裾逢白眼，骧首隔青天。",
                "又辍安刘手，而撑访戴船。",
                "严公犹欠士，应辟老诗仙。"
            ]
        },
        {
            "title": "老范善画牛有学为八牛图者一犊在前又置一童",
            "content": [
                "熟事沩山白水牛，晓那须放夜那收。",
                "牧童已作冗员看，况复持竿在后头。",
                "",
                ""
            ]
        },
        {
            "title": "太平老豁庵",
            "content": [
                "父母胞胎未结前，赵州识后笑南泉。",
                "豁然道与虚空似，不道虚空似豁然。"
            ]
        },
        {
            "title": "罗子琳谒赵香山得钱十缗米三石意若未满以诗",
            "content": [
                "鲁公乞米出于真，邂逅周瑜慷慨人。",
                "借谓囊犹未为瘿，悬知甑已不生尘。",
                "",
                ""
            ]
        },
        {
            "title": "晚春告游人",
            "content": [
                "春初弄色取知音，旁午尊前献孔壬。",
                "紫守不坚红更怯，风来无度雨仍侵。",
                "莺狂犹妄起羞口，蝶老未知求放心。",
                "解道不如归去语，得非知礼识机禽。"
            ]
        },
        {
            "title": "自广至永丰呈熊直卿邹用之邓继高",
            "content": [
                "断梗归从南海边，绝长补短恰三年。",
                "声音幸未移蛮气，须鬓疑犹带瘴烟。",
                "走俗抗尘吾老矣，吟风弄月子超然。",
                "鹤袍可着终须脱，铁砚虽穿请更研。"
            ]
        },
        {
            "title": "增城丞嘉禾张元辅才过郡辄去未及款曲已而同",
            "content": [
                "易学渊源出义方，绪余犹作汉文章。",
                "名高未急蓬莱岛，心远宁专雁鹜行。",
                "纸尾固无勋可策，松间殊有味难忘。",
                "诸公论荐休闻早，且候珠玑满一囊。",
                "",
                ""
            ]
        },
        {
            "title": "续南有樛木",
            "content": [
                "彼樛者木，拥肿其资。",
                "既节既枝，匪正伊欹。",
                "时乎倒垂，自抑自卑。",
                "勃窣离奇，根恬蔕怡，",
                "于性元兮弗迷。"
            ]
        },
        {
            "title": "赠五行家郑逢元",
            "content": [
                "盘古流形后，牵牛起度余。",
                "数宁逃久刺，算不外乘除。",
                "赵达固非误，嵩真容有疏。",
                "试推十年事，容我验何如。"
            ]
        },
        {
            "title": "散步后园",
            "content": [
                "簿书不放出公出，饭罢舂容步后园。",
                "燕子方归犹认主，竹君未老已生孙。",
                "姚王泣雨泪含怨，望帝啼风声带冤。",
                "新旧两重公案在，一依诗律与平反。"
            ]
        },
        {
            "title": "清湘城西飞来峰三首",
            "content": [
                "解后南鹏怒辄翔，乘风附翼过清湘。",
                "罗浮本是仙家景，借与如来作宝坊。"
            ]
        },
        {
            "title": "赠阴阳家聂蒙德",
            "content": [
                "阴阳家者太高生，见谓青囊未是经。",
                "舌卷东南诸海水，胸罗西北一天星。",
                "与人后代为长吉，疑尔前身是巨灵。",
                "莫把山川为道看，山川犹是未离形。"
            ]
        },
        {
            "title": "我归遭雨",
            "content": [
                "莫予我食，食于公庾。",
                "我归遭雨，我不以为苦也。"
            ]
        },
        {
            "title": "别陆德隆黄叔万",
            "content": [
                "辛丑随浮梗，钟陵得盍簪。",
                "潜藩门若市，敛板客如林。",
                "气宇黄陂阔，词源陆海深。",
                "二豪谈正剧，一坐口俱瘖。",
                "诗社初容入，交盟后失寻。",
                "云山千里眼，梦寐八年心。",
                "九陌迎连璧，孤灯话断金。",
                "始犹疑面目，徐复记声音。",
                "虾菜随宜簇，茅柴取意斟。",
                "行藏更见告，文行互相箴。",
                "愤敌常旁午，忧时半孔壬。",
                "清风晨揖袂，明月夕离襟。",
                "发缆东流岸。回樯倒景岑。",
                "荆江随地卷，蜀道与天侵。",
                "通守诸侯土，专弹百里琴。",
                "长才优拊字，暇日少登临。",
                "隐士隆中卧，羁臣泽畔吟。",
                "青城山郁积，赤壁树阴森。",
                "哀乐归巴曲，兴亡入楚砧。",
                "把杯空吊古，搔首重伤今。",
                "拥户锋车急，开缄诏墨淋。",
                "抬头高拱斗，引手上扪参。",
                "可画安边策，无韬活国针。",
                "寸心丹未了，双鬓白那禁。",
                "顾我伤强矫，从今判陆沉。",
                "磨砻闲笔砚，摹写乱鱼禽。",
                "气反风骚朴，声收郑卫淫。",
                "于伊樵道上，欸乃钓矶阴。",
                "拔茹终无志，弹冠老不任。"
            ]
        },
        {
            "title": "试宜黄侯湛墨二首",
            "content": [
                "夸灶传家祖赤松，吹烟授道悟元宗。",
                "初怀不拟潘衡贡，晚趣宁便薛稷封。"
            ]
        },
        {
            "title": "儒家子刘宗庆发披戴愿赠二绝句俾藉之以谒乐",
            "content": [
                "走俗何如学步虚，出家犹欠护身符。",
                "凭谁成就奇男子，径自归投大丈夫。",
                "",
                ""
            ]
        },
        {
            "title": "义宁祷霁未应",
            "content": [
                "丛祠精舍里，所至以柴燔。",
                "未沐佛青眠，何图神素餐。",
                "雨师佯弄霁，农叟暗含冤。",
                "老令深相误，从知罪莫原。"
            ]
        },
        {
            "title": "题王钦州子泽双清阁",
            "content": [
                "马蹏车辙前门外，江声山色后堂背。",
                "左手持盘右把杯，家人怪问翁何在。",
                "小阁峥嵘负后堂，图书左右翁中央。",
                "一尘不容犯眼界，万象无计逃诗囊。",
                "蚤作从渠醉名利，夜卧从渠梦朝市。",
                "一咏之余更一觞，翁兮醉梦华胥氏。"
            ]
        },
        {
            "title": "上广东漕使黄郎中",
            "content": [
                "天相公生，成春收集。",
                "挺所钟兮，醇乎成质。"
            ]
        },
        {
            "title": "镜香",
            "content": [
                "凌波仙子浓淡妆，六月鉴湖夜乘凉。",
                "低头贪照广寒影，开口失喷清净香。",
                "花县草池漪且渌，疑自鉴湖分一曲。",
                "若为仙子不呈身，无乃主人犹负俗。",
                "新逢好事公子来，十年水郁一旦开。",
                "动摇倒影弄金彩，勾引回风生麝煤。",
                "杰题所扁危亭峙，仙子涵恩勿私喜。",
                "百里黔甿屈者伸，非徒恩汝数仙子。",
                "长安得暇游昆明，紫橐初开有余馨。",
                "主人顾影头尚黑，仙子闻香眼重青。"
            ]
        },
        {
            "title": "出会昌峡",
            "content": [
                "石峡侵寻过，江流次第平。",
                "篙人轻去住，船势任纵横。",
                "稳不妨危坐，忙犹得意行。",
                "明朝从起晚，但要到州城。"
            ]
        },
        {
            "title": "初秋夜叹",
            "content": [
                "仿佛蟾蜍影，萧然蟋蟀声。",
                "秋随桐叶倒，心与鬓毛惊。",
                "旧出斑无数，新添白几茎。",
                "百年成底事，揽镜若为情。"
            ]
        },
        {
            "title": "京都旅卧",
            "content": [
                "喜得家书睡不成，拥衾欹枕数寒更，",
                "冲风勿板俄惊晓，映日纱窗又报晴。",
                "蹀躞过桥朝马响，咄嗟争道担夫声。",
                "利名失脚时回首，虽未能忘也较轻。"
            ]
        },
        {
            "title": "罢县解归途中闻子规三首",
            "content": [
                "轻舍柴桑悔欲追，虽无所激亦谋归。",
                "子规大似相知浅，犹虑渊明未见机。"
            ]
        },
        {
            "title": "冬夜官舍围炉传酒",
            "content": [
                "放散衙曹小退安，闭门开架检书看。",
                "檐前月色生寥寂，屋外风声长隙寒。",
                "灰火拨愁头屡点，炉灯挑喜指频弹。",
                "家人知我饮机动，大白梨花送夜阑。"
            ]
        },
        {
            "title": "初荣",
            "content": [
                "上艹下荣}上艹下荣}者菊，九月初荣。",
                "于家之庭，有旗有铃。",
                "主文孔明，绰其能声。",
                "之子初荣，与象为声。"
            ]
        },
        {
            "title": "寄衡阳尉徐智伯三首",
            "content": [
                "千古南昌尉，神仙人姓梅。",
                "久归天上去，重谪世间来。",
                "照乘无人市，倾城不自媒。",
                "稳乘高士毂，自有郑庄推。"
            ]
        },
        {
            "title": "赠顾君美",
            "content": [
                "三命孰如李，五星谁似朝。",
                "目前谈者众，足下悟其玄。",
                "归养老和病，看耕田与园。",
                "他无可推步，君往扣侯门。"
            ]
        },
        {
            "title": "方罹残热忽值新凉喜而赋反悲秋",
            "content": [
                "晴宵如浸昼如蒸，变气知从激处生。",
                "风不相饶乘木败，火犹自负与金争。",
                "纖阿洗月为纯白，少皞澄天作太清。",
                "宋玉所悲吾所喜，长哦聊复发秋声。"
            ]
        },
        {
            "title": "宁都赵令君贻贶五言四首意索余和不可虚辱如",
            "content": [
                "介庵前后集，熟读眼生花。",
                "学问祖千古，文章雌百家。",
                "今非公莫继，况有子堪夸。",
                "换骨蓬莱去，分吾九转沙。",
                "",
                ""
            ]
        },
        {
            "title": "檄充晋康考官舟行薄暮霞光与水相映缅怀诸幕",
            "content": [
                "水作琉璃碧，霞为琥珀红。",
                "因依光迭射，毕竟色俱空。",
                "鼓楫乘秋气，掀篷纳晚风。",
                "长教凉似许，判得住南中。",
                "",
                ""
            ]
        },
        {
            "title": "挽王诚夫母夫人",
            "content": [
                "雍雍瑟配琴，诗礼五青衿。",
                "四举一门事，三迁平日心。",
                "桂枝方日长，萱草已春深。",
                "咫尺青山里，萧然隔古今。"
            ]
        },
        {
            "title": "中都之嘉会门陈亦颜为堂日城南书院取韩文公",
            "content": [
                "姓名不欲乐人间，籍甚公卿举似君。",
                "李白犹将奴力士，薛宣岂敢吏朱云。",
                "",
                ""
            ]
        },
        {
            "title": "高德成访予义宁留久之告归赋两长韵",
            "content": [
                "经史百家书挂眼，唐虞三代事蟠胸。",
                "不孤父祖余良贵，犹累妻儿一素封。",
                "贤者大凡先锄左金右吾}，贵人强半晚遭逢。",
                "况余先庆未曾报，天意初违后必从。"
            ]
        },
        {
            "title": "义宁产莼菜中秋大熟副以六绝送杨伯子",
            "content": [
                "垂垂水线白封青，一箸能生两眼明。",
                "分野自为牛女地，何如堕落玉绳精。"
            ]
        },
        {
            "title": "题致政李子立问月台",
            "content": [
                "主人诗豪寄于酒，万象无非酒之友。",
                "主人酒豪寄于诗，万象无非诗之题。",
                "若为诗酒兴俱发，平时泛爱今一割。",
                "不问其他偏问月，月不长如日星然。",
                "乍望乍朔乍晦弦，要之缺者多于圆。",
                "主人乘风踏鹏背，方在急流俄勇退。",
                "似月之明居以晦，举酒相邀倾酒醉。",
                "问耶对耶此其概，收光反耀照其内。",
                "妙与道俱不容喙，主人无问月无对。"
            ]
        },
        {
            "title": "方稚川恕斋五绝",
            "content": [
                "安宅旷弗居，浪自分彼己。",
                "傥由恕门归，天下一人耳。"
            ]
        },
        {
            "title": "次韵杨诚斋雪中二首",
            "content": [
                "夜闭袁门晏未开，开门满目是琼瑰。",
                "木绵着地还飞起，杨絮沾人倒扑回。"
            ]
        },
        {
            "title": "丁未端月南倅率诸同幕游景秦还至滴水岩南倅",
            "content": [
                "海边城北最高峰，岭外浮图第一宫。",
                "落叶扫空春乍至，浮云卷尽日方中。",
                "登高已幸容邹湛，向暖那应笑郝隆。",
                "收拾物华壮归色，囊中不是去年穷。",
                "",
                ""
            ]
        },
        {
            "title": "得广州俸米供给麻券授家人",
            "content": [
                "陶潜营五斗，王绩办三升。",
                "醉饱曾无几，驱驰已不胜。",
                "犹须糊汝口，未果枕吾肱。",
                "有可供饥渴，休官岂不能。"
            ]
        },
        {
            "title": "挽庐陵葛孝子母夫人",
            "content": [
                "笄珥初归室，缫纫共起家。",
                "清风依玉树，和气茁兰芽。",
                "送子归黄壤，收名入白华。",
                "大书彤史上，谁谓过于夸。"
            ]
        },
        {
            "title": "送春",
            "content": [
                "春来如柅去如流，迟速乘除不自由。",
                "人道朱明阴见迫，我疑红紫老知收。",
                "蜂围蝶绕争依恋，燕语莺啼强挽留。",
                "惟有杜鹃却相亮，声声劝道好归休。"
            ]
        },
        {
            "title": "嘉秦改元季夏中浣经从武仙尉仙袁君摄县事载",
            "content": [
                "言别富沙士，回头五六年。",
                "试询今健否，见谓尚依然。",
                "效意倾新酿，忘怀诵近篇。",
                "尚其频记忆，曾此一留连。",
                "",
                ""
            ]
        },
        {
            "title": "寄题盘山云峰通济桥二首",
            "content": [
                "通往通来无四旁，津梁未必不相妨。",
                "吾行拗折津梁柱，尽放途入蹈大方。"
            ]
        },
        {
            "title": "龟山之孙杨子顺肇庆一见相投随至德庆谋馆寓",
            "content": [
                "谁续寂寥洙泗弦，濂溪一转至伊川。",
                "只今洛派从头数，之子龟山第二传。",
                "他道已融归正道，后正犹办入先天。",
                "十年二广参皆遍，不以支离易混全。",
                "",
                ""
            ]
        },
        {
            "title": "欧阳全真为赣佐先余去越七年又为广漕属后余",
            "content": [
                "东都重会省初盟，尔许多年独不惊。",
                "二水牌中先署字，三城碑上复题名。",
                "往不密有子孙契，离合面无儿女情。",
                "功业相期非老事，愿言仙佛学俱成。",
                "",
                ""
            ]
        },
        {
            "title": "谢新淦令徐信甫至赣相过",
            "content": [
                "永嘉之重自晋始，积至本朝始多士。",
                "大科异等固其常，文章道德相角掎。",
                "淳熙癸卯徐令君，相逢欲执弟子礼。",
                "聊将舌本吐寸玑，辄自脚跟参万里。",
                "藏中触处随光明，言下从谁得原委。",
                "国子博士陈先生，初受皮肤终骨髓。",
                "孤篷今转大江西，猛象欲踏黄河底。",
                "但恐黄河深更深，水浮太空空浮水。",
                "裹粮学道仆马疲，归家落照在帘里。",
                "自有余师更求师，棒头打出乃其理。",
                "况人胸中各法门，陈君韩子吾柳子。",
                "虽有心印不敢传，恐君河佛骂祖尔。"
            ]
        },
        {
            "title": "应童子科欧阳文成觅诗漫以塞责",
            "content": [
                "庐陵童子谓姓李，临川童子谓姓王。",
                "二子读书选德殿，气吐虹蜺口翻浆。",
                "六经诸子成串落，天子喜之移御床。",
                "奏对首肯去目送，青衫黄牒恩异常。",
                "江西得此二童子，后生气倍声名场。",
                "前闻但有晏元献，今继者谁其欧阳。",
                "身躯眇小胆气大，齿发幼艾言语苍。",
                "况能大书开龙蛇，一字欲作千尺强。",
                "明年试罢春昼长，低头拾官回未忙。",
                "马蹄轻踏百草香，莺花助喜酒助狂。",
                "长裾短刺倾侯王，早著归鞭荣故乡，",
                "我其俟之螺水傍。"
            ]
        },
        {
            "title": "谢邱行之",
            "content": [
                "剥啄屦声寒，夫谁闯我关。",
                "芝开眉宇紫，豹露管中斑。",
                "客有志钻孔，得无人俦颜。",
                "倘余化砂法，其敢为君悭。"
            ]
        },
        {
            "title": "渡海谒两伏波将军祠",
            "content": [
                "长安百二汉山何，更遣南征两伏波。",
                "自计有何饶社稷，相寻无已枉干戈。",
                "一时夸大心难制，千载英雄迹未磨。",
                "逐客乞灵几前辈，丰碑费我小摩挲。"
            ]
        },
        {
            "title": "送陈待制自富沙移守京口",
            "content": [
                "殿上旧开医国口，闽中新出活人手。",
                "亘野桑麻水旱余，连村烟火兵戈后。",
                "饥得以食寒得衣，召为之父杜为母。",
                "公为民赋闵雨诗，民为公立遗爱碑。",
                "古人祈天翦爪尔，今守祷佛燃臂谁。",
                "充其不忍寝以大，德之难忘特其微。",
                "东闽人怪去何遽，南徐人怪来何暮。",
                "油然无心出岫云，去来迟速随所寓。",
                "汉相无人不曰归，韦贤未老何时去。"
            ]
        },
        {
            "title": "从北流入郁林望月岩",
            "content": [
                "青山罅外见青天，翡翠屏间一镜悬。",
                "表里集虚生至白，初终持满得长圆。",
                "光明照处人心足，混沌开时物理全。",
                "它义多悭兹独否，天无偏意有时偏。"
            ]
        },
        {
            "title": "落叶自幸",
            "content": [
                "恬受煦之赐，怪为寒所干。",
                "摇空然自落，卷地乱相翻。",
                "醉雨才狼戾，骄风又虎贲。",
                "顾何嫌逐末，曾不碍归根。"
            ]
        },
        {
            "title": "送广东潘帅移镇湖南十口号",
            "content": [
                "金华洞里太臞仙，千骑来开万里天。",
                "领海百氛旬月了，余功赢得坐三年。"
            ]
        },
        {
            "title": "禽言",
            "content": [
                "禽言劝我不如归，似念官卑俸入微。",
                "或道哥哥行不得，家贫归去更无衣。"
            ]
        },
        {
            "title": "寄题张子登遂勤斋",
            "content": [
                "一字于吾补不曾，诗书况味冷如冰。",
                "谁家以此为长策，不把其它易短檠。",
                "钟鼎轩裳眼应白，余犹要得圣贤力。",
                "意诚身正一家齐，门中自有华胥国。"
            ]
        },
        {
            "title": "赣东江",
            "content": [
                "兀坐顺流中，吾归与便逢。",
                "窑家俱瓦汲，滩户半机舂。",
                "橹作伤春响，山为媚客客。",
                "江鸥凝不动，识我旧行踪。"
            ]
        },
        {
            "title": "赠浦城星家周廷辅",
            "content": [
                "胸中千岁日，掌上一天星。",
                "河洛无余妙，著龟不敢灵。",
                "曾何便自狂，也不忘相形。",
                "左右逢原话，公卿满意听。"
            ]
        },
        {
            "title": "颓春涉途",
            "content": [
                "曾谓东风意向偏，也从僻处放春妍。",
                "山山长草青无间，树树成阴绿不专。",
                "黠兽幽居疑辟地，俊禽高举欲登天。",
                "物情不一吾何择，出处升沉任自然。"
            ]
        },
        {
            "title": "过太和赴主簿邓楚材豫章贡闱之约",
            "content": [
                "福建人才古邹鲁，文章师匠道宗主。",
                "余子姑作寻常看，此公仅能一二数。",
                "太学颉颃赋争衡，凌云之气掷地声。",
                "鲲鹏谁碍天南去，麒麟犹落地上行。",
                "南昌倾盖恨不早，西昌扣门喜欲倒。",
                "风雨那容酒绝交，江山不许诗在告。",
                "宦途同调能几人，相逢莫厌情相亲。",
                "言下甘心听苦口，镜中白发催青春。"
            ]
        },
        {
            "title": "赠姚季安",
            "content": [
                "七年三度奉从容，今见吾惊大不同。",
                "云雾蟠胸蒸疾雨，雷霆挟笔驾长风。",
                "悬知文与意俱到，政要眼随心并空。",
                "度岭重参过庭学，归欤容更验新功。"
            ]
        },
        {
            "title": "为广东解嘲",
            "content": [
                "曲江而下水多石，大庾以南山半茅。",
                "相国犹余心里印，祖师更剩杖头包。",
                "依稀舜乐宜人听，零落韩文任客抄。",
                "气候太偏风土恶，念诗聊解古人嘲。"
            ]
        },
        {
            "title": "闻蝉五绝句奉呈诸幕友",
            "content": [
                "风里为生露作粮，腹中潇洒正清凉。",
                "长歌商颂声初振，细听韶音味可忘。"
            ]
        },
        {
            "title": "随牒至南康军呈李宰四首",
            "content": [
                "蹀躞骐骝去路宽，西清太冷北门寒。",
                "且将东观编摩手，来作南康拊字官。"
            ]
        },
        {
            "title": "自是妾之罪",
            "content": [
                "妾生昭君村，国色少所逮。",
                "固羞著红紫，亦懒傅粉黛。",
                "少时姆教严，稍稍攻组绘。",
                "针机参太玄，线道得三昧。",
                "坐贫姑遛迁，不就村市侩。",
                "朅去长安游，几入未央卖。",
                "其如主市司，所好与妾背。",
                "一金阳不酬，翻谓索价大。",
                "永言妾所挟，未道美无对。",
                "犹欺西蜀锦，岂数南海贝。",
                "厥价诚不廉，其理独何怪。",
                "况妾所索价，似亦非分外。",
                "售否委自然，于妾无利害。",
                "古女不上工，肯犯出阃戒。",
                "追思妾初谋，轻发良独悔。",
                "雅负倾城姿，来为倚市态。",
                "人得贱视之，自是妾之罪。"
            ]
        },
        {
            "title": "简艮斋",
            "content": [
                "广东漕臣重，本朝名士多。",
                "梁题年月古，壁记姓名讹。",
                "画象初何补，濂溪自不磨。",
                "闻名犹起敬，况睹大冠峨。"
            ]
        },
        {
            "title": "续南有樛木",
            "content": [
                "费迷性元，灵主长存。",
                "灵主长存，驯入乎妙门。"
            ]
        },
        {
            "title": "挽饶伯余室氏曾夫人二首",
            "content": [
                "归相起家翁，缫纫奋妇庸。",
                "初心光四教，末愿满三从。",
                "已已谿毛荐，行行马鬣封。",
                "断机迟后效，黄纸贲青松。"
            ]
        },
        {
            "title": "取清苦廉正为韵课四古风呈漕使苏叔子",
            "content": [
                "释家吾业根，大者名曰苦。",
                "吾儒视苦海，翻不翅乐土。",
                "毳行禹安之，飘饮颜得所。",
                "三苏穷始荣，更有孙似祖。"
            ]
        },
        {
            "title": "为增城丞张元辅赋博见亭",
            "content": [
                "东山未为高，坐觉鲁之小。",
                "更上泰山巅，天下不胜眇。",
                "公作如是观，所学胡可料。",
                "父兄自磨磋，师友相揉矫。",
                "犹恐眼未高，著脚江湖渺。",
                "才疑辄遍参，一悟百高了。",
                "今簸增城糠，冗不废舒啸。",
                "数椽立江头，万象生木杪。",
                "揆之高了机，抚掌成独笑。",
                "工指罗浮尖，又出凤凰表。",
                "尝度登罗浮，凤凰仅毫秒。",
                "洙泗圣人门，等级盖不少。",
                "抬头空仰高，瞑目谁见晓。",
                "能拍十哲肩，不失速而肖。",
                "要策参之勋，守约始为妙。",
                "更与约相忘，混沌安得窍。",
                "公余勿哦松，回光返自照。"
            ]
        },
        {
            "title": "题李子权江月亭",
            "content": [
                "太阴元是水之精，与水相宜妙莫名。",
                "霁夜悬芒翻浪白，澄秋逗彩涌流清。",
                "冰轮影里山河见，玉鉴光中星斗明。",
                "万象主人收拾尽，一樽酬罢一诗成。"
            ]
        },
        {
            "title": "元日海南试笔",
            "content": [
                "南荒春较早，上朔日常暄。",
                "陡地风声恶，连天海气昏。",
                "夭桃与其媚，旨酒即之温。",
                "摸索吾胸次，熙熙自一元。"
            ]
        },
        {
            "title": "庚戌冬乘浣隙谒西林寺渐老二首",
            "content": [
                "传衣今北秀，驻锡小西林。",
                "握手鼎相别，敲门踵见寻。",
                "温颜尘外礼，软语法中音。",
                "从此利名垢，那容点我降，"
            ]
        },
        {
            "title": "赠画师韩晖二首",
            "content": [
                "工于绘事讳言工，韩滉心宁与俗同。",
                "恶语发挥非敢惜，所疑不是子家风。"
            ]
        },
        {
            "title": "送广东赵主管得倅临漳二首",
            "content": [
                "清切分天派，馨香出月宫。",
                "羊城初白发，莲幕两春风。",
                "外计方将上，南图又欲东。",
                "我来犹未晚，几度笑谈同。"
            ]
        },
        {
            "title": "吴必显欲远出谒故旧愬情悃赋二章赞其行",
            "content": [
                "灯火头蒙垢，年华鬓茁丝。",
                "诗书犹见负，韦布未相辞。",
                "有处可弹铗，何愁无置锥。",
                "丈夫行止计，不必问妻儿。"
            ]
        },
        {
            "title": "宿上望上桂楼",
            "content": [
                "重屋峥嵘据道周，浪行良劝小淹留。",
                "星无匿彩天澄夜，云不遗瑕月粲秋。",
                "金气方张犹重杀，物华已结未多收。",
                "老来姑置行藏事，它日其怀独倚楼。"
            ]
        },
        {
            "title": "表兄峡山萧伯钧至会昌久之以归欤字韵丐诗为",
            "content": [
                "握手两旬许，归途千里余。",
                "继今难得便，及早发回书。",
                "父祖初深契，儿孙久渐疏。",
                "朱陈婚嫁约，还可继之欤。",
                "",
                ""
            ]
        },
        {
            "title": "中秋途中",
            "content": [
                "携孥犹胜旅，在道不如家。",
                "素已中秋月，徒然九日花。",
                "厚颜今事左，短气如谋差。",
                "酒戒难为破，浇胸且瀹茶。"
            ]
        },
        {
            "title": "陈君举饭余仓司之五峰阁移坐临檐口占举似",
            "content": [
                "杰阁峥嵘着树间，门从好色未尝关。",
                "檐前珠箔开平远，坐上清尊答燕閒。",
                "能卷尘心三曲水，欲迷客眼九嶷山。",
                "主人胸次俱收拾，笔力虽饶万象悭。"
            ]
        },
        {
            "title": "寿周枢密四首",
            "content": [
                "一气清绝处，坤元直西方。",
                "公生受西气，戏笔俱文章。",
                "北门逼西清，金仙侍玉皇。",
                "凡遗不配踪，便是难老方。"
            ]
        },
        {
            "title": "逆旅主人家园木犀始开谨辍两握副以二绝句驰",
            "content": [
                "月里秋犹未满机，人间风露发其微。",
                "悬知朱墨长生睡，急诏黄香略解围。",
                "",
                ""
            ]
        },
        {
            "title": "赠阴阳家邱明远",
            "content": [
                "谁云素手动朱门，我固知君有道存。",
                "凤历三元胸次具，龙图八卦掌中翻。",
                "悬知地理善之善，正恐天机玄又玄。",
                "借使乾坤权在我，更当有以制乾坤。"
            ]
        },
        {
            "title": "题疏山一览亭",
            "content": [
                "孤绝招邀杜道过，支筇不足更扪萝。",
                "旁无断岸乾坤大，上有余天日月多。",
                "道限与空归不二，色尘随幻入无何。",
                "虚中元自寄吾实，往古来今不可磨。"
            ]
        },
        {
            "title": "赠玉牒道人二首",
            "content": [
                "神融气会李淳风，收拾乾坤风鉴中。",
                "莫怪人前言者中，何逃物外眼之空。"
            ]
        },
        {
            "title": "寿富阳宰",
            "content": [
                "秋途琴剑留东坰，午夜斋房发西棂。",
                "协气横流太白岭，祥光上属长庚星。",
                "诘朝廉访太丘长，三千珠履罗芝庭。",
                "诞弥厥月众所贺，止或尼之岂忘情。",
                "饮君以蜀州竹叶之酒，食君以郦县菊花之英。",
                "挼英探酒非俗事，敢烦素素相卿卿。",
                "既多且旨奉以进，乃赓载歌坐而听。",
                "酒有香于以却君之宣发，英有味于以制君之颓龄。",
                "爬搔黑头载大豸，磨切龆齿吞长鲸。",
                "二十四考相唐国，一百六岁侯罗城。",
                "貂蝉何加外望重，钟鼎不屑初心轻。",
                "拔脚归寻耕钓盟，割棕为笠藜为羹。",
                "一洗重盖兼珍腥，吾身吾口已中清。",
                "露顶洒风漱泠泠，更与赤松俱长生。"
            ]
        },
        {
            "title": "比以形字韵诗递送张功甫直阁未报复于本韵中",
            "content": [
                "桂隐心虽欲谢名，其如德与桂俱馨。",
                "研穷诗学杜为史，勘破赋家骚是经。",
                "豹变不容藏炳蔚，鸿飞何遽入青冥。",
                "渊明门下无车马，竹杖芒鞋敢扣扃。",
                "",
                ""
            ]
        },
        {
            "title": "赠阴阳家邓彬叔",
            "content": [
                "舌本澜翻郭璞书，试今措手验何如。",
                "星辰聚处收玄武，江汉潮边避尾闾。",
                "山水流形开阖后，阴阳受气混沦初。",
                "要参融结玄机破，心眼长教等太虚。"
            ]
        },
        {
            "title": "续南有樛木",
            "content": [
                "彼樛者木，轮囷其质。",
                "既干既跋，匪枉伊直。",
                "时平倒植。自卑自抑。"
            ]
        },
        {
            "title": "谢广东经略潘直阁间分贶李济墨",
            "content": [
                "灶煤不忌远，胶汁宁伤清。",
                "永言李廷圭，墨法能尔精。",
                "滴沥甚点黍，锱铢轻连城。",
                "胡陈梁蒲张，俊出声铮铮。",
                "敢与相颉颃，江西老潘衡。",
                "李家飒以颓，中兴有云礽。",
                "未空天下伎，已擅湖南声。",
                "公重与物交，所厚墨客卿。",
                "摩顶相许意，垂髫久要情。",
                "信手暗摸索，心已权重轻。",
                "乃言济妙处，而有祖典型。",
                "端如坡借力，独为衡主盟。",
                "笑捐数寸玉，增我双眼明。",
                "呼童诏罗文，折简延陶泓。",
                "来陪客卿游，欣然两相迎。",
                "涓涓井花落，叆叆江烟生。",
                "始坚苦莫揉，俄熟恬无争。",
                "更请毛锥子，三益相友朋。",
                "丙吉魏弱翁，姚崇宋广平。",
                "刚柔各自禀，勋业交相成。",
                "我无换鹅手，初不工草行。",
                "仅能蚯蚓势，强学蝌蚪形。",
                "暗投谩费璧，误点难成蝇。",
                "不若旧主人，八法俱纵横。",
                "敢持以回旋，笔头贮南溟。",
                "题诗答公隙，草疏排奸萌。",
                "闻健赋归田，投閒注遗经。",
                "己重人诧之，济价日已增。",
                "况不为济者，何当经品评。"
            ]
        },
        {
            "title": "戒永州道闻思归乐三首",
            "content": [
                "张翰陶潜出信缘，思莼爱菊返丘园。",
                "帝魂已托杜鹃去，今汝宁非二子魂。"
            ]
        },
        {
            "title": "乡友严上舍过我妙山逆旅中示二绝句随继韵谢",
            "content": [
                "相逢初不出相期，笑见熙间喜见眉。",
                "总是庐陵老惮客，未询其价已先知。"
            ]
        },
        {
            "title": "贺刘仓使生朝",
            "content": [
                "眷此良月，生此良臣。",
                "金矿玉璞，质气天贞。",
                "静以牧身，与吾德为仁。",
                "动以牧人，与吾民为春。",
                "彼蠢者民，视自吾身。",
                "彼穷者旻，听自吾民。",
                "不求自应，不召自臻。",
                "乃齿乃发，斯松斯椿。"
            ]
        },
        {
            "title": "有悼",
            "content": [
                "苎麻功敏裕，苹藻意精忱。",
                "和气分珠树，悲声寄藁砧。",
                "一天无后望，三纪有初心。",
                "后土相知处，千秋墓草深。"
            ]
        },
        {
            "title": "春夜感物书怀",
            "content": [
                "阁阁蛙鸣夜，嘈嘈鸟语春。",
                "物情犹任理，世事岂由人。",
                "时自有迟速，道初无屈伸。",
                "圣贤得贫力，吾恨不全贫。"
            ]
        },
        {
            "title": "题盘古山二首",
            "content": [
                "太初盘古造乾坤，鬼力神筋擘混元。",
                "妙果虽圆心不有，凡身已蜕迹独存。",
                "女娲石带补天色，波利岩余飞锡痕。",
                "想与南安白衣老，三生元是一精魂。"
            ]
        },
        {
            "title": "关参议刘仲洪就京制置辟入蜀二首",
            "content": [
                "江西清绝处，频赏厌还休。",
                "快作坤维去，闲为丙穴游。",
                "百牢山倒拔，三峡水横流。",
                "未有人收拾，公其与笔谋。"
            ]
        },
        {
            "title": "入德庆舟中看雨",
            "content": [
                "云合苍天怒，风生老木号。",
                "雨跳珠点急，浪涌雪花高。",
                "作爽轻头目，俄寒竖发毛。",
                "顽躯金气盛，敢与瘴相鏖。"
            ]
        },
        {
            "title": "余得英州石山副之五绝句送曾鼎臣",
            "content": [
                "小山欲与岳为曹，其末虽危本则牢。",
                "屹立挺身行所独，旁罗垂首让其高。"
            ]
        },
        {
            "title": "题安子承读易堂",
            "content": [
                "卦辞爻辞易之注，孔子读之悟其故。",
                "彖辞象辞易之疏，孔子作之志其悟。",
                "悬知孔子大悟时，太虚中不挂一丝。",
                "与易为一自不知，奚以卦辞爻辞为。",
                "渠无孔子大机械，所恃嗫嚅三尺喙。",
                "象彖爻辞从领会，其如犹有卦辞在。",
                "诚使时习能绝编，安知日新不忘筌。",
                "著脚还超九师先，回头更勘三画前。"
            ]
        },
        {
            "title": "买舟赴广至太和逢迓吏",
            "content": [
                "只被饥寒两字催，辄轻汹涌易崔嵬。",
                "篙师方借北风去，驿使忽将南信来。",
                "钟鼎孰非相邂逅，江山何惜且徘徊。",
                "松风萝月良收拾，犹胜垂囊将手回。"
            ]
        },
        {
            "title": "随牒至南康军呈李宰四首",
            "content": [
                "善刀初不露锋芒，五柳围门琴卧堂。",
                "百里桑麻春塞眼，四时风月夜搜肠。"
            ]
        },
        {
            "title": "閒居幽步",
            "content": [
                "归欤无可答休休，小放吾心与自流。",
                "山不去门如自售，云无留意似他求。",
                "有如许柏得能古，都几何松若个幽。",
                "更有疏梅修竹在，其他莫与子孙谋。"
            ]
        },
        {
            "title": "漓之水",
            "content": [
                "漓者离也，胡离乎东而西其会。",
                "永言西大，不渤而汇。",
                "靡资弗沛，四有一逮。",
                "亦孔之快。"
            ]
        },
        {
            "title": "寿广东帅潘直阁",
            "content": [
                "太初谈赤松，中古说黄石。",
                "笑策导引勋，须鬓白成黑。",
                "金华得道人，缀自仙之籍。",
                "虽因习堕缘，久悟空为色。",
                "泥丸至丹田，盖著半生力。",
                "若为鬓与须，白者日加益。",
                "陆展余染方，岂固未全得。",
                "老聃生世初，鬅鬙头已白。",
                "公白才十年，视祟迟半百。",
                "纸帐挂斋中，竹奴欹枕侧。",
                "染亦无所施，元方不须觅。",
                "或疑白之根，勃窣蟠胸臆。",
                "太白缘搜诗，少陵为忧国。",
                "根未能中芟，华宁不外茁。",
                "根华理固然，抑复容有说。",
                "春浅未多温，腊颓有余冽。",
                "纷纷破萼梅，衮衮放花雪。",
                "融结上鬓须，愈白愈清绝。",
                "少于仁用功，晚以静为德。",
                "厌坐广平堂，归住子云宅。",
                "卧听儿吟哦，起视孙戏剧。",
                "颐间莹生朱，眼底光盎墨。",
                "鬓须从白尽，不失寿箕翼。",
                "切毋痛著梳，更勿闲事镊。",
                "长留与人看，知是老仙伯。",
                "曳裾客盈门，我独有诗癖。",
                "齿愿与公俱，倒指满千亿。",
                "年年赋寿诗，岁岁为贺客。"
            ]
        },
        {
            "title": "过快阁",
            "content": [
                "一回舣舰一翛然，境界非凡人是仙。",
                "山是平沉眠吐月，江如倒激仰吞天。",
                "宜州乃事一朝去，快阁之诗千古传。",
                "正恐痴儿小痴耳，大痴身自与名全。"
            ]
        },
        {
            "title": "上广东漕使黄郎中",
            "content": [
                "维春泄泄，维阳之气，",
                "维和之至。"
            ]
        },
        {
            "title": "用山谷新诗徒拜嘉之句为韵赋五篇报尹直卿",
            "content": [
                "自唐大历后，二百年无诗。",
                "太史豫章公，崛起江之西。",
                "虽葩卒以正，况淡时乎奇。",
                "织锦良独难，但要得锦机。"
            ]
        },
        {
            "title": "南康刘尉于厅事之东开轩日清濑盖取其前松声",
            "content": [
                "坐曹在西退食东，一间然尔万不同。",
                "彼无乃俗饱吾聒，此不胜幽醒我聪。",
                "不律不吕自中节，非夔非襄谁传宗。",
                "意其金沙澒磅礴，否则银汉鍧穹窿。",
                "开窗即之辨所以，老松不受风所攻。",
                "松莫之御非自虣，风无所争不相容。",
                "二者无心一有感，自然成声关在通。",
                "混沌之窍君之耳，松风触处天机融。",
                "声之真者非固有，况复流归形似中。",
                "潺潺虢虢盖其似，得真忘似君新功。",
                "更收吾耳听以气，一扫从前真似空。",
                "",
                ""
            ]
        },
        {
            "title": "我归遭雨",
            "content": [
                "莫予我衣，衣于公府。",
                "我归遭雨，我不以为苦也。"
            ]
        },
        {
            "title": "乙丑十一月十一日决狱次日迎帅舟中赋二诗首",
            "content": [
                "年老未归老，旬休那得休。",
                "将迎金屋客，方便石门游。",
                "白浪海之怒，玄云天也愁。",
                "诗情不关性，正尔自夷犹。",
                "",
                ""
            ]
        },
        {
            "title": "爱山堂",
            "content": [
                "南有刺蓐，又有刺竹。",
                "有刺竹矣，无刺蓐矣。",
                "彼竹何族，有刺如簇。",
                "蹴之者瘃，天委彼酷。",
                "谁使尔蹴，尔瘃谁讟。",
                "达者蹈足，恚者仄目。",
                "斧斤俶俶，自贻伊蝮。",
                "天道好复，况利于竹。"
            ]
        },
        {
            "title": "用山谷新诗徒拜嘉之句为韵赋五篇报尹直卿",
            "content": [
                "蓝田丞姓崔，华阴丞讳嘉。",
                "二子不择禄，虽陋看作华。",
                "我但欲藏拙，享此亦已奢。",
                "所期谨回旋，老左马右爽}避少騧。"
            ]
        },
        {
            "title": "七月二十五日为广州蒲涧节巩帅相招坐上默营",
            "content": [
                "侵寻逾七夕，次第到中秋。",
                "蒲涧广南节，熊车城外游。",
                "杯盘收复出，宾主劝还酬。",
                "痛为江山饮，离骚不读休。",
                "",
                ""
            ]
        },
        {
            "title": "梅岭有松无竹",
            "content": [
                "与梅结友问为谁，松竹中含霜雪姿。",
                "竹岂寒盟已仙去，宿心惟有老松知。"
            ]
        },
        {
            "title": "游三洲岩",
            "content": [
                "南中岂无岩，三洲盖其杰。",
                "朅来五羊初，满听行人说。",
                "今乘急雨游，吾屐不遑蜡。",
                "遥观似舜峰，近视疑禹穴。",
                "数轩腹空洞，十丈口谺豁。",
                "恍焉入其间，眼乱欲生缬。",
                "宽处晃如堂，狭处黝如闼。",
                "弯跧角门隈，屈曲磴道劣。",
                "土膏兀参差，形象鬼塑湼。",
                "人立双足欹，兽卧半身没。",
                "斑烂旋洑文，钩锁玲珑骨。",
                "伏撑突如栌，斜拄岌如棁。",
                "倒悬云乳凝，上溜井花冽。",
                "地空声殷雷，石卤色蒸铁。",
                "暗中渥微明，圆处留小缺。",
                "倒指数不胜，百怪千万谲。",
                "游人得娱嬉，造物费曲折。",
                "静言万物初，含气如聚沫。",
                "流者气之融，峙者气之结。",
                "时于融结间，故故出奇绝。",
                "巨灵盘古机，虽妙不容测。",
                "要之幻虚空，无乃等戏剧。",
                "居人玩视之，过客三叹息。",
                "濂溪舣行舟，眉山税归辙。",
                "篮舆相踵来，潇洒祖无择。",
                "三公走龙蛇，千载磨岁月。",
                "夫谁四三公，吾学亦云末。",
                "引杯酌髯丞，未老其勿辍。",
                "朝夕神所游，古今理之窟。",
                "从渠好事人，而酷嗜尤物。"
            ]
        },
        {
            "title": "太白山西隐寺木犀",
            "content": [
                "族出于仙住傍僧，羞为春事与时争。",
                "长专太白山涵润，独淹中秋月渗清。",
                "色染真空如自失，香薰正觉若相成。",
                "灵云有幸相遭遇，不要桃花作证明。"
            ]
        },
        {
            "title": "迎仓使李监丞八绝",
            "content": [
                "南海江山郁所怀，今晨何喜夙容开。",
                "一千里外行人报，二十年前知己来。"
            ]
        },
        {
            "title": "真阳峡",
            "content": [
                "嶂合含元气，岩呀吐太阴。",
                "崖根连地入，石笋与天侵。",
                "尧舜成陈迹，英韶寄古音。",
                "黄巢徒堰水，遗臭到于今。"
            ]
        },
        {
            "title": "冬旅怀归",
            "content": [
                "周正曾未了，秦腊又相寻。",
                "风日留余暖，乾坤失众阴。",
                "乌翻南至影，雁堕北来音。",
                "黄落归根叶，前陈示意深。"
            ]
        },
        {
            "title": "赠江宰彦通",
            "content": [
                "富沙耆旧江先生，方册之中久闻名。",
                "今识其子长安城，中年状貌老典刑。",
                "居官不翅冰玉清，未尝一出清之声。",
                "临事不翅水鉴明，未尝一示明之形。",
                "牛刀初割琴初鸣，市稀善获鲜善烹。",
                "江华百里农桑甿，阴受令尹生与成。",
                "尚不能窥岂能评，两部使者识理精。",
                "循吏政出吾六经，一元动荡万汇亨。",
                "不以能称乃真能，交章疾置闻朝廷。",
                "明公归重盖如此，素履复修想俱伟。",
                "立朝致主从今始，廊庙规摹宁出是。",
                "贞观三钱一斗米，房杜传中无可纪。",
                "事业文章非异轨，谁云解此不解彼。",
                "学诗反几我开启，生平方行诗之理。",
                "游泳于诗未知尔，国风雅颂兴赋比。",
                "类发于情止于礼，六义同归一宗旨。",
                "包涵万象无涯涘，骑驴觅驴殆忘己。",
                "子归反听收初视，三百篇中参到髓。"
            ]
        },
        {
            "title": "潘宰见余三生图诗广一篇见示再赋谢之",
            "content": [
                "担水谁家渡，牧牛何处村。",
                "未能逃劫数，犹是弄精魂。",
                "毛颍含云冻，鹅溪带雨昏。",
                "强从泡影里，摹模去来痕。"
            ]
        },
        {
            "title": "向察推檄至会昌赋所怀呈似二首",
            "content": [
                "文简家风淡，芗林句法清。",
                "今能传几世，君复拥全名。",
                "犹及识前辈，未尝轻后。",
                "崆峒风月里，许我共诗盟。"
            ]
        },
        {
            "title": "题饶德裕三益轩",
            "content": [
                "过从义要如胶漆，琢磨功要如金石。",
                "二者于兹有一偏，虽过圣门未之入。",
                "德裕躯儒今二毛，一轩洒落仅容膝。",
                "诗书执礼不放闲，直谅多闻谁较密。",
                "仲修国老曾鼎臣，各于三者得其一。",
                "曳躧相迎下榻留，冒云蒙雾不知湿。",
                "松梅竹里不知凋，形影神中冥莫逆。",
                "问签中参文字禅，贾谊升堂马入室。",
                "更能尚友古圣贤，兰移其气金移质。",
                "一线溜作吞天涛，十丈花成盈掬实。",
                "扩充未下反约功，轩今所揭乃其适。",
                "颜渊复礼老归根，今揭吾知犹欠易。"
            ]
        },
        {
            "title": "余以檄出陈机宜往西津候别余阻风不得前",
            "content": [
                "孺子未来圮水上，远公已过虎溪头。",
                "佳人密迩不相见，弱水瀰漫那自由。",
                "非负酪奴辜玉友，莫诛风伯讼阳侯。",
                "明年访戴留髡日，大白梨花烂熳酬。"
            ]
        },
        {
            "title": "有售画于余令作杨柳黄鹂池塘萱草既成可观用",
            "content": [
                "寻常鹂在柳间鸣，娇色娇声两尽情。",
                "兹妞尔娇明弄色，御沟何恨笑吞声。",
                "",
                ""
            ]
        },
        {
            "title": "游南山",
            "content": [
                "氤氲犹积气，肤寸忽层阴。",
                "甘雨新来足，青山旧隐深。",
                "随缘酬万物，闻早遂初心。",
                "彭泽曹溪意，亭前无古今。"
            ]
        },
        {
            "title": "上右丞相梁国公",
            "content": [
                "三月桃花水发洪，游鱼挟雨乘长风。",
                "去折禹门浪三重，满意须臾蜕为龙。",
                "门道潭潭右齿齿，鱼初踊跃中委靡。",
                "岂后有挽前有柅，雷犹未与火其尾。",
                "破山霹雳放焰烧，平睨海花轻一跳。",
                "拿云攫雾扑九宵。吾骨雅似龙坎坷，",
                "已拾龙门犹隔锁，化龙莫惜五雷火。"
            ]
        },
        {
            "title": "檄往校旁郡艺舟行值董仲修来赴漕试复小舣相",
            "content": [
                "吾方怀檄出，子恰负琴来。",
                "津次俄相值，船头且暂回。",
                "大鹏风翼起，老骥雪蹄开。",
                "南斗无多避，余星不是魁。",
                "",
                ""
            ]
        },
        {
            "title": "江路见梅怀泉台留主管王提干",
            "content": [
                "强号梅为自在春，淡妆贵不失天真。",
                "园林烂熳空多事，篱落伶俜倒出尘。",
                "无竹无松自风韵，得江得月更精神。",
                "清高惟雪可相配，次有冰台两玉人。"
            ]
        },
        {
            "title": "赴广过赣呈留主管王提干",
            "content": [
                "世味不分甘与苦，吾年未老已先尝。",
                "炉边醉后暖生睡，雪里饥余寒欲僵。",
                "出处任缘常梦好，陆沉随分自心凉。",
                "经过少叙江山旧，鱼鸟多情尚未忘。"
            ]
        },
        {
            "title": "仲春既晴复雨",
            "content": [
                "东君无力破天悭，红紫遭时得志难。",
                "多可幸然风借暖，少恩伤是雨遗寒。",
                "云云无谓莺情沮，仆仆何之蝶意阑。",
                "烂赏未酬无愠见，计春之日限犹宽。"
            ]
        },
        {
            "title": "妙山孙元济建阁江濒以馆往来士大夫余取韩文",
            "content": [
                "未惯观空空可观，更参向上一机关。",
                "大通与我合为一，眼自有余空自悭。",
                "",
                ""
            ]
        },
        {
            "title": "载欣",
            "content": [
                "伯牙家有焦尾琴，朱弦长挂窗壁阴。",
                "出大都邑初何心，直为钟期旧知音。",
                "玉轸调罢不自禁，声谐匏土革木金。",
                "试弹一曲万籁瘖，动荡南风鼓精祲。",
                "长养余恩到鱼禽，齐娥赵女秋夜砧。",
                "怨入离鸾别鹤声，转调忽落思归吟。",
                "元亮归欤故丘林，粉黛候门玉差参。",
                "卓氏心挑泪空淫，铁脚岂受魔女侵。",
                "抚玩无弦喜不任，羲皇遗意弦外寻。",
                "阿舒阿宣立森森，大孙倚膝小捉衿。",
                "上百千寿酒再斟，烂醉欲眠不脱簪。",
                "大槐宫里无升沉，醒浮烟浦登云岑。"
            ]
        },
        {
            "title": "德庆府城绕以荷池叶楙花繁时环望之红绿无间",
            "content": [
                "中置金城外玉池，池荷挺拔效芳菲。",
                "叶争以绿环三匝，花逞其红曳四围。",
                "龙国缋人供佛座，蛟宫缝氏献仙衣。",
                "使君未佛且仙去，紫橐朝真红炬归。",
                "",
                ""
            ]
        },
        {
            "title": "檄往校旁郡艺舟行值董仲修来赴漕试复小舣相",
            "content": [
                "命为天所左，身落广之东。",
                "剩有南归雁，全无北至鸿。",
                "夜怀浑欲恶，秋事半归空。",
                "重九黄花酒，相期一笑同。",
                "",
                ""
            ]
        },
        {
            "title": "道边竹",
            "content": [
                "腾身已往化为龙，未化先拔济物功。",
                "六月乾坤尘扑火，行人无个不清风。"
            ]
        },
        {
            "title": "呈罗叔异三首",
            "content": [
                "崆峒不合识东坡，骄气百年犹未磨。",
                "今放晴烟弄寒影，安知非喜子相过。"
            ]
        },
        {
            "title": "同张随州赋会稽朱子荣席上丹桂",
            "content": [
                "月娥施朱小留残，天风吹上桂树端。",
                "叶犹强项护故绿，花独多情染余丹。",
                "夜来谁借修月斧，和根辍车换刂}与凡世看。",
                "世人不识天上种，醉眼恍惚魂溟漫。",
                "我尝浪作折桂客，惊见似与丹窟般。",
                "主人眠花熟风韵，等是姓朱俱可观。",
                "况逢问字载酒客，不妨为花理杯盘。",
                "赏者莫惮腕欲脱，花到夜深不禁寒。"
            ]
        },
        {
            "title": "代墨客卿自赋赠安城彭云翼二首",
            "content": [
                "决策初如媚灶然，触机融理悟吹烟。",
                "从教时尚白之白，与道俱云玄又玄。"
            ]
        },
        {
            "title": "出清远峡",
            "content": [
                "水石三过峡，江流四望平。",
                "鸟经波面疾，云泊树头轻。",
                "晃朗天光合，溟蒙海气生。",
                "且停篙与桨，迟速信船行。"
            ]
        },
        {
            "title": "勉王尧章归",
            "content": [
                "君气如雕不受韝，君才如骏不受辀。",
                "摩天历块少自许，臣视文潜雌少游。",
                "场屋小銛大还钝，掇第未酬方叔愿。",
                "二炊无日足斗升，一掷有时轻百万。",
                "买臣一出今几时，非取富贵誓不归。",
                "倚庐固秃孟母发，织锦更颦文君眉。",
                "凤雏知我君之友，相属逢君试相叩。",
                "岂有五年山上山，未尝一日口中口。"
            ]
        },
        {
            "title": "上广东运副马少卿寿十口号",
            "content": [
                "平星转作上台星，独运璇玑握玉衡。",
                "蹀躞稳行黄道阔，荧煌长伴紫微明。"
            ]
        },
        {
            "title": "曲江值欧阳伯起舟行至封川二首",
            "content": [
                "清望醉翁族，俊声童子科。",
                "三千新奏牍，百二旧山河。",
                "孰是披沙者，其如抱璞何。",
                "世终无弃剑，越砥可重磨。"
            ]
        },
        {
            "title": "赠游子信二首",
            "content": [
                "孰是文之用，兹其道所藏。",
                "典谟书浑浑，晁董策洋洋。",
                "唐宋建长策，韩欧蹈大方。",
                "过庭诗礼次，归更议其将。"
            ]
        },
        {
            "title": "寄殿院谢艮斋四首",
            "content": [
                "稳着云霄步，高峨獬豸冠。",
                "简霜凝处冷，奸胆落边寒。",
                "奋臂有余勇，撄鳞不苦难。",
                "平生功业意，莫到晚年阑。"
            ]
        },
        {
            "title": "再游南华有祖师衣钵",
            "content": [
                "佛自无言人自讹，但留衣钵说能多。",
                "假令和履多留下，谁奈沙门颊舌何。"
            ]
        },
        {
            "title": "送胡平一赴召六绝",
            "content": [
                "匪旦参兮伊夕枢，收藏名迹不容书。",
                "史官强立功臣传，房本无功功有余。"
            ]
        },
        {
            "title": "叶丞相这孙潜仲后余至中都同馆相与谈易累日",
            "content": [
                "客里幸相逢，青灯几夜同。",
                "笑谈机械外，操履准绳中。",
                "学问关宗旨，功名袭祖风。",
                "江船不吾泊，遽载易而东。",
                "",
                ""
            ]
        },
        {
            "title": "题水牯庵二首",
            "content": [
                "三十余年不踏泥，其如犹有角如蹄。",
                "何当纪渻重驯养，四十日间如木鸡。"
            ]
        },
        {
            "title": "丁未上元后二日得老儿稚子平安三日得三从四",
            "content": [
                "姑无忘冢妇，祖未识头孙。",
                "路远徒惆怅，书来得慰存。",
                "冬无余谷粟，春可养鸡豚。",
                "切勿废生事，看人饱更温。",
                "",
                ""
            ]
        },
        {
            "title": "赠日者陆道人",
            "content": [
                "象彖该无极，蓍龟识未然。",
                "学穷精髓处，谈入发毛颠。",
                "着脚九流外，回头三画前。",
                "屈伸皆在我，造物更无权。"
            ]
        },
        {
            "title": "谢宜黄乐奇卿投诗",
            "content": [
                "大初分气入三才，诗与吾生一处来。",
                "胸次融教成乐国，笔头点出是春台。",
                "摘君句眼诗三复，撩我吟肠月久回。",
                "机械相投意相得，交盟不结自陈雷。"
            ]
        },
        {
            "title": "贺广东黄漕生辰六绝",
            "content": [
                "诏会蟾宫籍里人，召还仙阙作仙宾。",
                "王宫专席谈先圣，朝路分班谒上真。"
            ]
        },
        {
            "title": "会昌小岘亭有碑侍郎陆公作也今通守盖公之孙",
            "content": [
                "小岘丰碑大陆书，摩挲虿尾扫龟趺。",
                "机云宗派公家是，晋宋文章此外无。",
                "方被春牵时梦草，岂为秋动辄思鲈。",
                "行藏俱不达情性，在在江山听指呼。",
                "",
                ""
            ]
        },
        {
            "title": "入紫石硖",
            "content": [
                "一櫂从来十五年，眼中仿佛旧山川。",
                "砚材犹伏岩深处，已吐鹅溪素上烟。"
            ]
        },
        {
            "title": "余蓄石屏风十游稚宜喜而求之辄遗其一侑以五",
            "content": [
                "太行王屋两嵯峨，移置石图置石间。",
                "指似行人无识者，化身吾恐是夸娥。",
                "",
                ""
            ]
        },
        {
            "title": "观除目二首",
            "content": [
                "四正宫中坐五穷，若于群在不吾攻。",
                "畏途过后犹寒胆，除目陈前不热中。"
            ]
        },
        {
            "title": "题叶英州清白亭",
            "content": [
                "一元之气天得清，推为覆帱万物生。",
                "四时之气秋得白，推为揪敛万物成。",
                "清白为德盖如此，我公可独取于水。",
                "水生于天落于秋，妙与万物为终始。",
                "公家清白世所无，俸余仅有数卷书。",
                "归与宴坐故溪上，此心洞与溪水俱。",
                "取譬于水公之迹，胸中公固有虚室。",
                "清白一自虚中出，清至表表白画画。",
                "上少能容下多嫉，更居以浊守以黑，",
                "始与造化相出入。"
            ]
        },
        {
            "title": "辞东庙途中作",
            "content": [
                "海近微茫白，山穷次第平。",
                "固然天远大，加以眼高明。",
                "草木惊秋意，松先挠客情。",
                "西风莫相恼，归计此回成。"
            ]
        },
        {
            "title": "送曹伯高二首",
            "content": [
                "笔研为谋左，风霜与岁濒。",
                "犬呿如不夜，鸡噤似无晨。",
                "杖屦唤行客，衣冠辞主人。",
                "愿言偏强饭，涵养窦庭椿。"
            ]
        },
        {
            "title": "苫庐",
            "content": [
                "吾息乾坤之委气，吾身父母之委蜕。",
                "乾坤父母不易酬，身体发肤可轻弃。",
                "文学恨不随父终，视七尺躯鸿毛同。",
                "未容忘形礼制外，犹复假息苫庐中。",
                "万物莫移三载志，屋上有漏中无愧。",
                "蛇容有识宁受欺，鹤固非凡岂容伪。",
                "蛇为仰向鹤俯临，吾乡人始知吾心。",
                "朝誉未知乡誉重，人知不似天知深。",
                "外台乐为上其事，吾君吾相相与记。",
                "非渥其恩奚以厉，占鹊卜灯言喜至。"
            ]
        },
        {
            "title": "庚戌赴官过王俊臣门留别",
            "content": [
                "师道非韩愈，门人有孟郊。",
                "未投攻玉石，已拔塞心茅。",
                "众妙俱神悟，残文尚手抄。",
                "江西盟社里，它日续弦胶。"
            ]
        },
        {
            "title": "题陈宗元立斋",
            "content": [
                "人言礼起于太一，吾言礼止于皇机。",
                "强名皇极体何如，卓然万象中间立。",
                "流年鼎鼎三十余，古人有立君可无。",
                "克己未追颜所复，过庭犹学鲤之趋。",
                "五礼同归一中尔，何当中立而不倚。",
                "膰肉无来孔子行，皮冠不设虞人止。",
                "区区行止未足轻，扩充更可轻死生。",
                "黄垆在前始易箦，白刃垂下犹结缨。",
                "一有所立百无抗，砥柱中当拍天浪。",
                "千古不磨立斋名，泰山北斗在头上。"
            ]
        },
        {
            "title": "题徐子比独秀亭二首",
            "content": [
                "之子于人第一流，于山也独拔其尤。",
                "高亭未与山相称，直起元龙百尺楼。"
            ]
        },
        {
            "title": "陈伯纪列岫三首",
            "content": [
                "江濒湱湱不容暑，竹杪骚骚那揽尘。",
                "只隔一重窗纸影，蚤分俗客与幽人。"
            ]
        },
        {
            "title": "公迈何遄",
            "content": [
                "公之东矣，蜀人是恋，",
                "潭人是羡。诏予油幢，",
                "亟哉往殿。列城既倾，",
                "列骑既迎。日裴月徊，",
                "倘其未行。潭人曰噢，",
                "吾家耋孺。不襦不袴，",
                "莫能略顾。"
            ]
        },
        {
            "title": "招董彦文以下十二人小酌道旧",
            "content": [
                "鹤发鸡皮十二人，非亲非故即比邻。",
                "觥筹交错情初洽，舌本澜翻事半陈。",
                "父祖艰难犹在耳，儿孙愤悱可书绅。",
                "主人未似宾之老，浩叹何当老似宾。"
            ]
        },
        {
            "title": "临安主人出冰块佐饮曾簿严宰同赋",
            "content": [
                "久在京尘里，仍当伏暑中。",
                "眼逢银色界，身落水晶宫。",
                "有客清相似，无人白与同。",
                "雪儿不可作，随意酒杯空。"
            ]
        },
        {
            "title": "永新道中会曾时仲叙旧",
            "content": [
                "数自倾心结友时，几离还合合还离。",
                "三年夜话灯知尔，千里秋怀月鉴之。",
                "黄卷孰非妲领会，青云终不负襟期。",
                "相逢有一设不尽，前此区区枉梦思。"
            ]
        },
        {
            "title": "淳熙丙午与合皂化士彭正夫道人五羊相别开禧",
            "content": [
                "抗尘骑气两虚舟，久别重逢幸小留。",
                "自分末留轻著脚，相期初度急回头。",
                "我尝黄妳真无味，若种丹田乃有秋。",
                "所向殊途所归一，他游无以易天游。",
                "",
                ""
            ]
        },
        {
            "title": "前仁和郑宰侨富阳与陈宰往还以诗余寓妙山得",
            "content": [
                "宣化承流退自公，优柔厌饫有新功。",
                "先天勘破道玄牝，后社推为诗长雄。",
                "情性唐虞三代上，篇章韶濩六径彳换音}中。",
                "河汾所续吾其再，首录东吴两国风。",
                "",
                ""
            ]
        },
        {
            "title": "代人题琼守归疆堂",
            "content": [
                "前朝列圣规模大，雨露涵濡山海外。",
                "椎卉之民半冠带，恬不复它余百载。",
                "前守诸公方略偏，藩篱漫浪耳目前。",
                "版图之地半腥膻，恬不复谁余百年。",
                "白囊新报潢池弄，诏公借我海南重。",
                "金鼓戒严曾未动，汶阳田已归禹贡。",
                "功成不居颂者谁，乐石虽坚有泐时。",
                "亘千余里儿童知，牢不可解去后思。",
                "归欤更了中原事，抵掌挈还河朔地。",
                "竹书不尽帛相继，回头今刻公之细。"
            ]
        },
        {
            "title": "至沙溪拜六一先生墓",
            "content": [
                "文章事业宋名臣，颍上轻投未老身。",
                "葛水衣冠凄欲断，沙溪泉石郁空陈。",
                "高山踞视废兴事，乔木坐邀来往人。",
                "碑未失真公手泽，中余廊庙旧精神。"
            ]
        },
        {
            "title": "贺广东黄漕生辰六绝",
            "content": [
                "计台使长秘书丞，一士去天三馆轻。",
                "行诏仙郎主仙监，道山风月倍光明。"
            ]
        },
        {
            "title": "复用前韵呈黄教授",
            "content": [
                "程子轲而下，韩公汉以还。",
                "彼非孤所上，人莫夺其间。",
                "死后虚名满，生前实效悭。",
                "始吾谋向背，其决不胜艰。"
            ]
        },
        {
            "title": "呈临桂宰欧阳丈",
            "content": [
                "中都倥偬合还离，臆料云萍不复齐。",
                "官下有缘俱岭表，社中何幸更江西。",
                "四民自喜归摩抚，百嶂相争入口题。",
                "嗟我簿书尘里坐，来篇疑是辟尘犀。"
            ]
        },
        {
            "title": "晚春客路",
            "content": [
                "流水绿相沸，落花红自纷。",
                "乾坤容盎盎，草木意芸芸。",
                "布谷声通俗，提壶语带文。",
                "杜鹃相告处，益有激而云。"
            ]
        },
        {
            "title": "赠术士",
            "content": [
                "相主吕公医主卢，色身色相莫逃渠。",
                "新离有色入无色，果到吾前口自吱支换去}。"
            ]
        },
        {
            "title": "八月上浣与张元辅张子济小饮德庆贡院听檐下",
            "content": [
                "金气涵秋晚，银河耿夜晴。",
                "天涂云色淡，月浸桂花清。",
                "露坐疑僵发，风餐欲冰羹。",
                "壁虫不相亮，更作戒寒声。",
                "",
                ""
            ]
        },
        {
            "title": "宁都赵令君贻贶五言四首意索余和不可虚辱如",
            "content": [
                "江西穷处县，松竹勿嫌深。",
                "簿领尘中坐，溪山好处吟。",
                "鸣弦人异调，把酒月同斟。",
                "倘有可书事，闲收入志林。",
                "",
                ""
            ]
        },
        {
            "title": "题丫头岩",
            "content": [
                "婀娜江南大小姑，大姑从儿小从夫。",
                "丫头如许尚从母，学绾云鬟撩月梳。",
                "谚谓女生俱外向，丫头非有难婚相。",
                "来婿曰赘嫁曰归，固不敢请岂无望。",
                "云鬟久绾行且笄，长成不似从母时。",
                "拟学小姑嫁夫去，又恐夫荡去不归。",
                "夫去不归安所仰，终日望夫更惆怅。",
                "不如老死作丫头，庶免春闺恶情况。",
                "丫头休强笑望夫，世间梦想俱是妄。"
            ]
        },
        {
            "title": "余蓄石屏风十游稚宜喜而求之辄遗其一侑以五",
            "content": [
                "后土心恬不爱奇，祁阳人故得私之。",
                "我新取道祁阳过，鬼发其藏使见随。",
                "",
                ""
            ]
        },
        {
            "title": "挽张郴州四首",
            "content": [
                "永平称善状，长乐沸廉声。",
                "孝史行于世，尚书荐以名。",
                "匪朝金马去，有顷玉楼成。",
                "不是文星坠，文星复太清。"
            ]
        },
        {
            "title": "赠郭雄李",
            "content": [
                "八载交盟尚未寒，相逢何处再开颜。",
                "互随宦牒往来次，俱在梅头南北间。",
                "臧若讳忘谁是谷，触如争胜孰肱谋。",
                "高轩有叩北窗问，人在羲皇上一头。"
            ]
        },
        {
            "title": "校艺排号次成二绝呈元辅",
            "content": [
                "明日谯楼榜已开，网疏宁免有遗才。",
                "诸生莫生冬烘看，二老曾经眊矂来。"
            ]
        },
        {
            "title": "会昌号湘江岸有小岘亭癸卯六月与瑞金吴丞饮",
            "content": [
                "湘水欠湘竹，岘亭非岘山。",
                "休论真胜假，且幸冗偷闲。",
                "眼底方尘外，栏干更树间。",
                "哢禽如语我，剧暑未能还。",
                "",
                ""
            ]
        },
        {
            "title": "莹老自浙归住东广光孝移住南华五首",
            "content": [
                "终年尽日讲楞严，舌自深藏口自缄。",
                "脚指今将舌头去，悬知满阁是空函。"
            ]
        },
        {
            "title": "至广得弟幼能书报卜筑江皋二首",
            "content": [
                "口与腰初强，心随舌渐柔。",
                "不任包马革，犹浪到壶头。",
                "张翰久羁宦，文园今倦游。",
                "喜闻新卜筑，约我到沧洲。"
            ]
        },
        {
            "title": "东广西漕厅久废马少卿葺为签厅",
            "content": [
                "前厅长贮马，后阁久盛薪。",
                "岂料废台沼，犹留延幕宾。",
                "壁虫悲往事，巢燕笑来人。",
                "便过十年后，如今迹又陈。"
            ]
        },
        {
            "title": "龙州书院",
            "content": [
                "西昌有洲龙屈蟠，爪牙润泽鳞甲寒。",
                "桃花水肥意腾跃，似欲上与青天干。",
                "西昌有士龙变化，云可以乘泥可谢。",
                "胪传未放雷呜春，弦诵犹挑灯破夜。",
                "作成况遇今赵侯，萤窗开处吞龙洲。",
                "儒风相高踏鹏背，士气自敢骑鳌头。",
                "县前洲觜年年长，图谶会当应如响。",
                "雁塔固无过我前，云台更要在人上。"
            ]
        },
        {
            "title": "上广东漕使黄郎中",
            "content": [
                "公生京京，其器不盈。",
                "公生裕裕，其色不矜。",
                "不矜不盈，不与时争。",
                "不盈不矜，不与物撄。",
                "不撄不争，神观天清。",
                "不争不撄，体气地宁。"
            ]
        },
        {
            "title": "随牒至南康军呈李宰四首",
            "content": [
                "南来摸索子长胸，已有东坡独秀峰。",
                "再过峰前问鱼鸟，尽归陶令锦囊中。"
            ]
        },
        {
            "title": "赠临川浦城昌邓二术士",
            "content": [
                "试出希夷手，偷传混沌机。",
                "不容天地遁，可使鬼神归。",
                "为我推奇偶，从今验是非。",
                "万犹失其一，却更问麻衣。"
            ]
        },
        {
            "title": "题谌氏奉先亭",
            "content": [
                "大协龟左冉右龜}兆，新成马鬣封。",
                "雨余生乱草，霜后拱孤松。",
                "泣酹春秋酒，颦撞日暮钟。",
                "若无翁仲在，谁鉴答恩胸。"
            ]
        },
        {
            "title": "呈罗叔异三首",
            "content": [
                "浪把柴扉为客开，揖余茶速又汤催。",
                "应门老走忽解意，放入江西风月来。"
            ]
        },
        {
            "title": "奉解水石纷",
            "content": [
                "江深寂无声，旁岸时虢虢。",
                "推篷细听之，乃是石间滴。",
                "固知水之鸣，多出石之激。",
                "如何厌喧人，罪水不罪石。",
                "吾在水石间，雅性虽嗜默。",
                "鸣非吾敢嫌，激非吾敢责。",
                "奉解水石纷，两各适其适。"
            ]
        },
        {
            "title": "一春不得家书因省归计",
            "content": [
                "飞絮白相颭，落花红自纷。",
                "鲤鱼何处去，杨鸟岂堪闻。",
                "妇老难教馌，儿骄不解耘。",
                "归耕诚所愿，耕责望谁分。"
            ]
        },
        {
            "title": "送广东潘帅移镇湖南十口号",
            "content": [
                "广州初怨失吾侯，径入中都为借留。",
                "上诏广人好归去，朕心先已许潭州。"
            ]
        },
        {
            "title": "再与鼎臣游龙门寺",
            "content": [
                "初叹来游未必重，等闲十载又相逢。",
                "壁间故迹尘轻涴，物外初心病暗攻。",
                "坐上酒生冬暖意，檐前梅弄岁寒容。",
                "半酣僧不须烹茗，自有山云可荡胸。"
            ]
        },
        {
            "title": "题南康吕丞哦松轩",
            "content": [
                "位嫌旁见逼，权忌暗相侵。",
                "李下无留迹，松间可寄音。",
                "不平风吊古，无赖雨伤今。",
                "尽数归君律，随机写此心。"
            ]
        },
        {
            "title": "送管长源之子光祖往谒周益公",
            "content": [
                "齿德两峥嵘，严君汉伏生。",
                "勖哉恢学力，行矣赫家声。",
                "一代道宗主，三朝人老成。",
                "金篦容刮膜，管取眼增明。"
            ]
        },
        {
            "title": "庆元六年七月至儋耳问前守之政改元四年罢归",
            "content": [
                "小诎南游得大观，天函无际碧相环。",
                "盘黎错僚亻换豸}周遭海，亘县绵州诡谲山。",
                "自幸赏音毛颍下，相争充数锦囊间。",
                "更无可以重收拾，莫怪吾诗今次悭。",
                "",
                ""
            ]
        },
        {
            "title": "赠黄正卿竞秀楼",
            "content": [
                "巴西地不爱其珍，山影溪光辄自陈。",
                "霜后竹饶松意气，雨余花夺草精神。",
                "千斯态度出天功，百尔光华归色尘。",
                "好事至人宁外慕，反身元自有真春。"
            ]
        },
        {
            "title": "送石江曾元英赴太学补二首",
            "content": [
                "吾宗叱驭闯贤关，笔涌长江挟泰山。",
                "余子望风俱辟易，且容瑞豹露文斑。"
            ]
        },
        {
            "title": "中都寄广东提干彭元忠四首",
            "content": [
                "舜峰虫鸟乱号鸣，犹是箫韶节奏余。",
                "入耳虽归哦咏里，收心更听寂寥初。"
            ]
        },
        {
            "title": "自省",
            "content": [
                "肺肝供物态，须鬓管年华。",
                "眼阅世更变，口谈时过差。",
                "眉因公道蹙，手为贵人叉。",
                "点检通身事，都无益自家。"
            ]
        },
        {
            "title": "南海祠东海中有小山可著屋",
            "content": [
                "海里山巅著数椽，舂容仰止已翛然。",
                "仙家自我有方丈，沙界从今无大干。",
                "万物长春天不夜，清风莫逆月忘年。",
                "神游不制梦回兴，未了君臣父子缘。"
            ]
        },
        {
            "title": "送广东潘帅移镇湖南十口号",
            "content": [
                "珠商贝客市门听，牙侩闲边自品评。",
                "郡将不收蕃船物，今年价比向年平。"
            ]
        },
        {
            "title": "校艺排号次成二绝呈元辅",
            "content": [
                "坡老不期遗李廌，欧公犹误取刘晖。",
                "点头道有朱衣吏，今古相传未必非。"
            ]
        },
        {
            "title": "吉之南门外见木芙蓉烂开",
            "content": [
                "小春催出倾城色，笑倚墙头若招客。",
                "芬芳犹帯秋风残，婀娜岂宜江路侧。",
                "诗眼惊红狂欲呼，熟看似细又似粗。",
                "花神留为菊后乘，天意遣作梅先驱。"
            ]
        },
        {
            "title": "送五行家唐克寿",
            "content": [
                "初心半信术家流，百诺于兹未一酬。",
                "一行无非占不验，北平终是命难侯。",
                "云宵许我乘南鹄，江海教谁伴白鸥。",
                "季主游方逢贾谊。殷勤勉为汉家谋。"
            ]
        },
        {
            "title": "呈吾宗茂夫",
            "content": [
                "国初名下数三陈，今代吾宗又有人。",
                "兄弟已推眉更白，功名何虑骨犹屯。",
                "濂溪气韵娟娟月，康节襟怀盎盎春。",
                "奋迅发挥吾敢许，稳登鸾凤上麒麟。"
            ]
        },
        {
            "title": "饯赵提干次李彦中韵",
            "content": [
                "解组图南日，携壶贺下时。",
                "三杯几绝倒，明日两差池。",
                "足迹随蓬转，颠毛与雪期。",
                "我愁行未得，更赋送行诗。"
            ]
        },
        {
            "title": "送梁藤州广誉解组还朝兼简葛子章卢伯真",
            "content": [
                "乾道淳熙间，随牒公之邑。",
                "我闲时曳裾，公喜当折屐。",
                "过从未多时，情好已相得。",
                "功名打门催，马首遽湖北。",
                "一为卢溪留，便作弱水隔。",
                "解后五羊城，恍如不相识。",
                "初惊面颜苍，徐视髭鬓黑。",
                "款曲遍谘诹，交游半凄恻。",
                "一别十五年，种种事非昔。",
                "更著一回别，又岂胜叹息。",
                "梅雨逗谈机，槐风速行色。",
                "愁边更添愁，客里仍送客。",
                "笑骑五马归，郎省平步入。",
                "天南九万里，谁得碍鹏翼。",
                "语离当有诗，颂德似无益。",
                "清晖百尺虹，方广千丈碧。",
                "高盖山下松，极乐岩里石。",
                "一切奇杰观，无不入我集。",
                "转眼虽寥寥，扪胸犹历历。",
                "公归为致言，久疏颇关忆。",
                "老葛年少卢，亦有风月癖。",
                "唱酬旧知音，来往今扫迹。",
                "相逢问撙斋，依旧四立壁。"
            ]
        },
        {
            "title": "挽宜人李氏",
            "content": [
                "僧戒阿谁受，法仪何处迎。",
                "两回经梦境，三叹悟人生。",
                "食已难为强，衣犹不惮更。",
                "得非禅力重，去住目由情。"
            ]
        },
        {
            "title": "秦望山二首",
            "content": [
                "锐意秦皇初学仙，要和鸡犬也升天。",
                "那知身与鲍俱臭，嬴氏炊寒不复烟。"
            ]
        },
        {
            "title": "明日大夫",
            "content": [
                "明日大夫，何嘉贶兮。",
                "老火亢兮，白露降兮。",
                "公生与俱，凝骨相兮。",
                "寝蔼蔼然，朝之望兮。"
            ]
        },
        {
            "title": "歧竹",
            "content": [
                "汉关之茅茅之英，丰城之剑剑之精。",
                "双茅双剑龙变化，一阴一阳数生成。",
                "我家稚竹老龙壳，中而歧之相掎角。",
                "玉爪虬为夭矫枝，金鳞蜕作斓斑箨。",
                "岂无他处生乾宫，震象为竹乾为龙。",
                "震吾知是乾之变，竹谁谓非龙所钟。",
                "潇潇声韵苍苍色，余褒二主残精魄。",
                "不受冰摧直养刚，无容尘入虚生白。",
                "夷齐坐看万物流，不负知音王子猷。",
                "半夜葛陂雷雨作，二疏欲去终难留。",
                "君不见震为龙又，竹又为龙几翻覆。",
                "学人笑问玉版师，孰是本来真面目。"
            ]
        },
        {
            "title": "久欲访约斋未果两绝句下逮",
            "content": [
                "京师谁可与论文，好事纷纷访子云。",
                "犹恨闻句未相见，见时当更过于闻。"
            ]
        },
        {
            "title": "送广东赵主管得倅临漳二首",
            "content": [
                "有伟今丞相，犹亏□令君。",
                "全材拔半刺，白发拥红裙。",
                "何处分风月，无时上水云。",
                "莫将车骑去，惊动白鸥群。"
            ]
        },
        {
            "title": "贺德庆陈倅生朝",
            "content": [
                "无伏无腊壶中天，不烟不火壶中仙。",
                "壶天因自远世界，壶仙还自结世缘。",
                "昨夜壶公山外望，壶公驾鹤随仙仗。",
                "逃身下降唐谪仙，袭姓前生汉丞相。",
                "四时之气春为冲，诞弥况在春之中。",
                "一段乾坤奇特意，三朝文学老成风。",
                "通守通班盖其寓，泽民致主酬吾素。",
                "收拾平生尘外游，追寻畴昔壶中去。"
            ]
        },
        {
            "title": "秋意自适",
            "content": [
                "燕方为去计，鸿已报来期。",
                "老火晨相谢，新凉夜见私。",
                "耽书灯可眼，渴睡簟宜肌。",
                "好处分明是，橙黄橘绿时。"
            ]
        },
        {
            "title": "取清苦廉正为韵课四古风呈漕使苏叔子",
            "content": [
                "元气始北坎，入西为至清。",
                "融之岷不中，凛欲成水晶。",
                "三苏戏落笔，万口争嚼冰。",
                "天未丧斯文，流风在云礽。"
            ]
        },
        {
            "title": "呈太府曾寺簿",
            "content": [
                "吾宗昌大是兰溪，况在兰溪最白眉。",
                "闯足鹓行初养望，策勋麟阁少须时。",
                "中原自古须归正，上策从今要出奇。",
                "公自可为萧相国，求如韩信即今谁。"
            ]
        },
        {
            "title": "端午家集二首",
            "content": [
                "戏缠朱彩索，争带赤灵符。",
                "踏草仍悬艾，包菰更结芦。",
                "都还痴子弟，半出骏僮奴。",
                "老病无他好，惟餐玉术蒲。"
            ]
        },
        {
            "title": "挽张郴州四首",
            "content": [
                "鸿渐南中掾，莺乔西外丞。",
                "华途于此奋，厄算乃吾乘。",
                "妙学家传钵，殊科世续灯。",
                "兹其有以死，名死实何曾。"
            ]
        },
        {
            "title": "余得英州石山副之五绝句送曾鼎臣",
            "content": [
                "梦不曾为岭青游，眼中陡顿有英州。",
                "知君结此石交后，一洗从前势利羞。"
            ]
        },
        {
            "title": "首夏归途感物自酌",
            "content": [
                "不寒不热小梅天，千里归怀正所便。",
                "嫩笋触沙抽犊角，新荷拿水握儿拳。",
                "游丝有绪谁紬绎，野茧难缲自裹缠。",
                "欢伯疑吾犹著物，殷勤送至汗漫边。"
            ]
        },
        {
            "title": "题游德昭寿藏名日复庵",
            "content": [
                "刘伶未死先荷锸，自负上超无碍法。",
                "死则已焉埋谓何，东坡犹笑未为达。",
                "之君之学齐死生，穴其吾屋屋吾穴。",
                "咽日餐霞容有功，驭风骑气得我诀。",
                "归欤归欤彼大通，复哉复哉此虚设。"
            ]
        },
        {
            "title": "送管宪出城",
            "content": [
                "海上连旬雨，城东一尺泥。",
                "肩舆行辙兀，据板坐犹欹。",
                "鸟语如相问，松声似见嗤。",
                "平生说高尚，何事送迎为。"
            ]
        },
        {
            "title": "题刘武翼息斋",
            "content": [
                "天地一从开辟始，左旋右围长不已。",
                "诘所以然气使之，君独不为气所使。",
                "平生由气今自由，三平二满过即休。",
                "千里收回渥洼马，十年养熟沩山牛。",
                "本来无动那得静，关着一毫还似剩。",
                "虽任鹊安头上巢，更防人打耳边磬。"
            ]
        },
        {
            "title": "回雁峰",
            "content": [
                "雁入穷南失意多，以峰为记誓毋过。",
                "宁无忘记蹉过去，彼自轻生独奈何。"
            ]
        },
        {
            "title": "北归见摄徐闻邑大夫乃旧同官邵雩都之子予诗",
            "content": [
                "赣邑交游十大夫，忘情诗酒邵雩都。",
                "籋云矫矫新龙友，栖竹亭亭旧凤雏。",
                "燕马北归休晚念，海鹏南运壮初图。",
                "云来后好今分付，车笠重盟幸勿渝。",
                "",
                ""
            ]
        },
        {
            "title": "寿钱枢密",
            "content": [
                "长至之前风飋颭占换日}，斗初建亥扃群物。",
                "后春至冬推岁律，十二月中一良月。",
                "既望之余气氤氲，月初生魄钟异人。",
                "从武至文数朝绅，三千臣中一良臣。",
                "诞弥先后仅三日，明主良臣岂徒出。",
                "虏旧陆梁新勃窣，庙算宸谟关宥密。",
                "帷幄精神运筹余，门阑气焰县弧初。",
                "寿觚有量吞江湖，寿词无技雕琼琚。"
            ]
        },
        {
            "title": "宿南海神祠东廊候月烹茶次闻雷",
            "content": [
                "祠宇眈眈海岸头，况逢冷夜更清秋。",
                "风前尘外笛三弄，饭后月中茶一瓯。",
                "借我孤舟随水住，乘时一棹与天浮。",
                "旧谈八月流槎事，岂料予来傍女牛。"
            ]
        },
        {
            "title": "穷冬征途触目省身",
            "content": [
                "青阳用事到玄冥，万汇营营幸岁成。",
                "霜雪不仁偏嗜杀，松筠有道善含生。",
                "巢居冻鹊常高遁，血食饥鹰辄下争。",
                "自反吾其不撄物，悬知物亦不吾撄。"
            ]
        },
        {
            "title": "寄殿院谢艮斋四首",
            "content": [
                "汩汩孤蓬转，迢迢五岭来。",
                "故人饶鹤发，新论凛乌台。",
                "千里夜间月，一枝春首梅。",
                "使行无好奇，书到莫慵回。"
            ]
        },
        {
            "title": "辛酉中秋前后舟行自英入韶晚与全真侄传杯",
            "content": [
                "山色秋分后，月华霜降前。",
                "况方行水国，而复遇晴天。",
                "万象入搔首，百怀归扣舷。",
                "伤觞非至礼，聊尔胜徒然。"
            ]
        },
        {
            "title": "丙午中元留罗子琳小酌",
            "content": [
                "送客独留髡，殷勤共一尊。",
                "星辰冥碧落，灯火耿黄昏。",
                "笑语浑无间，谈谐杂不根。",
                "遣诗邀月出，相与答中元。"
            ]
        },
        {
            "title": "代董华卿以葺庐无力告于亲旧间二首",
            "content": [
                "败屋犹余茅不多，其如凌雨震风何。",
                "破谁一部悭贪相，还我数间安乐窝。"
            ]
        },
        {
            "title": "衡阳合江亭",
            "content": [
                "经过西溪胜，追寻后洞幽。",
                "江形叉燕尾，石势涌鳌头。",
                "至止岳余气，归欤湖合流。",
                "酒杯饶不下，千古吊湘愁。"
            ]
        },
        {
            "title": "敬赋黄万安肃余五云阁",
            "content": [
                "一合乾坤罗万象，中有连天云锦帐。",
                "分光日月两轮间，聚荫神仙十洲上。",
                "盘缃错缥天上无，若为云锦如许都。",
                "娲皇链石补天了，倥偬不及收其余。",
                "织女得之资以幻，手与目谋生灿烂。",
                "使君寄下召还祥，令尹收为公退玩。",
                "登临辄玩罢辄忘，令尹胸中自含章。",
                "制锦犹余五色线，归朝可补尧衣裳。"
            ]
        },
        {
            "title": "始生之日有笼禽而献者口占一绝放之",
            "content": [
                "汤网恢疏未弃捐，绛纱宠里是壶天。",
                "倘来富贵曾聊尔，归去山林乃自然。"
            ]
        },
        {
            "title": "赠笔工周永年二首",
            "content": [
                "初心聊欲以文鸣，开国何曾梦管城。",
                "借不中书非所歉，秋毫元重泰山轻。"
            ]
        },
        {
            "title": "参政瞿公之孙东广机宜德远惠收若诗以能问于",
            "content": [
                "高庙中兴初十年，大参内制余百篇。",
                "心声之发动夷夏，手泽所存传子孙。",
                "得其传者孙之嫡，参自道根至枝叶。",
                "一元生二二生三，万特取千千取百。",
                "诗书其髓易其精，左右逢原笔纵横。",
                "公先闻道非后进，我后获仁岂先生。",
                "知津问津盖有得，教玉琢玉其何名。",
                "玉虽不以石作使，以磨易磋亦其理。",
                "春秋以来有师承，博约之外无宗旨。",
                "风行水上旧为文，雷在地中新复理。",
                "",
                ""
            ]
        },
        {
            "title": "上浙东帅王尚书",
            "content": [
                "太古牺娲氏，创为琴与笙。",
                "氤氲弸混沌，噢咻擘冥茎。",
                "合气归三律，分音丽五行。",
                "未歌先协律，无韵不成声。",
                "曲度初焉左寸右刂}，诗机寝以萌。",
                "朝廷风化洽，里巷颂声盈。",
                "玄鸟三夫倡，卿云百辟赓。",
                "口姑随所发，心自得其平。",
                "三代德为政，四诗词见情。",
                "揫收归礼义，点检中章程。",
                "传久宁无杂，删多亦已精。",
                "王通续似赘，束晳补疑赢。",
                "圣事难为僭，时名可与争。",
                "遒人中旷绝，乐府四纷更。",
                "体变从苏李，枝分入逊铿。",
                "舂容七字律，挺拔五言城。",
                "老杜收全气，新功集大成。",
                "统经唐末乱，派转国初清。",
                "欧定圣俞价，苏成山谷名。",
                "江西容入社，天下指为荣。",
                "顾我耽余习，如今费半生。",
                "闲中无益作，醉里不平鸣。",
                "改罢令儿诵，吟成唤客评。",
                "槁肝随血呕，枵腹欠书撑。",
                "乱稿囊成瘿，狂题壁被黥。",
                "扪心终鹿鹿，掩俗强铮铮。",
                "要得谁然否，能为我重轻。",
                "宗风晋王导，诗学汉匡衡。",
                "废食毛锥子，忘年墨客卿。",
                "风骚潜出入，古律恣纵横。",
                "造化随机掇，江山与笔撄。",
                "千年传有嫡，四海敌园勍。",
                "妙韵敺三籁，徽音逼六径彳换音}。",
                "何当被金石，直可荐宗祊。",
                "宿杰饶先驾，新英听主盟。",
                "闻韶醒耳阏，慕蔺倒心旌。",
                "伛偻循涯进，殷勤曳屣迎。",
                "观天醯瓮坐，持斧郢门呈。",
                "鱼未经烧尾，龙犹要点睛。",
                "金篦轻发膜，银海骤增明。",
                "肯作招风木，甘为附骥虻。",
                "龙门难得到，玉府不妨倾。"
            ]
        },
        {
            "title": "王元宾之子经纡道过我晋康临行赠别",
            "content": [
                "乃翁于我松梅竹，之子于翁芝兰玉。",
                "薰薰蔼蔼仁义容，便便坦坦诗书腹。",
                "向来相访鲁东家，今来相访洛南涯。",
                "饱参禅觉一宿别，精进射功三年差。",
                "家传自许已跨灶，庭对相期毋媚奥。",
                "马蹄历块且徐行，鹏背负天终远到。"
            ]
        },
        {
            "title": "广州二首",
            "content": [
                "绕处无非湿，终年不识寒。",
                "家饶安乐睡，市卖喜欢团。",
                "倡女青芒屦，渔儿白布冠。",
                "北人落南者，久亦自相安。"
            ]
        },
        {
            "title": "简隐居陈公俦伯英",
            "content": [
                "士人臭味自薰兰，一度相逢一破颜。",
                "随牒抗尘吾著急，弄花踏月子偷闲。",
                "熟眠无梦到槐国，倦醉有人扶玉山。",
                "李杜吟魂已长往，兴来时以笔追还。"
            ]
        },
        {
            "title": "送广东潘帅移镇湖南十口号",
            "content": [
                "教条花目不胜多，借使上碑能几何。",
                "不似民间乱收拾，从头分入广州歌。"
            ]
        },
        {
            "title": "闻蝉五绝句奉呈诸幕友",
            "content": [
                "炎帝乘风驭气行，前驱警跸羽仙轻。",
                "胸中一部钧天乐，吐作衙字唱道星。"
            ]
        },
        {
            "title": "至衡阳谒陈提举国录君举二首",
            "content": [
                "迩年前辈又凄凉，吾教他无敢主张。",
                "饮食起居归道德，笑嬉怒骂出文章。",
                "南轩间气初归岳，北客道风半落湘。",
                "收拾发挥天所属，公余不可以它妨。"
            ]
        },
        {
            "title": "九月",
            "content": [
                "精英攸结，霜莫之折。",
                "小字女节，公生烈烈。",
                "精英攸凝，霜莫之陵。",
                "小字女茎，公生亭亭。",
                "女茎曰咄，挺其自拔。",
                "涵濡天渥，吾不如女叶。",
                "女叶曰嗟，偃基自奢。",
                "渐寝天和，吾不如女华。"
            ]
        },
        {
            "title": "赋梅三篇",
            "content": [
                "素妃勇作探春行，红紫踌躇不及争。",
                "万物莫移天性淡，一毫无累世缘轻。",
                "雪霜得伴成三白，松竹为群免独清。",
                "中压群芳外相混，有名常处以无名。"
            ]
        },
        {
            "title": "同幕李彦中田子真为倡小醵出游二月社日登遐",
            "content": [
                "次第韶光半，因循乐事希。",
                "清游今见约，素懒敢相违。",
                "天末收行雨，林梢逼落晖。",
                "瓶中有残酒，不尽不言归。",
                "",
                ""
            ]
        },
        {
            "title": "吾郡之望罗彦方过听以予有诗癖古风特枉杰作",
            "content": [
                "声生于气诗之体，于气要穷所从起。",
                "事制于义诗之理，于义要穷所从止。",
                "一元开辟三才矣，万世纲维十伦尔。",
                "我初传此无上宗，君今下我未到工。",
                "胸中周召次毕公，笔端雅颂余国风。",
                "不容阴阳作穷通，可与天地为始终。",
                "",
                ""
            ]
        },
        {
            "title": "社前雷雨连旬",
            "content": [
                "社到如今已有涯，阴罅阳隙卒乘之。",
                "风雷撼夜何相激，桃李催春不自支。",
                "鸿狃犹寒忘去计，燕疑未暖爽来期。",
                "杜鹃毋怨莺毋喜，春早春迟自有时。"
            ]
        },
        {
            "title": "涉夏归途",
            "content": [
                "一意贪归百事忘，其如耳目触吾旁。",
                "女桑醉日多相靡，孙竹骄风半自强。",
                "蝼蝈无稽言语泛，蜻蜓罔念性情狂。",
                "鸤鸠占尽世间拙，未害云为蹈大方。"
            ]
        },
        {
            "title": "明日大夫",
            "content": [
                "明日大夫，何日侯兮。",
                "有白其苴，男爵优兮。",
                "匪朝伊夕，九冕旒兮。",
                "功崇业广，亘千秋兮。"
            ]
        },
        {
            "title": "拿舟送使长马少卿既酌别维舟小憩与李彦中各",
            "content": [
                "宾主相从久，情亲更受知。",
                "追随船泊处，饯送酒醒时。",
                "落照关思忆，垂杨管别离。",
                "非诗愁莫写，愁绝不胜诗。",
                "",
                ""
            ]
        },
        {
            "title": "游三乳洞",
            "content": [
                "海上有三山，岭南有一洞。",
                "洞中天下奇，少有相伯仲。",
                "探原冥莫涯，窥底窈无缝。",
                "流泉沆瀣融，滴乳氤氲冻。",
                "谲姿互形容，驳理交错综。",
                "推原开辟初，造化穷妙用。",
                "琼田鬼为耕，芝草天为种。",
                "初为仙界包，后与妙门共。",
                "我生嗜娱嬉，兹赏乘倥偬。",
                "幽迹重穷探，古碑难疾诵。",
                "玩心犹未厌，行色已先动。",
                "山容笑相留，水声泣相送。",
                "后土不爱珍，入眼亦云众。",
                "形模怪莫名，留作诸天供。",
                "琤然钟磬声，独与雅意中。",
                "重价酬良工，采归以自奉。",
                "列箱妻儿争，堆案宾客弄。",
                "那知含韶音，未与登禹贡。",
                "清庙千载勋，钧天一场梦。",
                "何如卧岩间，天性得自纵。",
                "物情我平章，我事谁折衷。",
                "物我两忘怀，宴坐听禽哢。"
            ]
        },
        {
            "title": "舟中忽闻瀑布",
            "content": [
                "江行终日听江声，忽怪潺潺声较清。",
                "泉乳融为玉乳白，浪花散作雪花轻。",
                "一船是水人心异，万想俱空眼界平。",
                "更作曹溪余滴看，谈空犹是强聪明。"
            ]
        },
        {
            "title": "至衡阳谒陈提举国录君举二首",
            "content": [
                "夜论语罢醉相辞，公尚留中我独归。",
                "迹似云泥长落落，心如秋月固依依。",
                "渊明久转非为是，子夏方从瘦觅肥。",
                "邂逅莫孤镌切望，后期未必不相违。"
            ]
        },
        {
            "title": "大庾北崖梅晚发",
            "content": [
                "中州梅较晚，大庾合先之。",
                "已似得南气，不应留北枝。",
                "天工新坐懒，春事故教迟。",
                "蜂蝶若知道，恬然不怨时。"
            ]
        },
        {
            "title": "试胡梦传笔二首",
            "content": [
                "用从书契到于今，万世功名一洗心。",
                "甘与墨卿绝交后，管城萧散退藏深。"
            ]
        },
        {
            "title": "广东黄漕改除广西帅过郡送行",
            "content": [
                "眼醒蓬岛饱瀛洲，他水他山何足游。",
                "郎宿自阑朝北极，使车谁枉指南州。",
                "浩浩汤汤广诸海，无人能与相融会。",
                "天遣公开东计台，融会诸海新诗内。",
                "奇奇怪怪桂诸峰，无人能与相会融。",
                "天遣公开西帅府，会融诸峰古文中。",
                "进衣匆遽吾民事，退食从容吾道许。",
                "诗文平淡潮柳州，公则视之为末艺。",
                "包笼天地孟轲篇，收管山川马迁记。",
                "仰观俯察易象真，更勘画前精入神。",
                "未为三公效燮理，先与万物归弥纶。",
                "事非虞国而来事，人是羲皇以上人。"
            ]
        },
        {
            "title": "续演雅",
            "content": [
                "临川战战渴饮水，行道迟迟饱食牛。",
                "促织贪为先具计，提壶欠作豫防谋。",
                "知风鹊备全无患，报雨鸠言半不酬。",
                "惟有海鸥忘物我，何思何虑任沉浮。"
            ]
        },
        {
            "title": "呈张彦容",
            "content": [
                "风月性情狂莫羁，簿书今不放人嬉。",
                "旧攻日课归乾没，新负时名入坐驰。",
                "白雪阳春挑我和，高山流水结谁知。",
                "髭髯能美非穷者，恐到穷时莫罪诗。"
            ]
        },
        {
            "title": "郡斋与济叔薰卿论文",
            "content": [
                "著书天岂易乎云，不自鞭心不策勋。",
                "望道初犹未之见，言天终可得而闻。",
                "囿于有极非皇极，概以无文是至文。",
                "万一未能全免俗，宁为八卦易三坟。"
            ]
        },
        {
            "title": "陈良臣之子正功肯学能文求余印可",
            "content": [
                "学探玉甃千仞井，笔找龙文百斛鼎。",
                "归根可以后冥茎，发刃难于先肯綮。",
                "点铁要之便成金，即心是道道是心。",
                "一案孔门重勘结，小圆为赐大为参。"
            ]
        },
        {
            "title": "谢叶英州惠石山更托寻置绝品埏",
            "content": [
                "梅雨酣夜眠，槐风豁朝起。",
                "应门绝传声，外有夸娥氏。",
                "背负小峥嵘，云自西北至。",
                "浣栉出问谁，乃拜公所馈。",
                "太行王屋山，转徙到窗几。",
                "冥茎根倒盘，混沌窍中启。",
                "归墟孔道谺，神瀵留痕泚。",
                "两生大丈夫，二老古君子。",
                "识面喟无从，岂料不我彼。",
                "一见三扣之，琤若相诺谁。",
                "燕閒与之俱，庸洗吝与鄙。",
                "相爱至忘表，相期至没齿。",
                "山容若巽词，犹有胜于己。",
                "潇洒旧主人，雅惟无所嗜。",
                "陨星拾宋都，浮磬收泗水。",
                "尺寸靡不珍，要作补天计。",
                "适分上帝符，来守真阳垒。",
                "山使听指挥，石侯具供拟。",
                "三间敝铃斋，四壁罗玉峙。",
                "况才下车初，贡者来未已。",
                "新传渤海东，五山失其二。",
                "神牛驱六丁，挟送函丈里。",
                "风骨天下奇，非直我辈比。",
                "闻这喜欲狂，怅莫立自致。",
                "千金岂容悭，再渎那得忌。",
                "岱舆第一峰，割爱良不易。",
                "员峤更次之，何当便分似。"
            ]
        },
        {
            "title": "隆兴贡院彭国寿以诗见示次韵奉酬",
            "content": [
                "共阅文场幸小休，燕斋还我旧天游。",
                "青灯影里消除夜，黄菊杯中渐送秋。",
                "此念在家身在客，吾行非去坐非留。",
                "诸公往往离怀恶，曾悟乘流过坎不。"
            ]
        },
        {
            "title": "飞蓬自解",
            "content": [
                "有底重安土，若为轻徇流。",
                "羞随草木腐，乐与汗漫游。",
                "凡是性如水，固然生若浮。",
                "勿嗤吾潦倒，天地海之沤。"
            ]
        },
        {
            "title": "谢黄秀才则惠诗",
            "content": [
                "义根理密有余功，更学商周雅颂风。",
                "收拾江山开辟后，归藏情性混成中。",
                "天么北道君心足，鬼发其藏我眼空。",
                "归与友朋笑相贺，江西后社有人同。"
            ]
        },
        {
            "title": "二月三日至芗山寺刘薰卿在焉",
            "content": [
                "置身松下莫忘尘，况在松之上置身。",
                "荒垒中盘平卧斗，澄江外抱曲拖绅。",
                "春熙天色如初醉，烟肃山容若半颦。",
                "晋郡犹余晋时事，幽人疑是避秦人。"
            ]
        },
        {
            "title": "中都值东广便驰寄管漕",
            "content": [
                "落在京华九陌尘，镜中无日不眉颦。",
                "未论妻子其如母，不奈秋冬况复春。",
                "馁食且将蔬作肉，寒炊宁免桂为薪。",
                "余无可献逐贫赋，寄与知音旧主人。"
            ]
        },
        {
            "title": "方稚川恕斋五绝",
            "content": [
                "视后而著鞭，书此以自儆。",
                "一言行终身，要处君已领。"
            ]
        },
        {
            "title": "李叔度与儿曹谈理道余窃听而记以一诗",
            "content": [
                "天地未分先立经，自吾道外岂常情。",
                "伊周孔子直方大，尧舜文王纯粹精。",
                "新犊生时无次刺，白羊熟后可纵横。",
                "有言终与一为二，予欲无言是混成。"
            ]
        },
        {
            "title": "瑞芝堂",
            "content": [
                "太空生两仪，群有函一气。",
                "飞走动植中，往往有常类。",
                "凡与常类殊，疑类复疑异。",
                "缙云开国公，来摄飞挽事。",
                "乘闲携家人，纵步至台治。",
                "三杯晚酣风，一笑春盎地。",
                "夜阑堂左楹，蒸出芝茁蒂。",
                "人不惯见芝，疑信初异议。",
                "诏除九天来，邮传三日至。",
                "笑开芝函看，默与芝事契。",
                "始摄今即真，虽疑亦云瑞。",
                "那知瑞在人，小物未为贵。",
                "我公胸次宽，始与天地似。",
                "所临和气俱，万汇一一遂。",
                "江湖淮浙闽，两稻多不穟。",
                "广东十四州，乐国逢稔岁。",
                "左禾右罢}稏万里黄，厥瑞吾骇视。",
                "煌煌楹上芝，兹特瑞之细。"
            ]
        },
        {
            "title": "张京干还故廨创茅亭揭以清心二首",
            "content": [
                "云初间出岫，鹊近喜归巢。",
                "旧物数间屋，新功一把茅。",
                "壶中非小有，法界可全包。",
                "公退焚香坐，都忘梦幻泡。"
            ]
        },
        {
            "title": "题陈晋卿颐斋",
            "content": [
                "鲲鹏振翼初九万，楩楠归根终数寸。",
                "稚须有发老有收，养之各要适欺发。",
                "三儿读书翁卧听，生涯固有何所营。",
                "功名羞从奇道取，文学厌与今人争。",
                "谁揭此斋函二意，翁养其恬儿养锐。",
                "今虽异养后同功，一本庄椿三郄桂。"
            ]
        },
        {
            "title": "续赴罗少卿饭坐上点和前韵",
            "content": [
                "孤吟成锢疾，旅坐失牢愁。",
                "昼气溟银海，春风沸玉舟。",
                "诙谐狂后出，汗漫醉中游。",
                "已忘行藏事，从渠自倚楼。"
            ]
        },
        {
            "title": "余出疏语示陈伯英伯英勉予读传灯录诸书因用",
            "content": [
                "学结蒲团禅板缘，黄梅衣钵问谁传。",
                "弥天北秀经三藏，旷劫南能偈一篇。",
                "梦幻固知无起灭，虚空安得有中边。",
                "无人语此闻君至，急着衣裳倒且颠。",
                "",
                ""
            ]
        },
        {
            "title": "清湘城西飞来峰三首",
            "content": [
                "三处飞来一样奇，佛无所择我何辞。",
                "重轻较到毫厘处，鸣雁行中此白眉。"
            ]
        },
        {
            "title": "自入南与二陆丈游知其为侍郎族也小陆丈除钦",
            "content": [
                "叔侄岭南边，熊车相后先。",
                "同时持紫橐，指日复青毡。",
                "契分胶投漆，离情雨带烟。",
                "吾穷公富贵，勿废往来笺。",
                "",
                ""
            ]
        },
        {
            "title": "余倅琼郑宰仁和俱以不为言者所容去官控诉次",
            "content": [
                "苏子似韩公，斗牛身命宫。",
                "酿成三黜累，赢得四愁工。",
                "自分宁濒死，相期勿滥穷。",
                "安知天安处，不少假其衷。",
                "",
                ""
            ]
        },
        {
            "title": "泷冈",
            "content": [
                "堂堂马鬣封，清淑鞠其中。",
                "庚戌岁行远，熙宁恩数空。",
                "石羊委荒草，木鹤矫清风。",
                "吊古凄相慨，苍然十八公。"
            ]
        },
        {
            "title": "题建宁府丹青阁",
            "content": [
                "杰观安之险处佳，两崖几欲薄檐牙。",
                "犹余隙地盛泉滴，不碍长天放物华。",
                "缥蚀以缃霜后叶，朱渝其碧水中霞。",
                "有声画里难为色，色即谓空又一家。"
            ]
        },
        {
            "title": "迎仓使李监丞八绝",
            "content": [
                "同游漕幕旧三宾，台府两为新主人。",
                "应念江西撙斋老，长裾犹曳幕中尘。"
            ]
        },
        {
            "title": "吊落梅",
            "content": [
                "佛来非堕有，仙去岂超无。",
                "宁可死归洁，莫教生合污。",
                "出余纯白在，入与太清俱。",
                "百世下回首，高风立懦夫。"
            ]
        },
        {
            "title": "管文彻通易学自冠入场屋垂老未谐文公诗文公",
            "content": [
                "世业余方册，天涯只短檠。",
                "韦编闲里绝，髀肉暗中生。",
                "憎达终难免，忧贫似不情。",
                "诸公题品价，自可比连城。",
                "",
                ""
            ]
        },
        {
            "title": "乙巳正月过英州买得石山",
            "content": [
                "吾之好石如好色，要须肌理腻且泽，",
                "真成入眼轻连璧。吾之好石如好声，",
                "要须节奏婉且清，真成入耳轻连城。",
                "闽浙江淮随牒去，岂无一二石佳处，",
                "终之难得声色具。飞篷今始转广东，",
                "英石不与他石同。其色灿烂声玲珑，",
                "小山突兀百千重。万钱得之归自奉，",
                "稍闲更为山作颂。"
            ]
        },
        {
            "title": "题公安宰黄叔万鲁斋",
            "content": [
                "渊中见潜鱼，床下闻鬭蚁。",
                "从知聪和明，反累目与耳。",
                "孔门三千人，十资九其慧。",
                "意失道之归，端为慧所使。",
                "回以愚故专，首得一宗旨。",
                "其次参好修，与回亦无异。",
                "受裁鲁有作，学道心不贰。",
                "顿悟圣授机，万理付一唯。"
            ]
        },
        {
            "title": "祀蚕先",
            "content": [
                "旦谷兮辰刚，聿蠲衷兮斋以庄。",
                "孔伛兮再拜，擎厥拳兮三迎将。",
                "飞廉扫兮涴者以清，赤松洒兮溽者以凉。",
                "灵之来，嫖嫖兮若翔兮上。",
                "灵之下，婉婉兮若倚兮傍。",
                "灵之趋，躞躞兮若参兮前。",
                "灵之坐，盘盘兮若据兮中央。",
                "乃陈兮太牢，侑以兮糜餹。",
                "糕柔兮膋肉，腯鼠脑脆兮糜芗。",
                "灵其肸只，勿虚我佖只。",
                "世传沙宅兮亥地，泥屋兮壬方。",
                "枣种兮南舍，风来兮东厢。",
                "夫是谓兮宜蚕徵，其如我教兮未详。",
                "顾蚕兮消长，惟灵兮弛张。",
                "纷再登三熟与四出，信吉利而盖故常。",
                "雅志兮蚕事，匪徒制兮已之装。",
                "丝吾欲系象兮俾不折，茧吾欲投火兮俾不伤。",
                "于以试兮允哉验，殆将补兮舜裳。",
                "灵其炯只，勿虚列景只，",
                "蛹有种，蛾有秧。",
                "圆峤兮色黑，寒国兮色苍。",
                "丝一指兮大，茧一尺兮长。",
                "蚕有兮彼异，何当异兮千斯箱。"
            ]
        },
        {
            "title": "祀南海神",
            "content": [
                "赤精炎官兮，神一灵兮幻只。",
                "鸿泽厖施兮，神一念兮肧只。",
                "上清委照兮，神功行兮简只。",
                "浩劫弥沙兮，神庆休兮绵只。",
                "太虚窈窕兮，神徜徉兮栖只。",
                "濒海渺瀰兮，神漫浪兮侨只。",
                "沆瀣溟涬兮，神固自兮饫只。",
                "肥腯芬芗兮，神孰可兮肸只。",
                "昏顿颛冥兮，神恻怛兮矜只。",
                "颠连号呼兮，神恍惚兮耸只。",
                "焄蒿凄怆兮，神凭凭兮下只。",
                "狎猥媟左女右卖}兮，神恢恢兮涵只。",
                "讄曰蒙以兮景只，有嘉斯肴兮罗只，",
                "有旨斯醑兮酹只。神兮歆只，",
                "有皎斯衷兮监只，有蹇斯数兮翊只。"
            ]
        },
        {
            "title": "赠五行家涂舜举",
            "content": [
                "火轮穷旷劫，初度起秋毫。",
                "一寸心能照，三千界莫逃。",
                "许吾无乃过，竟此未相遭。",
                "使有相遭处，天其损我高。"
            ]
        },
        {
            "title": "读六一先生碑亭记",
            "content": [
                "六一先生自不磨，太丘兴卜植僵多。",
                "牛羊莫犯基茔者，风雨其如阡表何。",
                "器识谁能三世合，规摹可复百年过。",
                "丰碑幸出老彭手，读罢宁容不一哦。"
            ]
        },
        {
            "title": "颓腊献岁之交出赣向韶缅怀偏亲简介弟幼能",
            "content": [
                "水出犹谙赣，车行未习韶。",
                "忍看鸢跕跕，愁听雨潇潇。",
                "岂不欲歌棣，宁无工颂椒。",
                "妻儿环坐外，笑语与谁聊。"
            ]
        },
        {
            "title": "题项圣尹竹斋",
            "content": [
                "之君命屯有孤辰，之子德孤无同人。",
                "天遣之君友之子，宾主相忘无彼此。",
                "出墙春梢道骨轻，侵书晚色天姿清。",
                "客来面目挟尘土，对君有头不敢举。",
                "客来言语挟尘埃，对君有口不敢开。",
                "坐听一宾陪一主，夜雨秋风相尔汝。",
                "主人养高宾养虚，九天上与神龙俱。"
            ]
        },
        {
            "title": "乡友严上舍过我妙山逆旅中示二绝句随继韵谢",
            "content": [
                "诗交便是可忘年，要结江西一段缘。",
                "先觉恐犹资后觉，觉机无后亦无先。"
            ]
        },
        {
            "title": "游淡岩二首",
            "content": [
                "谽谺万状眼中奇，四顾在叹天下稀。",
                "秦帝诏方宣美意，徵君心已悟危机。",
                "追随谈姓俱韬晦，邂逅涪翁并发挥。",
                "却羡桃源人更会，和名和姓袭鸿飞。"
            ]
        },
        {
            "title": "梅月客庙山厌润思霁",
            "content": [
                "云漫山若没，海涨地如沉。",
                "人已苦卑湿，天犹容众阴。",
                "非关河伯滥，自是雨师淫。",
                "上有太阳在，何当一照临。"
            ]
        },
        {
            "title": "赠三命家彭景升",
            "content": [
                "逆推多中者，与论颇奇之。",
                "我怪所谋左，君言其数奇。",
                "已回槐国梦，宁复帝乡期。",
                "切勿多相许，虽多奚以为。"
            ]
        },
        {
            "title": "义宁产莼菜中秋大熟副以六绝送杨伯子",
            "content": [
                "蟹肥鲈腯未多夸，橘绿橙黄正自嘉。",
                "左手把莼右持酒，何当共醉木犀花。"
            ]
        },
        {
            "title": "漓之水",
            "content": [
                "漓之水浮兮，粗资以汰。",
                "漓之水激兮，顽资以淬。",
                "漓之水清兮，垢资以洒。",
                "漓之水润兮，槁资以溉。"
            ]
        },
        {
            "title": "余得石山二座西南道李监场索之附海船归三山",
            "content": [
                "长料负山人不多，眼中今失两嵯峨。",
                "非渠偶有夸娥力，如我太行王屋何。"
            ]
        },
        {
            "title": "吾宗翔叔学诗知方矣与之商榷次勉之蹈大方焉",
            "content": [
                "浩劫以来无限诗，牢笼收拾若为齐。",
                "未离声病即为韵，犹涉色尘皆是题。",
                "三代后无濮上，百年前岂有江西。",
                "子其高出诸公右，恐大高时少放低。"
            ]
        },
        {
            "title": "题文晋卿明斋",
            "content": [
                "磨垄抆拭费诗书，一点灵光与道俱。",
                "不缺不圆涵霁月，无中无表澈冰壶。",
                "真机已熟虚生白，幻法宁容紫乱朱。",
                "照物之余时反照，故吾殊不似今吾。"
            ]
        },
        {
            "title": "寄题项圣予卢溪书院",
            "content": [
                "中兴天子旌义门，荣光犹足昌弟昆。",
                "冢庭衮衮义子孙，下相郎君开义塾。",
                "美意非徒淑姻族，乡里烝烝义风俗。",
                "乃翁固喜儿读书，更喜它人与儿俱。",
                "儿今不替翁之初，人人忠孝书绪余。",
                "初唐元勋几卿相，游逮岂无他绛帐。",
                "姓名半出多显扬，河汾便是卢溪样。"
            ]
        },
        {
            "title": "舟至衡阳入茶陵",
            "content": [
                "来怯南中气候偏，归乘不热不寒天。",
                "口防湘湿未安食，身忌粤岚犹择眠。",
                "山不相高谷水过，天能自不与江连。",
                "到前却入江西路，耳目相谙性可便。"
            ]
        },
        {
            "title": "爱山堂",
            "content": [
                "南有刺竹，又有刺木。",
                "有刺木矣，无刺竹矣。",
                "彼木何族，有刺如簇。",
                "触之者衂，天委彼酷。",
                "谁使尔触，尔衂谁讟。",
                "达者鼓腹，歜者裂肉。",
                "斧斤畟畟，自贻伊毒。",
                "天道好复，况利于木。"
            ]
        },
        {
            "title": "关阴阳家彭元清",
            "content": [
                "岭北山开脉，江西水发源。",
                "阴阳余阖辟，小大几乾坤。",
                "银海有精力，金函无法门。",
                "频年过我客，始可与君论。"
            ]
        },
        {
            "title": "五羊城南野行书所见",
            "content": [
                "棘篱围败圃，石桷盖倾墙。",
                "人缉蕉为市，家储蔗作粮。",
                "断桥铺以竹，全木听成航。",
                "要作南中记，曾须到海乡。"
            ]
        },
        {
            "title": "倦客",
            "content": [
                "倦禽思夜林，倦客思夜衾。",
                "夜衾良独薄，夜林良独深。",
                "林深暖气聚，衾薄寒风侵。",
                "气暖仍比翼，风寒更孤簪。",
                "犹敢谓倦客，曾不如倦禽。"
            ]
        },
        {
            "title": "赠相者赵椿年",
            "content": [
                "胸次无诸尘垢障，眼中有尔光明藏。",
                "云何不策反照动，小而用之风鉴上。",
                "伎俩君参不二门，形骸我入无色相。",
                "相逢尊酒更杯茶，其它口耳从俱丧。"
            ]
        },
        {
            "title": "乞如愿",
            "content": [
                "曰来紫姑，讖甘有兮松醽，",
                "糅以兮胶饧。紫姑来下肸余馨。",
                "讖辛有兮椒醁，糅以兮葱鞠革换饣}，",
                "紫姑来下肸余馥。讖淡有兮桃醾，",
                "糅以兮柏饴。紫姑来下肸予馡。",
                "讖三薰兮三酹，夫有恳兮其敢昧。",
                "久求如愿兮，顾兹在几为余兮割爱。",
                "讖来紫姑，伊嫠且嫍。",
                "讖凡借颜色，饶髭须。",
                "讖厥有李赤豫让范雎。讖若乃鬼残，",
                "彼非刑余。讖彼所有若所无，",
                "缓急自可相须。讖讵必如愿，",
                "而弗以乞余。讖羌紫姑，",
                "形不露脰而有影若拇，殆余授邪。",
                "讖羌如愿，声不露噣而有响若吽，",
                "殆余扣邪。公其愿贵，",
                "或愿富邪。贵岂能玉余骨使莫腐，",
                "富岂能冰余肉使莫臭邪。文章可传，",
                "金石不朽。要责其精，",
                "须迟以久。余心所愿，",
                "汝假之寿。"
            ]
        },
        {
            "title": "公之还",
            "content": [
                "公之还，谓常还兮，",
                "独不谓公害。著儒冠，",
                "学其籋矣，于圣这关。",
                "仁其簉矣，于鼂之耑。",
                "孰驱我牡，兀淛之湍。",
                "孰驾我熊，兀桂之岏。",
                "交中互外，迭来更繁。",
                "壹心苦力，几暑且寒。",
                "于何景远，于此怀安。",
                "四三皇王，效何当完。",
                "九八元凯，志若为阑。",
                "斯梦斯环兮，隮我阊阖之间兮。",
                "公之还，谓常还兮，",
                "独不谓公害。峨奥冠，",
                "上意我东，南忧谁宽。",
                "伊素若赤，维翰维藩。",
                "校妥尔寝，甿恬尔餐。",
                "伊碧若朱，维幢维幡。",
                "外藻曾几，中渠殆单。",
                "肆是蛮狃，申之瘴奸。",
                "里之知之，宁是弗言。",
                "上之听之，宁是弗叹。"
            ]
        },
        {
            "title": "简寄幼能弟",
            "content": [
                "愧无毫发补于公，老不相饶病见攻。",
                "夜雨灯窗清苦后，春风枕席黑甜中。",
                "频餐粥饭长教健，仅活妻儿不管穷。",
                "饱计须粳醉须秫，为吾蚤策买田功。"
            ]
        },
        {
            "title": "简艮斋",
            "content": [
                "得古濂溪派，惟今谢艮斋。",
                "冥搜穷骨髓，燕坐黜形骸。",
                "晚景登乌府，秋风立玉阶。",
                "狐狸无暇问，阊阖莫空排。"
            ]
        },
        {
            "title": "舟行过龙鹜洲舟人指似桃花林满山烂漫",
            "content": [
                "一团烟火百十家，一丛林木千万花。",
                "浪游那料有奇遇，似入武陵眼生霞。",
                "诗人多爱疑可赏，舟人多忌戒无往。",
                "中途还未免迷行，初意得无成妄想。",
                "渔翁禅伯花所私，成仙成佛未可知。",
                "花今于我有大造，六幅归帆春水肥。"
            ]
        },
        {
            "title": "题李达先静晖轩",
            "content": [
                "潇洒一区山四围，朱帘高卷昼阴移。",
                "三竿已上其谁报，一线初长也自知。",
                "鼓腹晒书春拍拍，蓬头晞发暖垂垂。",
                "晴窗大得志机趣，渴爵窥盆更不疑。"
            ]
        },
        {
            "title": "触兴",
            "content": [
                "山向南逾秃，江归下转清。",
                "鸟那容久立，鱼不及潜行。",
                "云外雁机动，沙头鹭意萌。",
                "信为吾道计，切忌太分明。"
            ]
        },
        {
            "title": "寄题刘渊甫可斋",
            "content": [
                "君子无莫也无适，圣人毋固也毋必。",
                "行藏视彼时所宜，去就惟吾义之适。",
                "吾道难莫难于权，其惟孔子为能然。",
                "胸中还未有孔子，宁堕于偏勿求全。",
                "愿为孔子可斋志，四可犹须省三未。",
                "孟子何当周文王，鲁男善学柳下惠。"
            ]
        },
        {
            "title": "甲申大水二首",
            "content": [
                "歙水震荡方流东，婺水南来塞其冲。",
                "二水争雄屹不去，孤城汇为河伯宫。",
                "经旬水落流民复，身在不用嗟无屋。",
                "君不见去年金人破淮壖，城郭千里无人烟。"
            ]
        },
        {
            "title": "送汪永丰被荐解组还朝",
            "content": [
                "等之土蒲同，他岂不云便。",
                "顾宁图此君，曾不鄙吾县。",
                "小折彭泽腰，仰看督邮面。",
                "何以剸尔繁，胸次刚百练。",
                "何以活尔癃，笔下丹九转。",
                "堂上琴昼弹，境中枕宵奠。",
                "那知彼魏相，不谓吾宓贱。",
                "物议任物情，处之以无辩。",
                "吾事尽吾心，持之以无倦。",
                "木秀风必摧，水清石自见。",
                "论定无后言，政成有公荐。",
                "万万字民心，聊复书四卷。",
                "概之六经然，意视文更善。",
                "掇置黄麻中，专美学士院。",
                "万万字民功，聊复碑一片。",
                "概之舆议然，实视声更羡。",
                "掇置青编中，专美循吏传。",
                "行车气駸駸，卧辙心恋恋。",
                "中牟满考回，太傅独班见。",
                "采珠有相酬，怀玉毋自炫。",
                "我以无聊归，兹其不胜羡。",
                "已已长杜门，行行稳乘传。",
                "相望道何修，相送足何殿。",
                "缺然物将诚，聊尔诗当饯。"
            ]
        },
        {
            "title": "上广东漕使黄郎中",
            "content": [
                "天相公生，成春收集。",
                "充所养兮，粹乎成德。"
            ]
        },
        {
            "title": "寄题夏椿年赏桂楼",
            "content": [
                "广寒韵度中央质，故侍仙娥新见黜。",
                "高天委气得金行，平地披身成玉立。",
                "月下风前为谁香，诸郎一咏翁一觞。",
                "功成寄语邵氏子，有西楼后无东堂。"
            ]
        },
        {
            "title": "简寄游稚牧昆仲",
            "content": [
                "或许伊川到圣贤，弟兄今又学伊川。",
                "会将不二心传印，还出无双手续弦。",
                "当道书中无大道，后天易外有先天。",
                "更思犹合下功处，有一毫遗未大全。"
            ]
        },
        {
            "title": "贞女篇",
            "content": [
                "女生愿有家，奴嫁理所宜。",
                "出自父母命，奴岂敢固违。",
                "既许吴氏子，又许蔡氏儿。",
                "但有一女嫁，乃受两聘仪。",
                "为奴父母者，不知意何斯。",
                "业已许吴氏，复许蔡已非。",
                "况卒蔡之弃，而复吴之归。",
                "奴羞毅不行，父母固强之。",
                "势不得自由，出门行迟迟。",
                "欲哭声不出，欲语古不随。",
                "投江以自明，庶免世点嗤。",
                "宁作有行鬼，无为不义妻。",
                "皇天上无极，后土深莫涯。",
                "区区奴之心，惟有此水知。"
            ]
        },
        {
            "title": "题颜庆远三友亭",
            "content": [
                "天一生水清之精，天三生木清之英。",
                "他清可备吾题名，不得精英未为清。",
                "颜子园中亭突兀，远横一水近三木。",
                "取其近者供所欲，太清也自生毛骨。",
                "余岂无友非岁寒，岁寒之友天数三。",
                "主人更与三者参，天合人合清相涵，",
                "四清之清俱不凡。"
            ]
        },
        {
            "title": "挽宜人李氏",
            "content": [
                "养成中馈德，留与后人言。",
                "翰墨其余事，诗书盖上根。",
                "不徒为大母，犹复见曾孙。",
                "萧瑟堂前意，青葱雨后萱。"
            ]
        },
        {
            "title": "题通州通判陈日华二友斋",
            "content": [
                "吾初丞小邑，誓与松竹为胶漆。",
                "今公丞大藩，誓与松竹为金兰。",
                "维松若竹有何德，和公玉立成三益。",
                "矫矫摩云性天高，亭亭傲雪心地直。",
                "风月外吾吾强哦，其如松竹偃蹇何。",
                "横江太守风月主，公与平分无乃多。",
                "况胸有限笔有口，大与松竹相谐偶。",
                "张陈漫浪耳热初，管鲍绸缪岁寒后。",
                "三友莫逆俱岁寒，犹遗其一非简欢。",
                "四科参偶不与班，孔子无容心其间。",
                "爱参初不异颜闵，寄与梅仙勿衔冤。"
            ]
        },
        {
            "title": "儒家子刘文叔诗见赠回赠一篇",
            "content": [
                "我诗求我混沌初，君诗求我糟粕余。",
                "低头小参有顿渐，抚掌大笑无精粗。",
                "谁收六律入三籁，更敛八风妲一噫。",
                "四诗元自五声生，无声敢问诗安在。"
            ]
        },
        {
            "title": "题冯行之双溪书房",
            "content": [
                "雁峰之水蒸若湘，虎城之水贡若章。",
                "双水朝宗气浩浩，诸生读书声琅琅。",
                "葛溪支派小双水，冯君领会水之理。",
                "东西决流二本非，左右逢原两端是。",
                "开窗观澜参浴沂，涵泳无往非圣涯。",
                "水哉水哉不尽意，归欤归欤有余师。"
            ]
        },
        {
            "title": "上广东漕使黄郎中",
            "content": [
                "三春彭兮，和气弸兮。",
                "季于孟仲，和之英兮。",
                "至英收凝，天相丕乎。",
                "公生裕裕，集春之成。"
            ]
        },
        {
            "title": "送广东潘帅移镇湖南十口号",
            "content": [
                "八碑新打挂舲斋，万里春从碑上来。",
                "墨本不须多带去，潇湘有石可重开。"
            ]
        },
        {
            "title": "寄题盘山云峰通济桥二首",
            "content": [
                "何人彼岸幻长虹，接引众生入大通。",
                "彼此本来无间断，度人了后勿论功。"
            ]
        },
        {
            "title": "直阁张功甫南湖集",
            "content": [
                "百好何尝一徇时，游心上与古相追。",
                "不容万物移吾学，犹得余功到此诗。",
                "玄酒太羹无痛快，光风霁月有长思。",
                "披吟不足仍含咀，吾坐若忘行若遗。"
            ]
        },
        {
            "title": "五羊同官真率",
            "content": [
                "小醵无妨职，嬉游不离城。",
                "盘随丰俭出，杯听浅深倾。",
                "附耳俱情话，巡檐各意行。",
                "归犹有余兴，后会莫寒盟。"
            ]
        },
        {
            "title": "罢县解归途中闻子规三首",
            "content": [
                "陶令先几归去来，云何谢令要人催。",
                "子规误认陶为谢，莫怪区区劝又催。"
            ]
        },
        {
            "title": "清湘城西飞来峰三首",
            "content": [
                "鬼输天雨玉崔嵬，乞与湘人眼豁开。",
                "为报湘人莫私有，飞来有日更飞回。"
            ]
        },
        {
            "title": "上广东漕使黄郎中",
            "content": [
                "维春茸茸，惟和之功，",
                "惟阳之中。"
            ]
        },
        {
            "title": "题陈宗元拂云轩",
            "content": [
                "滩西地不爱其珍，虎豹文章善自陈。",
                "缥节犹储何尉粉，缃苞不纳庾公尘。",
                "性高霜雪摧难折，气直风雷拔易伸。",
                "寄语箨龙无傲主，主家今有似龙人。"
            ]
        },
        {
            "title": "题载主簿德成尽得楼",
            "content": [
                "楼与主人俱卓然，主人步更与楼迁。",
                "面前加辟山河地，头上增高日月天。",
                "指顾大千俄可度，拊循方寸浩无边。",
                "校讎所得孰多寡，万物支离我混全。"
            ]
        },
        {
            "title": "南浦思归",
            "content": [
                "党论开危道，功臣发祸端。",
                "未投彭泽绂，犹着外黄冠。",
                "用是颜其厚，言之鼻似酸。",
                "薄羹鲈脍好，归兴未应阑。"
            ]
        },
        {
            "title": "梅三首",
            "content": [
                "太清储气置南荒，非我閒生谁足当。",
                "瘦可以风饶道骨，白难为月饱神光。",
                "宁教大庾有山色，莫管长安无国香。",
                "驿使借令不相外，孤芬未必合群芳。"
            ]
        },
        {
            "title": "入广至赣雪霁天朗聊舒耳目",
            "content": [
                "数自离家今几程，半风半雨半阴晴。",
                "白云故作关愁色，乌鹊争为报喜声。",
                "来耗得梅偷传送，去途惟柳管将迎。",
                "囊中少带江西雪，见说五羊烟瘴轻。"
            ]
        },
        {
            "title": "秩升得朝散告归",
            "content": [
                "名似龙肝尔，实如鸡肋然。",
                "言之为下汗，爱者至垂涎。",
                "儿辈喜忘寐，臧徒舞欲颠。",
                "未深知我意，再拜贺于前。"
            ]
        },
        {
            "title": "欧阳全真改秩得邑欲其循循为之无效余尤",
            "content": [
                "铨法如毛动见绳，通班岁许几人登。",
                "铜章未有路能脱，鹤发不无机可乘。",
                "长策报君簪祓忌，短檠忘本简编憎。",
                "相期循吏传中事，循吏传中无所称。"
            ]
        },
        {
            "title": "妙山孙元济建阁江濒以馆往来士大夫余取韩文",
            "content": [
                "万里江山绕画栏，要犹未离色尘间。",
                "眼高更不著群有，独与太空相往还。",
                "",
                ""
            ]
        },
        {
            "title": "罗子琳来就广漕试予以檄出至西江峡口怀古感",
            "content": [
                "摹写闲泉石，雕锼病肺肝。",
                "得无縻岁月，终不补饥寒。",
                "上固诏求上，谁将诗得官。",
                "何如经学熟，随计上长安。",
                "",
                ""
            ]
        },
        {
            "title": "晓行",
            "content": [
                "已离南康县，不知何处村。",
                "荒郊霜洒道，野店犬应门。",
                "市尾人声闹，津头水气昏。",
                "云开双髻出，仿佛月梳痕。"
            ]
        },
        {
            "title": "北归舟次清远县上游欲入硖",
            "content": [
                "舟行所至与清逢，殊觉今清又不同。",
                "山到江湄穷则变，水归峻口窒斯通。",
                "秋风鏖叶地频顣，夜月铄云天屡空。",
                "兀坐篷窗闲四顾，太虚还似我胸中。"
            ]
        },
        {
            "title": "送曹伯高二首",
            "content": [
                "绛帐横经后，青灯曲几前。",
                "酒杯閒留坐，茶碗几忘眠。",
                "虚受口三益，平反诗十愆。",
                "未阑宾主意，相约更明年。"
            ]
        },
        {
            "title": "用山谷新诗徒拜嘉之句为韵赋五篇报尹直卿",
            "content": [
                "天下文章家，吾州两前辈。",
                "内翰擅其宗，大监为之最。",
                "更有龙图公，气节盖新代。",
                "请从舌端参，去作卧下拜。"
            ]
        },
        {
            "title": "自入南与二陆丈游知其为侍郎族也小陆丈除钦",
            "content": [
                "郡有宣公集，焚香手自繙。",
                "要酬民所望，须践祖之言。",
                "牛岂嫌途坦，鱼那厌水浑。",
                "不将渔废牧，亦足报君恩。",
                "",
                ""
            ]
        },
        {
            "title": "余入广始见乡士刘养正于晋归",
            "content": [
                "转篷同到岭南州，苋菊茱萸三送秋。",
                "东道虽青开阁眼，西风恐白倚门头。"
            ]
        },
        {
            "title": "彼莲之美",
            "content": [
                "厥华尚赤，故为火德。",
                "厥德靡常，虚室生白。"
            ]
        },
        {
            "title": "九月",
            "content": [
                "既浣之后，未望之先。",
                "有诞初辰，有秩初筵。",
                "公呼子孙，尔来吾前。",
                "有觞弗他酭，维菊可以酒，",
                "饮之长寿。有釜勿他烹，",
                "惟菊可以羹，餐之长长。",
                "饮少辄酣，餐少辄饫。",
                "公举其履，谓殆仙去。",
                "惠然肯留，永为国柱。"
            ]
        },
        {
            "title": "豫章上游生米市前江中洲上至德观侧柏树甚老",
            "content": [
                "何命之薄彼载柏，岂无生处生于石。",
                "老去根犹强自争，春来石岂能相戹。",
                "蛟龙拔入盘重渊，雪霜放出参九天。",
                "至大至刚劫火后，弥高弥邵妖风前。",
                "道人澹咽得吾味，久驭清风骑紫气。",
                "吾骨到今犹未蜕，庭前自适西来意。"
            ]
        },
        {
            "title": "过严关",
            "content": [
                "誓不南游今复游，东西虽异等南州。",
                "妻儿累己何人免，行止关天不自由。",
                "伏枥过都从野马，乘流遇坎任虚舟。",
                "严关猿鸟休相笑，更过梅关笑却羞。"
            ]
        },
        {
            "title": "送胡平一赴召六绝",
            "content": [
                "诏归台阁侍从容，名节相高气自雄。",
                "攘臂何愁难倒海，抬头不畏有颓嵩。"
            ]
        },
        {
            "title": "罗子琳谒赵香山得钱十缗米三石意若未满以诗",
            "content": [
                "多金长者未尝悭，岂独于君故作难。",
                "但道归囊尚羞涩，安知不判给铜山。",
                "",
                ""
            ]
        },
        {
            "title": "闻蝉五绝句奉呈诸幕友",
            "content": [
                "羽仙尘外学修行，未蜕那知身已轻。",
                "露里厌为无事饮，风前戏作不平鸣。"
            ]
        },
        {
            "title": "深冬积暖乍寒",
            "content": [
                "冬令将终尚未霜，伏阴犹强逊愆阳。",
                "连旬逗暖日骄放，半夜邀寒风怒张。",
                "虫不开关平引退，木无背本隐归藏。",
                "道消固自有时长，世事那由得汝忙。"
            ]
        },
        {
            "title": "项尧章惠二长韵姑赓前篇敬复",
            "content": [
                "飘然逸思发于天，三百年间一谪仙。",
                "歌调谯欤追白雪，颂声行矣擅甘泉。",
                "山林新筑梦归处，学校旧游愁到边。",
                "回首不堪更开口，相过聊复茗瓯传。"
            ]
        },
        {
            "title": "谭贺州勉赋水仙花四绝",
            "content": [
                "高固难为太素容，卑还恶紫又羞红。",
                "柔黄软白交相混，色一归于正与中。"
            ]
        },
        {
            "title": "犹子松字茂之者庆长兄之子也有志于学乐从余",
            "content": [
                "乃翁穷古学，之子广家声。",
                "头不容高枕，心无外短檠。",
                "床头周易熟，角上汉书精。",
                "更得贤师友，终当大有成。",
                "",
                ""
            ]
        },
        {
            "title": "送广东潘帅移镇湖南十口号",
            "content": [
                "身离瘴雨脱蛮烟，自幸得归如得仙。",
                "更愿留侯轻万户，不须辟谷也长年。"
            ]
        },
        {
            "title": "贺广东黄漕生辰六绝",
            "content": [
                "数从仙伯至仙公，一岁一仙三岁中。",
                "三岁三迁吾事足，归骄明月弄清风。"
            ]
        },
        {
            "title": "观除目二首",
            "content": [
                "某曾同宦某同年，鹏翼摩云背负天。",
                "已觉卑飞难得路，未容高蹈重归田。"
            ]
        },
        {
            "title": "丁未上元后二日得老儿稚子平安三日得三从四",
            "content": [
                "夜窗灯黯郁，春枕梦交加。",
                "二交随朝露，余生任岁华。",
                "倚庐晨复夕，占鹊验还差。",
                "为报儿曹道，先收待客茶。",
                "",
                ""
            ]
        },
        {
            "title": "五羊食荔枝龙眼",
            "content": [
                "素闻岭南风，今假岭南馆。",
                "穷秋余夏蒸，初腊借春暖。",
                "披衣汗流衣，握简汗流简。",
                "似登头痛山，而坐身热坂。",
                "谁其善解纷，荔枝杂龙眼。",
                "满盘随情堆，入手信意拣。",
                "强餐饱为期，一澡得三浣。",
                "疑吞玄冰丸，复咽飞雪散。",
                "猗欤两清姿，南多北何罕。",
                "天曾无全功，地固有偏产。",
                "犹记记客闽，厌饫腹频坦。",
                "一离余十年，口与南味断。",
                "渴者易为饮，志得而意满。",
                "儿辈舌太饶，平章味长短。"
            ]
        },
        {
            "title": "挽张郴州四首",
            "content": [
                "轻甘相润泽，清苦自磨磋。",
                "数矣充周赋，优哉中汉科。",
                "上分之左竹，公付以南柯。",
                "天不憗遗意，其如人望何。"
            ]
        },
        {
            "title": "题张仲寅甘老堂",
            "content": [
                "功名镜里犹黑头，谁子速之营菟裘。",
                "四朝元老人姓周，扫三在字蟠蛟虬。",
                "元老之门几从游，天上公子第一流。",
                "十论较之过秦优，记室有劳无束修。",
                "郊霈异恩小相酬，过而睨之海中沤。",
                "从渠进进吾休休，胸中一壑复一丘。",
                "酒发诗豪不宜搜，风月自与毫端谋。",
                "木奴竹君岁所收，不翅汉家千户侯。",
                "归哉老矣余何求，舐蜜啖蔗味悠悠，",
                "孤松野鹤无春秋。"
            ]
        },
        {
            "title": "别林和卿二首",
            "content": [
                "夜榻无高枕，秋灯有短檠。",
                "嗜书如女色，敲赋若金声。",
                "岂是长贪者，何其太瘦生。",
                "功名犹欠子，子不欠功名。"
            ]
        },
        {
            "title": "送胡平一赴召六绝",
            "content": [
                "汝颍初陪长者游，齿牙名理晋风流。",
                "讨论周易开端处，涵泳羲皇向上头。"
            ]
        },
        {
            "title": "触目",
            "content": [
                "笔头纸上两无功，拥被开篷眼自空。",
                "石脉直寻江脉去，山光元与水光同。",
                "春随草木高低到，气并乾坤里外通。",
                "反顾有吾即无物，卓然独立太虚中。"
            ]
        },
        {
            "title": "辛酉冬罢归至家自省",
            "content": [
                "彼哉言者固云云，老矣归欤敢自文。",
                "不可以风霜后叶，何伤于月雨余云。",
                "性情与物常为一，鸥鹭容吾便入群。",
                "古道从来得今笑，天相知外任纷纷。"
            ]
        },
        {
            "title": "沿衡阳而下触瞩目抚怀",
            "content": [
                "湖深无敌岳无伦，流峙云胡各骏奔。",
                "水守以兼常下下，山□□分固尊尊。",
                "苍梧蝼蚁慕虞舜，彭蠡膻鲸切屈原。",
                "吾与大通合为一，有怀何必问乾坤。"
            ]
        },
        {
            "title": "游乌石寺",
            "content": [
                "缥缈崖悬屋，峥嵘左木右央}亘天。",
                "我疑家玉帝，谁道宅金仙。",
                "钟鼓风雷上，星辰灯火前。",
                "眼高胸次大，沙界眇三千。"
            ]
        },
        {
            "title": "题盘古山二首",
            "content": [
                "清风扑袂冷飕飕，吹到盘山最上头。",
                "石室少开嫌俗看，莲花时落任僧收。",
                "铜人阅世几寒暑，木客嘲风谁唱酬。",
                "故老相传半疑信，粥盂茶碗慰吾游。"
            ]
        },
        {
            "title": "赠相士",
            "content": [
                "舌端偷得不传机，说破人生不载疑。",
                "造物密教伟写信，秋风已为长蟾枝。",
                "平时拍手傥来话，今日回头真个奇。",
                "除却唐朝袁与李，问君此外更饶谁。"
            ]
        },
        {
            "title": "久与广西帅年丈左史张舍人别自琼罢归过静江",
            "content": [
                "离年稠似发，契义重于山。",
                "不计命穷达，犹移书往还。",
                "匽藩新位貌，闻燕旧辞颜。",
                "勘破诗文处，吾其得订顽。",
                "",
                ""
            ]
        },
        {
            "title": "落南二年无人相牵挽诗几于废罗子琳跫然至止",
            "content": [
                "冷落江西香火缘，岭南人少问吾传。",
                "一行水陆余千里，两岁风花仅百篇。",
                "句眼竟谁知落处，古囊长是挂闲边。",
                "獿人常试斲泥手，客里相逢喜欲颠。",
                "",
                ""
            ]
        },
        {
            "title": "至榕溪阁览黄",
            "content": [
                "元年留桂岭，六月至榕溪。",
                "水木清相左氵右砉}，风烟暝欲凄。",
                "精庐千古迹，乐石两公题。",
                "造物生贤意，宁图到广西。"
            ]
        },
        {
            "title": "西蜀泉上人久留中都三首",
            "content": [
                "特地东游访祖师，东人占了钵和衣。",
                "幸余只履为心印，犹在西方可急归。"
            ]
        },
        {
            "title": "八月六日送巩帅邮亭上",
            "content": [
                "有时夜燕归乘月，未始晨兴出戴星。",
                "半载初逢迎送事，五更已至短长亭。"
            ]
        },
        {
            "title": "题李师儒上舍稽古堂",
            "content": [
                "今人不足与之谋，心向三都以上游。",
                "有集可明经子史，无秦那别夏商周。",
                "心融口笑先儒泥，一万余言解三字。",
                "粹精还我闻未闻，糟粕从渠味无味。",
                "悬知书者古之余，稷契皋夔读何书。",
                "犹期立脚群贤上，更请回头万物初。"
            ]
        },
        {
            "title": "中都寄广东提干彭元忠四首",
            "content": [
                "同年同郡更同官，无适非风况岁寒。",
                "最是西湖如同赏，却相先后到长安。"
            ]
        },
        {
            "title": "庚戌冬乘浣隙谒西林寺渐老二首",
            "content": [
                "下走长呵道，前驱疾唤航。",
                "足赢黏履淖，头羡颭巾霜。",
                "涧浅桥梁废，村深道路荒。",
                "不图为政暇，犹为看山忙。"
            ]
        },
        {
            "title": "逆旅主人家园木犀始开谨辍两握副以二绝句驰",
            "content": [
                "一段月中秋气清，沦枝浃叶况精英。",
                "学人鼻观饱参罢，七窍通融四体轻。",
                "",
                ""
            ]
        },
        {
            "title": "题公安宰黄叔万鲁斋",
            "content": [
                "试推学之功，但自好而始。",
                "设令太聪明，视孝绪余尔。",
                "公安黄令君，少钝壮而锐。",
                "不受青云吞，犹坐黄卷累。",
                "开囊包物初，落笔洒胸次。",
                "锋芒莫敢撄，古剑发新砺。",
                "駸駸进未休，冉冉老将至。",
                "以鲁揭其斋，盖是少时事。",
                "云胡不辄更，无乃有所为。",
                "新收汗马心，蚤作蛰雷计。",
                "音容成老翁，情性复孩稚。",
                "其友曾撙斋，适是参苗裔。",
                "家学世相传，鲁者钝之谓。",
                "生平事事迟，大抵与君似。",
                "虽迟幸勿嫌，正以钝为利。"
            ]
        },
        {
            "title": "陈伯纪列岫三首",
            "content": [
                "文书倥偬汗模糊，问有清凉世界无。",
                "走借主人烟雨观，幻吾身眼入冰壶。"
            ]
        },
        {
            "title": "癸卯与宋尧夫集于豫章之贡院既别尧夫就亲南",
            "content": [
                "伶俜贺监坐诗狂，曼倩犹摩粟一囊。",
                "钟鼎狂心老来冷，江山归路梦中长。",
                "",
                ""
            ]
        },
        {
            "title": "赠高山人德充",
            "content": [
                "浑沌包元气，支离入九流。",
                "阴阳从此有，源委问谁求。",
                "眼法穷山脉，囊经挂杖头。",
                "卜吾新筑处，相伴得沙鸥。"
            ]
        },
        {
            "title": "挽孺人雷氏",
            "content": [
                "箕帚当人室，缫纫起我家。",
                "所羞轑釜尔，其惮下机邪。",
                "剪髻户盈屦，断丝书满车。",
                "天何夺之速，不待服褕霞。"
            ]
        },
        {
            "title": "寻春触兴",
            "content": [
                "乾坤无计啬春妍，拥在诗人耳目前。",
                "桃带酒容红煦煦，李作粉态白娟娟。",
                "蜂情落魄华胥国，燕思嫖姚兜率天。",
                "阳鸟独参浴沂意，风前特赋咏归篇。"
            ]
        },
        {
            "title": "次韵杨诚斋雪中二首",
            "content": [
                "雪儿初是玉仙妃，谪堕人间尚缟衣。",
                "扑地狂风相衮起，疑乘白鹤刺天飞。"
            ]
        },
        {
            "title": "闻蝉五绝句奉呈诸幕友",
            "content": [
                "静坐幽眠自反听，我新两耳似蝉鸣。",
                "今日更向耳边噪，会忘归真作一声。"
            ]
        },
        {
            "title": "上广东运副马少卿寿十口号",
            "content": [
                "台星久出照寰瀛，懒入端门傍御屏。",
                "上扣北辰乞闲散，南归长作老人星。"
            ]
        },
        {
            "title": "庆元六年七月至儋耳问前守之政改元四年罢归",
            "content": [
                "吾轻瘴海易烟岚，去岁今辰访古儋。",
                "壹意良民谁似汉，百年循吏莫如谭。",
                "鹗书已费几将上，熊轼犹便再落南。",
                "报政不须入郎选，上方濡笔与公簪。",
                "",
                ""
            ]
        },
        {
            "title": "戒永州道闻思归乐三首",
            "content": [
                "宦游佳处是零陵，廪稍优饶水石清。",
                "心不思归归不乐，汝休强劝拂人情。"
            ]
        },
        {
            "title": "呈罗春信",
            "content": [
                "受命钟材不已凉，未论道德与文章。",
                "晚谋事事成迂叟，羁迹年年是漫郎。",
                "锐意向前旋磨蚁，灰心求退触藩羊。",
                "车中幸有司南柄，试与迷途指大方。"
            ]
        },
        {
            "title": "答厉季平投诗有怀归乡之意",
            "content": [
                "词场凡马洗之空，学海波中得老龙。",
                "尚韵许人赓白雪，正声惟我识黄钟。",
                "素王不作无明主，贱子何之可附庸。",
                "乌鹊正兹徒绕树，鹪僚亻换焦}还更乞相容。"
            ]
        },
        {
            "title": "赠别藤州法曹南剑张仲明",
            "content": [
                "天上张公子，名家更好修。",
                "文章虹贯日，意气鹗横秋。",
                "桃李春风发，桑榆晚景收。",
                "丹心犹自在，素业未容休。"
            ]
        },
        {
            "title": "赴琼州次大蓼滩风雨交作寒未艾也其势欲雪",
            "content": [
                "挈家随牒一阳初，视险如夷舟当车。",
                "赣石罅中渔路寝，楚天包处燕蘧庐。",
                "木无弃本藏于密，江不辞流受以虚。",
                "万物外吾诗者少，惜乎南燕久归欤。"
            ]
        },
        {
            "title": "广州登盖海楼",
            "content": [
                "他求无可洗尘劳，盖海楼余百尺高。",
                "十万人烟城缭绕，三千世界水週遭。",
                "偏于物外有双眼，正以胸中无一毫。",
                "非与海鸥强相入，海鸥元自是吾曹。"
            ]
        },
        {
            "title": "罗子琳来就广漕试予以檄出至西江峡口怀古感",
            "content": [
                "自朝连夕去，由海入江来。",
                "紫石岩前出，青山峡外开。",
                "秦贪徒郡县，粤僭强楼台。",
                "陆贾严夫子，千年一倚桅。",
                "",
                ""
            ]
        },
        {
            "title": "送五羊曾仲卿改秩受县南归",
            "content": [
                "近派家于粤，初封国自鄫。",
                "要无非我族，终不是它曾。",
                "阅谱宗盟重，联官事契增。",
                "居常多阻间，仅获一瞻承。",
                "逆旅重交臂，高谈屡抚膺。",
                "秋风楼上月，雨夜案头灯。",
                "把酒相兄弟，论文复友朋。",
                "众星朝北斗，群翼让南鹏。",
                "墨绶恩光烂，花城喜气蒸。",
                "宜民条教出，溢耳颂声腾。",
                "鹗牍交飞上，鸾台缓步登。",
                "难中须有立，妙处要无称。",
                "顾我羞低首，从今乐曲肱。",
                "未忘为吏隐，犹学在家僧。",
                "念旧宁无感，驰书恐不能。",
                "官高余健走，可遣到庐陵。"
            ]
        },
        {
            "title": "罗子琳谒赵香山得钱十缗米三石意若未满以诗",
            "content": [
                "主人长念客鸣肠，况复花封是稻乡。",
                "指廪何疑犹出手，归艘岂患不连樯。",
                "",
                ""
            ]
        },
        {
            "title": "重九独酌次偶成数韵呈江司法李帐干并同游诸",
            "content": [
                "浓煮茯苓饮，细研松柏脂。",
                "虽名为节物，未必合时宜。",
                "旨酒淘茱糁，华颠岸菊枝。",
                "妻孥争笑我，将老尚儿痴。",
                "",
                ""
            ]
        },
        {
            "title": "今日何夕",
            "content": [
                "今夕何夕，粲者如许。",
                "日在于参，心在于户。",
                "心与火俱，火为心主。",
                "老人在南，盖得其所。"
            ]
        },
        {
            "title": "今日何夕",
            "content": [
                "今夕何夕，绵雨其零。",
                "于昨之日，维蜩始鸣。"
            ]
        },
        {
            "title": "赠相士曾邵",
            "content": [
                "在在衣冠满坐倾，欲从言下得公卿。",
                "那知胸次重风鉴，不放舌端轻月评。",
                "天地莫能逃气数，江湖无处掩名声。",
                "鬼神推出中都去，乞与王侯断死生。"
            ]
        },
        {
            "title": "谭贺州勉赋水仙花四绝",
            "content": [
                "玉女琼姬暂谪居，水中无可与为徒。",
                "莲花固与六郎似，贞女终轻贱丈夫。"
            ]
        },
        {
            "title": "龟山之孙杨子顺肇庆一见相投随至德庆谋馆寓",
            "content": [
                "吾教落南无祖师，问谁传得祖师衣。",
                "渊明抵掌今诚是，伯玉摇头昨似非。",
                "相谢十州风月去，自担千古圣贤归。",
                "归囊道价重于利，未必轑羹不下机。",
                "",
                ""
            ]
        },
        {
            "title": "辛丑大水",
            "content": [
                "天公哀此生人苦，潸然出涕洒下土。",
                "五昼五夜涕不已，平陆成河山作渚。",
                "是方为邑本窪下，今者之变顷未睹。",
                "何止人家水半扉，或压或滋遍处所。",
                "居家老稚几为鱼，夜乘一叶投山坞。",
                "虽知此邦祸可免，颇念吾庐欹莫拄。",
                "朝登山巅聊放目，流尸蔽江可胜数。",
                "何处奔洪之所挤，一旦至斯辜非汝。",
                "天公用是涕愈流，阳侯正自喜且舞。",
                "我愿天公且收涕，忧之反伤亦奚补。",
                "但令老眼开日月，苍生自然得安堵。"
            ]
        },
        {
            "title": "赠术者",
            "content": [
                "莫办田为活，犹贪禄代耕。",
                "区区营一饱，仅仅了余生。",
                "幸脱蛇惊犬，休谈戊食庚。",
                "他逢豪杰士，口莫惜公卿。"
            ]
        },
        {
            "title": "张仲山补试余调官皆不得意相会次一咏",
            "content": [
                "君自战余成眊矂，吾行到处得揶揄。",
                "两穷邂逅空相视，只问归时有信无。"
            ]
        },
        {
            "title": "张彦容病未安却问余病就报之",
            "content": [
                "误把维摩作病看，不知自欠起羸丸。",
                "殷勤浪说安心法，将取心来与汝安。"
            ]
        },
        {
            "title": "题欧阳君举进修堂",
            "content": [
                "轻一尺璧重寸阴，白千丈发丹寸心。",
                "假途游夏时汲汲，归宿渊骞日駸駸。",
                "速肖无拘渠七十，近取莫过吾六一。",
                "气节追还庆历风，文章增广庐陵集。"
            ]
        },
        {
            "title": "正月雨雪",
            "content": [
                "少阳当进犹自抑，老阴当退犹自激。",
                "煦煦才融地出青，飕飕又肃天生白。",
                "一曝十寒权在天，春行冬令风弄权。",
                "我欲问天去天远，懒能更上讼风篇。"
            ]
        },
        {
            "title": "免解进士应致远过晋康见谓以上文字而忤权要",
            "content": [
                "钱塘江涌千万奇，收为词气吞虹蜺，",
                "敢与九关虎豹违。蜂芒虿刺攒一时，",
                "或疑宜州城不归。桂林山罗千万怪，",
                "收为诗胆吞渤澥，敢与九疑魑魅对。",
                "瘴雨蛮烟鏖十载，谁料儋州海上人犹在。",
                "一尊三酹古藤阴，少游陈矣君日新。",
                "还过韶石闻舜琴，混融奇怪入古音。",
                "韩子老来潮阳归，后固文章功更深，何当道终不负初心。",
                "",
                ""
            ]
        },
        {
            "title": "上广东运副马少卿寿十口号",
            "content": [
                "郎星又转作侯星，上据中阶下列城。",
                "时号嘉兴为辅郡，出分重寄护行京。"
            ]
        },
        {
            "title": "四月十二日至庙山僦市楼挈行李",
            "content": [
                "有客难逃热，无台可纳凉。",
                "市中投汉邸，楼上置胡床。",
                "梅润雨谋始，槐清风议将。",
                "北窗高卧处，何适不羲黄。"
            ]
        },
        {
            "title": "城狐",
            "content": [
                "凭高负固恣为妖，自谓身安物莫摇。",
                "薰灌幸人俱有忌，不知鹰犬不相饶。"
            ]
        },
        {
            "title": "回雁峰",
            "content": [
                "此峰与雁作标题，记不分明有忘时。",
                "雁自会书真草字，标题安用此峰为。"
            ]
        },
        {
            "title": "题悟性寺卧云堂呈源上人三首",
            "content": [
                "渠侬高卧傲吾徒，不道吾徒反傲渠。",
                "渠不得云无卧处，吾元自与太空俱。"
            ]
        },
        {
            "title": "七月晦日夜坐",
            "content": [
                "孟秋俄及晦，甲夜偶成晴。",
                "露坐发毛冷，风餐颐颊清。",
                "洗湔凡眼豁，抖擞肉身轻。",
                "宋玉知何故，悲来不禁情。"
            ]
        },
        {
            "title": "义宁产莼菜中秋大熟副以六绝送杨伯子",
            "content": [
                "赍芝自可侑仙斟，忌把鲜肥俗味侵。",
                "羹莼脍鳞清浊混，季鹰犹未是知音。"
            ]
        },
        {
            "title": "上广东运副马少卿寿十口号",
            "content": [
                "寿星瑞世现光明，俄转桐江作客星。",
                "千载严陵后身出，风标气概两亭亭。"
            ]
        },
        {
            "title": "迎仓使李监丞八绝",
            "content": [
                "妙龄徒手掇科名，发轫风云九万程。",
                "捷径何妨聊决起，通途自分且徐行。"
            ]
        },
        {
            "title": "题徐子比独秀亭二首",
            "content": [
                "隣山三五百为曹，气伏心降让我高。",
                "独秀不知为独秀，退然自视一秋毫。"
            ]
        },
        {
            "title": "道旁有松为人所刳伐因自吊且慰焉",
            "content": [
                "稚时蔚苇老槮槮，羞与其他木作林。",
                "独以高风资众望，终为明德累初心。",
                "不容节抗皇天峻，犹幸根盘后土深。",
                "自有茯苓堪自寿，愿言黄帝勿幽寻。"
            ]
        },
        {
            "title": "改秩注县西归过上饶见太守同年莫郎中",
            "content": [
                "集英殿前始相识，公已策名上通籍。",
                "银章朱绂烂映身，铄我青前黯无色。",
                "上饶城里重相望，公已厌直辞周行。",
                "皂盖朱幡炯当眼，铄我墨绶昏无光。",
                "浪说同年兄若弟，升沉不翅云泥异。",
                "分疏胡越敢寻盟，义重丘山肯忘势。",
                "一麾初守虎头州，差池不及从之游。",
                "仅收刘公一尺纸，堪比汉家千户侯。",
                "鸦青今袭陈腐语，持以扫门应勿阻。",
                "远园要觅进德方，近效仍求为县谱。"
            ]
        },
        {
            "title": "闻蝉五绝句奉呈诸幕友",
            "content": [
                "语那似默得便宜，蝉谩三叹复五噫。",
                "养气何妨为孟子，知音不必要钟期。"
            ]
        },
        {
            "title": "题李克明依绿园",
            "content": [
                "主人不制眼之欲，买断江天犹未足。",
                "更开两岸小乾坤，而种十洲灵草木。",
                "江中照出花木真，诗中传出花木神。",
                "片言只字略点化，四时六气长含春。",
                "梦草未终俄梦蝶，栩栩羲皇上头客。",
                "未觉身居安乐窝，那知园是华胥国。"
            ]
        },
        {
            "title": "曲江值欧阳伯起舟行至封川二首",
            "content": [
                "华发吾衰矣，妙龄君浩然。",
                "追随多计日，笑语两忘年。",
                "功业无它逊，文章收自专。",
                "浯溪崖石上，准拟效拳拳。"
            ]
        },
        {
            "title": "五凌晨七月闲赋",
            "content": [
                "二十年前到已曾，今虽重到眼犹生。",
                "海无弃水归斯受，山不留云用则行。",
                "去雁来鸿如互避，稚金老火若交争。",
                "天机养至相忘处，物意天心两太平。"
            ]
        },
        {
            "title": "增城丞嘉禾张元辅才过郡辄去未及款曲已而同",
            "content": [
                "随牒相逢瘴海边，经从不为小留连。",
                "蓝田昼短子姑去，彭泽春浓我欲眠。",
                "近境曾无携具日，殊乡却有对床缘。",
                "天知道大话长意，借我黄花节以前。",
                "",
                ""
            ]
        },
        {
            "title": "余蓄石屏风十游稚宜喜而求之辄遗其一侑以五",
            "content": [
                "巨灵神手造江山，潜写为图置石间。",
                "岁久石为图所变，一重峦下一重湾。",
                "",
                ""
            ]
        },
        {
            "title": "题永丰郑丞梅涧",
            "content": [
                "分阴分阳天得清，生水生木清降精。",
                "悬知梅与涧为一，交涵互养清难名。",
                "客来强立痛题目，拟这万物无一足。",
                "巢许立身今古高，夷齐受命乾坤独。",
                "主人气与梅俱移，平淡之中余崛奇。",
                "蓝田松竹须品题，今年随牒梅勿疑。",
                "主人心与梅俱化，高洁之中余蕴藉。",
                "瀛洲风月须摹写，明年入朝梅勿讶。",
                "独不见淇竹主人卫武公，出相周家了勋庸。",
                "老矣归与奉从容，主人与竹俱高风。",
                "武公与竹为不朽，万古淇奥诗一首。",
                "主人有以为梅寿，我请置之淇奥后。"
            ]
        },
        {
            "title": "中都寄广东提干彭元忠四首",
            "content": [
                "君到韶如杜到夔，新功不比旧炉锤。",
                "磨砻诗律如韶律，未必知音有仲尼。"
            ]
        },
        {
            "title": "题豁然亭",
            "content": [
                "恍如仙去忘来踪，意者骑鲸否驭风。",
                "从使一身群有外，委蛇双眼太虚中。",
                "从教宝藏空华盖。自与河沙色界融。",
                "道是豁然犹未是，豁然无色也无空。"
            ]
        },
        {
            "title": "五月一日薄暮至三水倚樯欹枕",
            "content": [
                "皓月三江口，青苹四岸边。",
                "风头横立海，水面上浮天。",
                "阴气犹能杂，阳威不敢燃。",
                "夏行秋月令，造物相吾眠。"
            ]
        },
        {
            "title": "豫章上游江中有道观盖尸坚吾游仙之地三首·",
            "content": [
                "弱水空传三万里，瀛洲只隔一重关。",
                "渡船莫傍梅花岸，岸上吾疑是世间。",
                "",
                ""
            ]
        },
        {
            "title": "张京干还故廨创茅亭揭以清心二首",
            "content": [
                "岁月不饶与，簿书无了期。",
                "随缘赢取懒，着意倒成痴。",
                "朝敛幕中板，晚围檐下下碁。",
                "更防闲散里，忙甚坐曹时。"
            ]
        },
        {
            "title": "坐病不及赴少卿罗春伯登楼观雪之集因成小诗",
            "content": [
                "饱送欹眠美，寒添兀坐愁。",
                "从雄容有酒，访戴岂无舟。",
                "怯出风前立，妨陪雪里游。",
                "想余盐絮句，题遍仲宣楼。",
                "",
                ""
            ]
        },
        {
            "title": "道边松",
            "content": [
                "撼雨号风太古音，道中岂作买臣吟。",
                "火云蒸雨无逃处，乞与行人数亩阴。"
            ]
        },
        {
            "title": "王俊臣尝从予游己未访别于庐陵群庠",
            "content": [
                "师席我虚设，道机君饱参。",
                "玄初疑若白，青卒过于蓝。",
                "蚁战何伤北，鹏图不日南。",
                "江皋离合思，烟与水相涵。"
            ]
        },
        {
            "title": "再自隆兴还游至德观",
            "content": [
                "水眼通三岛，波心涌一峰。",
                "两岸悬石稳，千古怒涛樁。",
                "呵剑敺游蜃，鞭雷起蛰龙。",
                "仙人有余量，事了岂留踪。"
            ]
        },
        {
            "title": "赠杨持正",
            "content": [
                "国初天下一文公，子岂他杨未袭封。",
                "大地江山资本领，长天风雨发机锋。",
                "齐门不分轻弹瑟，鲁庙可当细奏镛。",
                "未有可分和气处，薰然煦甚自乔松。"
            ]
        },
        {
            "title": "次典岩老赠昭袒韵",
            "content": [
                "太初寂无闻，其中涵大音。",
                "渊明窃知之，写以无弦琴。",
                "曾可入乎耳，无乃听以心。",
                "子新嗜声诗，失寝夜废衾。",
                "九死厚所养，五穷发其吟。",
                "去年抱膏肓，朅来求我针。",
                "机缄与相勘，脉络归自寻。",
                "得之三百篇，喜至不自任。",
                "诗亡道何之，碔砆乱球琳。",
                "春秋一中和，异者向与歌。",
                "诏勿攟刍狗，其傍有师金。"
            ]
        },
        {
            "title": "清江何子发自荆湖宣抚幕客罢归过我晋康投诗",
            "content": [
                "南北新来寻旧盟，江淮襄汉又休兵。",
                "召还开府诸元帅，谢遣游谈几老生。",
                "背上琴声忠愤激，腰间剑气血冤腥。",
                "君不见老范相知，横渠自反高自许。",
                "三略六韬付掷捐，中庸大学归含咀。",
                "未遑尽发千古圣道机，犹不失为一代士宗主。",
                "",
                ""
            ]
        },
        {
            "title": "除日送龙涎香与宋评事二首",
            "content": [
                "除夕风霜节，家人锦绮筵。",
                "舌头余凤髓，鼻观欠龙涎。",
                "玉饼聊分饷，金炉试一燃。",
                "更将国香匹，何似海南烟。"
            ]
        },
        {
            "title": "庚戌长至稚子杓觅诗赋一篇警之",
            "content": [
                "芒芒草色木方枯，泱泱乾坤气又嘘。",
                "凋岁似吾华发后，稚阳如子妙龄初。",
                "冬寒乍热宜磨墨，日短初长好读书。",
                "一字未之曾究竟，百年何才是权舆。"
            ]
        },
        {
            "title": "过达磨泉缅怀东坡",
            "content": [
                "分野秦南海，城池汉尉佗。",
                "功名徒自苦，寒暑暗相磨。",
                "破寺容僧少，枯松阅士多。",
                "我来空想象，百世一东坡。"
            ]
        },
        {
            "title": "疏山",
            "content": [
                "草径蜿蜒十里闲，云关若在画图看。",
                "万松密翠地无影，一水长清天自寒。"
            ]
        },
        {
            "title": "随牒至南康军呈李宰四首",
            "content": [
                "乘闲赢得答江山，答子江山未得闲。",
                "堕泪碑中恩有剩，凌烟阁上事犹悭。"
            ]
        },
        {
            "title": "黄侍郎元章题处士何熙绩所居日肥遁熙绩又结",
            "content": [
                "圭荜逸民宅，羊鹑处士衣。",
                "人才于古有，天命与时违。",
                "初不厌肥遁，终何辞大归。",
                "初张两题目，君自一其机。",
                "",
                ""
            ]
        },
        {
            "title": "上广东运副马少卿寿十口号",
            "content": [
                "枢星转作内平星，内得其平外亦平。",
                "贯索已沉牢口退，又随钱谷向南明。"
            ]
        },
        {
            "title": "癸卯与宋尧夫集于豫章之贡院既别尧夫就亲南",
            "content": [
                "天意虽多与愿从，更将雌道守吾雄。",
                "骐鳞鱼换马}已脱斜飞路，雕鹗初抟直上风。",
                "",
                ""
            ]
        },
        {
            "title": "即席赋会昌章簿出示假梅",
            "content": [
                "早探梅春南俗惯，今年不料寒裂骭。",
                "梅花索价似太高，虽现幽姿犹匿半。",
                "小小樽前白玉盘，忽移全树教吾看。",
                "仅高一尺辄峥嵘，才吐数枝如烂熳。",
                "远观不足近视之，始觉是真还似幻。",
                "笑问主人谁所为，疑是女娲残手段。",
                "锻石所传非有方，补天之妙人无间。",
                "满堂坐客俱眼生，吾其付之一笑粲。",
                "大庾岭头春寒空，犹是阳和假相换。",
                "认假为真世所同，莫怪此花渠改观。",
                "吾将真假一样看，岂为造化小儿玩。"
            ]
        },
        {
            "title": "值侯修学趣儒人稍急因遗莲花莲实西瓜于吾宗",
            "content": [
                "绛玉裁花碧一茎，亭亭香远韵逾清。",
                "群仙竞倚西风笑，为报临淮政已成。",
                "",
                ""
            ]
        },
        {
            "title": "到义宁自夏至秋不得家书思亲谋归不遂",
            "content": [
                "散客强名邑大夫，琴堂余暇北窗孤。",
                "灯前夜雨无宁竹，枕上秋风有战梧。",
                "悬望北音思射雁，满怀东道梦烹鲈。",
                "白云一望二千里，羞听林间反哺乌。"
            ]
        },
        {
            "title": "幼立弟死后简寄幼能",
            "content": [
                "动足燕巢幕，投身羝触藩。",
                "惊风伤断雁，落叶悟飞鸢。",
                "汝子颇难教，吾儿全未婚。",
                "重阳归省罢，犹得对床论。"
            ]
        },
        {
            "title": "望岳",
            "content": [
                "方岳分为五太宗，江南崒嵂祝融峰。",
                "中天自立如皇极，支峤相归若附庸。",
                "湖不多浮为所镇，斗犹小退避其衡。",
                "太高要以卑为德，七十二君休更封。"
            ]
        },
        {
            "title": "回雁峰",
            "content": [
                "宾鸿初忌瘴边岚，止到峰前不更南。",
                "近日鸿多更南去，峰名几似晋清谈。"
            ]
        },
        {
            "title": "莹老自浙归住东广光孝移住南华五首",
            "content": [
                "重脱袈裟挂广州，与人说法口如流。",
                "放生池里鱼倾耳，受戒坛前石点头。"
            ]
        },
        {
            "title": "灵洲妙高台",
            "content": [
                "水心浮出石，洲背涌成山。",
                "草木仙家种，楼台梵氏关。",
                "全输缁衲老，长与白云闲。",
                "隔岸风烟好，终嫌是世间。"
            ]
        },
        {
            "title": "题三生图",
            "content": [
                "闲去闲来自在嬉，故人不记问于谁。",
                "都来一个真消息，安用频更为漏为。"
            ]
        },
        {
            "title": "久欲访约斋未果两绝句下逮",
            "content": [
                "倦游长闭读书斋，重与人交省往来。",
                "陡觉心中生羽翼，只缘句里挟风雷。"
            ]
        },
        {
            "title": "再游南华有祖师衣钵",
            "content": [
                "达磨将身带履归，殷勤分付钵和衣。",
                "更和衣钵将归去，免与中原讲是非。"
            ]
        },
        {
            "title": "重九独酌次偶成数韵呈江司法李帐干并同游诸",
            "content": [
                "孙盛龙山集，刘洪凤岭游。",
                "孰非陪好客，俱不负高秋。",
                "白发与时背，清风劝我休。",
                "黄花娇媚意，喜上少年头。",
                "",
                ""
            ]
        },
        {
            "title": "游桃花台寺僧指似葛仙翁炼凡处",
            "content": [
                "昔为仙翁宅，今作梵氏家。",
                "桃花太俗生，释老安取耶。",
                "物原出平等，人自分品差。",
                "我来与时违，有桃却无花。",
                "旧来花片红，散落为流霞。",
                "中有结实者，往往成丹砂。",
                "仙人食之余，鸡犬辄争哗。",
                "翔鸾久宵汉，废灶空尘沙。",
                "殆欲从之游，龙髯不容拿。",
                "拟作武陵记，恐谓渔父夸。",
                "坐陪老上人，晚烟煮春芽。"
            ]
        },
        {
            "title": "秋日途中",
            "content": [
                "祝融辞退舍，少皞出专权。",
                "清气露之独，杀声风所偏。",
                "林凋光漏日，水落影澄天。",
                "每出皆秋季，与秋殊有缘。"
            ]
        },
        {
            "title": "初荣",
            "content": [
                "何当效能，宋绪丕兴。",
                "之子中荣，匪国之馨，",
                "维天下之馨。"
            ]
        },
        {
            "title": "寄殿院谢艮斋四首",
            "content": [
                "河鼓聘天孙，昭君未了村。",
                "非关媒不善，自是命难婚。",
                "无貌倾人国，何颜倚市门。",
                "随缘幽阁里，刺绣度朝昏。"
            ]
        },
        {
            "title": "初荣",
            "content": [
                "艿艿者兰，三月初荣。",
                "于王之庭，有颍有泓。",
                "主德孔宏，骾其直声。",
                "之子初荣，与郡为馨。"
            ]
        },
        {
            "title": "壬戌二月十九日都巡李叔永躬按酒课于会田市",
            "content": [
                "主人未叱曲车回，客子涎流口欲开。",
                "阮籍已收青眼去，陶潜休望白衣来。",
                "",
                ""
            ]
        },
        {
            "title": "穷冬长途触物遣兴",
            "content": [
                "蹀躞牛归栅，翱翔鸟认巢。",
                "垂云低暗水，倒影上明梢。",
                "春岂有偏意，梅无未破苞。",
                "吾心已忘物，聊与物相嘲。"
            ]
        },
        {
            "title": "再题严子陵钓台",
            "content": [
                "四百年间将相谁，丰功伟绩竟何归。",
                "生前有望荣招辱，死后无明是反非。",
                "麟阁故基为草鞠，云台遗屋与烟飞。",
                "桐江自汉至今日，依旧行人指钓矶。"
            ]
        },
        {
            "title": "冬景感怀",
            "content": [
                "草曾为底恶，霜乃得能嗔。",
                "罢曳木无守，虔刘风不仁。",
                "枫衰山反本，石出水藏神。",
                "浩叹吾其老，犹为逆旅人。"
            ]
        },
        {
            "title": "题杨补之梅二首",
            "content": [
                "竹篱茅舍养吾清，正恐人间识姓名。",
                "毛颍传神偶相似，争先快睹辄倾城。"
            ]
        },
        {
            "title": "值侯修学趣儒人稍急因遗莲花莲实西瓜于吾宗",
            "content": [
                "珠房颗颗绿英英，兴味超然芹藻馨。",
                "不必铁槌挝碎却，苦心应念子衿青。",
                "",
                ""
            ]
        },
        {
            "title": "隆兴贡院呈彭国寿",
            "content": [
                "名士江西少，广文胸次高。",
                "欠人扶此道，得子慰吾曹。",
                "学问揉圭角，功名添二毛。",
                "宜春文艺传，它日蜀王褒。"
            ]
        },
        {
            "title": "钱司理李季牖",
            "content": [
                "天下万谿山，天上万星宿。",
                "摸索君胸中，往往无不有。",
                "中原染腥膻，岁月亦云久。",
                "匪伊丁未年，乃我旧阳九。",
                "天运穷斯通，国数奇且偶。",
                "吾皇岂不思，一扫虏之丑。",
                "金瓯玉帐人，未问姓名某。",
                "天家地理家，新代无老手。",
                "君才挟两长，白发尚蓝绶。",
                "高山有谁知，奇货难自售。",
                "钟鼎颇灰心，斗升容糊口。",
                "来参清海军，圜扉草长茂。",
                "诸公类知音，列剡争上奏。",
                "老骥时所须，那复留上厩。",
                "上穹意难量，往岁机已漏。",
                "星流烂亘长，地震危裂厚。",
                "君尝步且占，忧盛夷衰候。",
                "虏囚窜归巢，凶两迄戡首。",
                "言之若神然，识者其信否。",
                "庙堂二三公，宁不欲相叩。",
                "时哉似难逢，往矣其勿逗。",
                "道合一谈间，功成几年后。",
                "乾坤日月新。郡县版图旧。",
                "或遇坟而归，卷藏白云窦。",
                "生前志未酬，身后传不朽。"
            ]
        },
        {
            "title": "送夏国宝",
            "content": [
                "螺山螺水爱其英，属者分之在少生。",
                "不啻海涵胸次大，犹贤泉涌笔端清。",
                "百年事已余长虑，千古功犹欠大成。",
                "归觅知音振贫左卒右页}，重来参我勘希声。"
            ]
        },
        {
            "title": "甲辰冬辞冢赴官寄曾鼎臣",
            "content": [
                "过家来上冢头山，禽鸟欢呼劳我还。",
                "石碍犹前溪水勇，风吹不动岭云顽。",
                "菅茆尚向烧边翠，须鬓偏从镊处斑。",
                "吾坐奔驰累如许，此诗不分鲁斋闲。"
            ]
        },
        {
            "title": "淳熙丙午与合皂化士彭正夫道人五羊相别开禧",
            "content": [
                "自视其身不系秋，片心宁被白云留。",
                "发踪江右山青处，游睇海南天尽头。",
                "勾漏砂星光灿夜，罗浮灶炉冷含愁。",
                "鼎新革故丹成后，乘兴逍遥汗漫游。",
                "",
                ""
            ]
        },
        {
            "title": "檄充晋康考官舟行薄暮霞光与水相映缅怀诸幕",
            "content": [
                "同幕时相叙，清谈到夜分。",
                "一朝才被檄，两处便拘文。",
                "未学归巢雁，犹为出岫云。",
                "南中不闻雁，有雁不堪闻。",
                "",
                ""
            ]
        },
        {
            "title": "登会稽蓬莱阁读唐宋士大夫诗",
            "content": [
                "盘盘矫矫卧龙峰，杰阁峥嵘龙腹中。",
                "柱脚下悬危踏软，檐牙高豁巧衔空。",
                "江山互以青相绕，云雾时翻黑自蒙。",
                "物态任呈千百种，倚栏吾自啸清风。"
            ]
        },
        {
            "title": "留别金陵故旧",
            "content": [
                "公家事毕更何为，回眷钱塘臂欲飞。",
                "留客故人虽意厚，倚门有母待儿归。"
            ]
        },
        {
            "title": "至兴安县游乳洞",
            "content": [
                "雷怒潜轰响，龙惊起喷津。",
                "泥中滩泯迹，卧处有遗鳞。",
                "三伏了无暑，四时长是春。",
                "游嬉白衣老，疑是避秦人。"
            ]
        },
        {
            "title": "和富阳陈大夫祷雨有感韵",
            "content": [
                "千里羁怀那更秋，一陪行乐一忘忧。",
                "看君俶傥足谁柅，顾我轮囷枝一虯。",
                "卓令下车宣汉诏，周王前籍访箕畴。",
                "拔茅切不须连茹，吾自胸中有一丘。"
            ]
        },
        {
            "title": "明日大夫",
            "content": [
                "明日大夫，何日卿兮。",
                "有苍其佩，礼官清兮。",
                "匪朝伊夕，九繁缨兮。",
                "名遂身退，绵千龄兮。"
            ]
        },
        {
            "title": "赠别石首尉胡廷直",
            "content": [
                "士之所忌忌无末，吾已与交不轻绝。",
                "士之所贵贵有初，吾未与交不轻结。",
                "岁在戊申五月间，中都始识胡廷直。",
                "经史子集蟠屈胸，甲兵钱谷澜翻舌。",
                "好贤先主未顾庐，负气买臣犹诣阙。",
                "姑调南昌一尉归，斗升可养子真节。",
                "功名奋意笔砚间，解后撙斋谈不辍。",
                "烹茶略与论源流，秦未焚书道先裂。",
                "学统况承八代衰，向之裂者殆磨灭。",
                "纷纷唐士学古文，仅仅韩公得真诀。",
                "口传心授门人谁，刘叉皇甫湜张籍。",
                "十人摹仿九失真，诀中妙处容有说。",
                "射御书数学发蒙，忠孝友悌士归洁。",
                "探微尤要善扩充，持满不妨徐发越。",
                "江山岷山根本殊，风行水上波澜别。",
                "兹其为诀不亦真，韩公所秘吾其抉。",
                "君归紬绎细自参，闭门造车出合辙。",
                "更省兰台大声华，何如麟阁小勋烈。",
                "卫霍倘能恢土疆，渊云当为勒碑碣。",
                "时有卫霍无渊云，于汉往往未为缺。"
            ]
        },
        {
            "title": "归途值去客",
            "content": [
                "岁晚乾坤闭未开，地中方蛰振天雷。",
                "山云已觉成轻出，塞雁何为独远来。",
                "失学齐侯随马去，甘为墨子叱车回。",
                "从今行止休多问，有尼安知不有推。"
            ]
        },
        {
            "title": "广州二首",
            "content": [
                "室女环垂额，蕃儿布缠头。",
                "闠门罗姥妇，游艇售娼优。",
                "曲巷公渝滥，通衢乱溺溲。",
                "羊山来辄去，地恶不堪留。"
            ]
        },
        {
            "title": "小立赣滩崖石",
            "content": [
                "崖谷崔巍千万状，舟人来往篙其上。",
                "数十年间人已非，非千劫后石无恙。",
                "吾生修短不自由，短中自有可以修。",
                "五言七言句外意，千古万古江东流。"
            ]
        },
        {
            "title": "戊戌与彭元忠相别于安城丙午皆为东广幕属遂",
            "content": [
                "同郡同年五弟兄，两人犹幸窃余生。",
                "要闲莫苦追名路，得健休冤落选坑。",
                "一别九年头半白，三城重见眼增明。",
                "相从诗酒莫相舍，分散何时又合并。",
                "",
                ""
            ]
        },
        {
            "title": "送胡平一赴召六绝",
            "content": [
                "豫章名胜二三公，分置谏坡枢府中。",
                "公更归为吾道重，涪翁不得擅宗工。"
            ]
        },
        {
            "title": "穷冬逆旅",
            "content": [
                "日月隙中容易过，归期我与岁相蹉。",
                "雪霜使气张汤酷，风日容情下惠和。",
                "木叶先凋归宿早，梅花后发得春多。",
                "舆台不识吾忘物，犹怪鸦鸣虑有他。"
            ]
        },
        {
            "title": "道边梅",
            "content": [
                "本随馹使上长安，非到中途意便阑。",
                "为念征夫行旅苦，与生满舌绕牙酸。"
            ]
        },
        {
            "title": "义宁产莼菜中秋大熟副以六绝送杨伯子",
            "content": [
                "秋行春令气犹凝，柳曳寒丝软蘸冰。",
                "又似瑶池乐棚下，鬼工遗落水晶藤。"
            ]
        },
        {
            "title": "九月",
            "content": [
                "九月庚庚，金风外风内黄}外风内黄}。",
                "菊之有之，强名金精。",
                "九月庚庚，玉露泠泠。",
                "菊之有之，强名玉英。",
                "精英为菊，薄畀其赢。",
                "公于精英，裒其大成。"
            ]
        },
        {
            "title": "续南有樛木",
            "content": [
                "危道我了，妙门我入。",
                "有谓我为兮不才之物。"
            ]
        },
        {
            "title": "高德成访予义宁留久之告归赋两长韵",
            "content": [
                "足轻横桂易潇湘，背负唐瓢李贺臧。",
                "何者江山非痛快，孰云杖屦是乾忙。",
                "马迁南历靡遗记，陆贾北归元俭装。",
                "徒折梅花寄消息，家人眉岂不空黄。"
            ]
        },
        {
            "title": "癸卯与宋尧夫集于豫章之贡院既别尧夫就亲南",
            "content": [
                "吾人同醉豫章春，别后惟君日日新。",
                "家据东床官北关，腰钱骑鹤更何人。",
                "",
                ""
            ]
        },
        {
            "title": "今日何夕",
            "content": [
                "今夕何夕，粲者如许。",
                "其月蕤宾，其日甲午。",
                "午与火俱，火为午主。",
                "老臣在南，盖得其侣。"
            ]
        },
        {
            "title": "秋途暮息",
            "content": [
                "密密初秋雨，蒙蒙欲暮天。",
                "牛羊争欲下，车马敢求前。",
                "蟋蟀挑孤咏，梧桐搅独眠。",
                "及身无一事，梦到汗漫边。"
            ]
        },
        {
            "title": "暑夜露坐",
            "content": [
                "出坐日初曛，归眠夜欲分。",
                "竹浓犹漏月，风横不容云。",
                "雾露气相薄，星辰天自文。",
                "更深群动息，地籁可相闻。"
            ]
        },
        {
            "title": "迎仓使李监丞八绝",
            "content": [
                "农瓶无粟可重搜，宜帑钱犹地上流。",
                "望我方来观俗使，从今且作富民侯。"
            ]
        },
        {
            "title": "游齐觉寺二首",
            "content": [
                "不谓僧游息，犹容俗往还。",
                "薰炉烟缕缕，茗碗雨班班。",
                "剟坐移门外，携樽置竹间。",
                "小诗题岁月，多助得江山。"
            ]
        },
        {
            "title": "穷秋羁路",
            "content": [
                "点也孤枫赤，参乎列岫青。",
                "新炊乘欲馁，旧酿诱初酲。",
                "床下秋蠉响，篱边晚茁馨。",
                "六根元不动，在在得忘形。"
            ]
        },
        {
            "title": "龙毋庙",
            "content": [
                "母乘乾变化，儿主震神通。",
                "江海藩篱外，风雷掌握中。",
                "水居依罔极，血食至无终。",
                "为在扶桑国，曾收平日功。"
            ]
        },
        {
            "title": "春夏之交沿途触目",
            "content": [
                "往年休叹去駸駸，只数今年且十旬。",
                "稚绿已争欺旭暑，老红犹强护畸春。",
                "水平似面因风皱，山远如眉得雨颦。",
                "物态到前长是笑，不知物态总关身。"
            ]
        },
        {
            "title": "赠术者朱明远",
            "content": [
                "占得九流籍，名为三命家。",
                "逆推枝上叶，翻算水中沙。",
                "吾数岂其偶，子言无乃夸。",
                "相过勿浪说，同饭更分茶。"
            ]
        },
        {
            "title": "二十年前与曾恭仲为忘年之交岁辛亥值便赋长",
            "content": [
                "孔欲华颠祢妙龄，忘年不足更忘形。",
                "弟兄偏是子眉白，朋友独于吾眼青。",
                "心若互驰常鉴寐，迹如相避各云萍。",
                "十年功已到千古，何日酣看又饫听。",
                "",
                ""
            ]
        },
        {
            "title": "送副将胡义民到部复还广东二首",
            "content": [
                "诵史胸翻海，谈兵气拔山。",
                "奔驰非得已，矍铄未容闲。",
                "瓜戍开年赴，梅关趁腊还。",
                "同僚如问我，炊玉待春班。"
            ]
        },
        {
            "title": "赠玑上人",
            "content": [
                "幼抛南聚落，晚据北丛林。",
                "道貌枯中泽，禅机浅处深。",
                "山腰云出没，水面月浮沉。",
                "贾鸟勘还破，牢笼付一吟。"
            ]
        },
        {
            "title": "谭贺州勉赋水仙花四绝",
            "content": [
                "会逢青帝欲回春，先与梅花清路尘。",
                "自别其衣黄一点，示吾不敢与兄均。"
            ]
        },
        {
            "title": "重九对酌",
            "content": [
                "豫章高处是龙沙，前岁曾陪醉孟嘉。",
                "短白幸余头上发，柔黄今载广南花。"
            ]
        },
        {
            "title": "代贺皇太子生日",
            "content": [
                "运转黄河旧，波澄少海清。",
                "菊篱浮喜色，兰殿沸欢声。",
                "岐嶷亲王羡，聪明左右惊。",
                "英姿涵玉裕，册礼建蛮精。",
                "入省龙楼晚，归休鹤禁晴。",
                "讲筵心会道，宾苑礼通情。",
                "诞日愉谣满，储庭瑞彩盈。",
                "两宫筵具渥，六佾舞仪轻。",
                "静念孤踪远，曾叨四友荣。",
                "尚稽陪角绮，遥祝寿籛铿。"
            ]
        },
        {
            "title": "腊月被檄下豫章至南安简曹宰",
            "content": [
                "拥卧听衙鼓，传呼辍坐曹。",
                "庭前人迹扫，门外市声鏖。",
                "馁立雁行少，寒欹马骨高。",
                "宁教循吏传，书拙不书劳。"
            ]
        },
        {
            "title": "赠笔工周永年二首",
            "content": [
                "岂无毫忽补于时，用尽初心卒见遗。",
                "不拔一毛徒自利，杨朱作计未为痴。"
            ]
        },
        {
            "title": "望始兴",
            "content": [
                "指似始兴县，西南天一隅。",
                "荆管今郁积，山水故盘纡。",
                "在昔多名士，同时九大夫。",
                "更添张相国，画作十贤图。"
            ]
        },
        {
            "title": "寄殿院谢艮斋四首",
            "content": [
                "元佑乌台士，江西董白须。",
                "节因父母立，名与道乡俱。",
                "耆旧流风远，衣冠后辈孤。",
                "此公今复奋，吾道得相扶。"
            ]
        },
        {
            "title": "送胡平一赴召六绝",
            "content": [
                "此邦名分久无知，初政专精立等夷。",
                "与我军民新耳目，还他天地旧尊卑。"
            ]
        },
        {
            "title": "庚戌三月赴官离松江道中",
            "content": [
                "好风消雨郁，恶水长泥淫。",
                "戏哢莺饶舌，狂游蝶放心。",
                "枯萎青未了，红紫老相寻。",
                "物与我为一，嗟余只自瘖。"
            ]
        },
        {
            "title": "新淦陆伯仁过我钱塘逆旅中漫出诗篇辄蒙赏音",
            "content": [
                "自从删变雅，谁复许离骚。",
                "顾我知音少，逢君着眼高。",
                "江山成疾锢，笑语破愁牢。",
                "勿浪相镌切，姑从痒处搔。",
                "",
                ""
            ]
        },
        {
            "title": "续演雅",
            "content": [
                "徐行竢命退风鴒鹢，决起乘时迁木莺。",
                "秋隼巧为非义取，夜蛩工作不平鸣。",
                "行归寡悔蚁知雨，言至数穷鸠唤晴。",
                "惟有冥鸿自高上，兹其不可得而名。"
            ]
        },
        {
            "title": "再游南华临出门书记妙莹献绝句索留题赋两篇",
            "content": [
                "诗数江西派，禅归岭表宗。",
                "他宁无出手，终莫敢当锋。",
                "欠子广长舌，资吾磊块胸。",
                "打包随牒迹，岂料适相逢。",
                "",
                ""
            ]
        },
        {
            "title": "游曾无愠园可赋者十余处其大莫如乐山次莫如",
            "content": [
                "一身超忽白云表，双眼低回白苹杪。",
                "沙随风卷黄莫涯，莫与天连青未了。",
                "摩诘胸中几麋丸，诗写其真更留残。",
                "破除桑落斗升后，收入鹅溪尺寸间。",
                "想象訾家聊寓目，指顾瀛洲方策足。",
                "中人宜在瀛洲宿，中宵梦在沧洲浴。",
                "觉写两洲为一轴，驰誉丹青从谓俗。",
                "",
                ""
            ]
        },
        {
            "title": "穷冬积阴",
            "content": [
                "将雨未成雨，久霜无复霜。",
                "青天方变色，白日且韬光。",
                "乘势群阴逞，归根万物亡。",
                "犹余南过雁，岁晚客他乡。"
            ]
        },
        {
            "title": "腊月被檄下豫章至南安简曹宰",
            "content": [
                "日月迎春急，江山送腊愁。",
                "岁穷犹被檄，途远更乘舟。",
                "家累已相逼，官身那自由。",
                "欲从公款愬，公自郁眉头。"
            ]
        },
        {
            "title": "南康黎蔡昆仲四君子隆兴乾道间与余为庐陵郡",
            "content": [
                "转徒庐陵邂逅间，青灯相照稔相看。",
                "那知文社春随冷，未放交盟血便寒。",
                "腰强岂犹便敛板，手閒何不试弹冠。",
                "山岩倘久奇文塞，我办工夫续子残。",
                "",
                ""
            ]
        },
        {
            "title": "用山谷新诗徒拜嘉之句为韵赋五篇报尹直卿",
            "content": [
                "吾土欧阳公，一代不数人。",
                "文星蜚上天，山川效其珍。",
                "刘郭相望同，才藻岂不新。",
                "所恨狃时态，未蹑公后尘。"
            ]
        },
        {
            "title": "癸卯与宋尧夫集于豫章之贡院既别尧夫就亲南",
            "content": [
                "征衣浪自染京尘，骨相终寒不是清。",
                "大似有缘乘下泽，多应无分直承明。",
                "",
                ""
            ]
        },
        {
            "title": "再游南华有祖师衣钵",
            "content": [
                "西方达磨问归程，衣钵都留作麽生。",
                "正道眼空嫌长物，如何更带履同行。"
            ]
        },
        {
            "title": "寄题阁皂陈元礼苍玉轩",
            "content": [
                "道山飞落江之濒，山中草木海上春。",
                "鸿蒙盘成碧树势，沆瀣蒸出琼芝津。",
                "辟尘有许犹未惬，更著千百青嶙峋。",
                "两三也足况千百，后土不自珍其珍。",
                "人坤受质外负直，与乾同体中含纯。",
                "表里洒然相肖似，亭亭物外佳主人。",
                "鸣佩琅琅夜步斗，握圭挺挺晨朝真。",
                "音韵危梢压霰砉，威仪峻节排风竣。",
                "卷班归洞门不钥，世间望之自逡巡。",
                "辽城翛翛鹤有道，葛陂矫矫龙何神。",
                "主人与客俱变化，同为玉皇案头臣。",
                "犹余栖凤未仙去，不有冥鸿孰情亲。"
            ]
        },
        {
            "title": "送钟上舍应禧",
            "content": [
                "向上机关口挂壁，一言且蔽诗三百。",
                "胸次融成安乐窝，笔头点出华胥国。",
                "诚然甚正□而葩，要会百家归一家。",
                "从建极来都有准，出游尘外始无瑕。"
            ]
        },
        {
            "title": "再简陆倅诸公屡速小醵未成",
            "content": [
                "嬉游那欲食前言，俗事不容人出门。",
                "屋眩风作中夜响，津头水过去年痕。",
                "梅无未熟青青子，竹有新生左角右戢}左角右戢}孙。",
                "白放春归太空去，哢禽声里似衔冤。"
            ]
        },
        {
            "title": "赠别藤州法曹南剑张仲明",
            "content": [
                "黄卷堆胸次，青云出笔头。",
                "小迂蓬岛步，聊作岭南游。",
                "稳口开三语，平心活一州。",
                "阴功终有报，会见袭封侯。"
            ]
        },
        {
            "title": "渡海后自北流县过鬼门关",
            "content": [
                "抽身龙伯国，著脚鬼门关。",
                "每每经从处，皇皇嶮阻閒。",
                "不支生所忽，有立出于艰。",
                "顺境成人少，天初不是悭。"
            ]
        },
        {
            "title": "张功甫见赠丁藁",
            "content": [
                "王孙气习窭儒生，壮士襟期老典刑。",
                "疾俗如仇几扫迹，贪书若癖至忘形。",
                "风云未会心先冷，水石无游眼不醒。",
                "独据清高天所忌，吟边分我小鸥汀。"
            ]
        },
        {
            "title": "代墨客卿自赋赠安城彭云翼二首",
            "content": [
                "同为时用楮先生，万事须臾点化成。",
                "寄语先生幸相避，不须黑白太分明。"
            ]
        },
        {
            "title": "嘉秦改元季夏中浣经从武仙尉仙袁君摄县事载",
            "content": [
                "道出武仙县，因依识尉仙。",
                "貌相交以礼，心自许其贤。",
                "学问追前辈，功名付晚年。",
                "汉庭偏用老，归路在凌烟。",
                "",
                ""
            ]
        },
        {
            "title": "李熙载业儒未效转为五行家",
            "content": [
                "典谟训诰饱蟠胸，一字于君未有功。",
                "参到五行刘子政，转为三命李虚中。",
                "牛毛有底事非左，蜗角孰何人不东。",
                "肯自戚施相从臾，片言可送半生穷。"
            ]
        },
        {
            "title": "余蓄石屏风十游稚宜喜而求之辄遗其一侑以五",
            "content": [
                "大道要为天下公，割吾所爱以归侬。",
                "北窗不在西湖上，惊见飞来湖上峰。",
                "",
                ""
            ]
        },
        {
            "title": "甲申大水二首",
            "content": [
                "吾州背山面江流，一雨便有泛溢忧。",
                "况复梅霖倒江海，白昼洶若龙移湫。",
                "眼看上流没高树，下流屋庐渺无处。",
                "君不见甲子之岁至甲申，如此灾变已三度。"
            ]
        },
        {
            "title": "谒扶胥南海庙",
            "content": [
                "南海大都会，扶胥拱圣王。",
                "卜灵终自显，两庙屹相望。",
                "香火夤缘在，河沙劫数长。",
                "昌黎韩子记，相与作存亡。"
            ]
        },
        {
            "title": "长至寿广西提刑吴大卿",
            "content": [
                "无量寿佛今寿皇，家传室授不老方。",
                "九转丹砂一仁念，函四大海为寿乡。",
                "仁气所覃莫非寿，椿松龟鹤不足当。",
                "三公九卿百执事，一时幸会俱遐昌。",
                "公于九卿盖其杰，向独年少今未苍。",
                "嵩狱尼山吐符日，长虹失色归文章。",
                "骨相岩岩松梅竹，精神凛凛冰雪霜。",
                "黑精青女杀气重，终握斗柄持天纲。",
                "十年伏骥起北漠，万里飞鸾度南湘。",
                "掌中名是风宪笔，实与万物为春阳。",
                "二十五州人所祷，万口一词寿而康。",
                "君不见夜来南极星转芒，又不见朝来南极日转光。",
                "日星所会有所应，西州耆旧循南荒。",
                "百神奔走翊诞庆，万象森罗印徵祥。",
                "南人耳目习南事，寿公之意何以将。",
                "南极从古星不老，南极从今日初长。"
            ]
        },
        {
            "title": "西蜀泉上人久留中都三首",
            "content": [
                "担水人家旦过寮，骑牛来看浙江潮。",
                "相逢便说三生话，不管人言舌太饶。"
            ]
        },
        {
            "title": "假守晋康出郊劝农二首",
            "content": [
                "笑下篮舆上画船，百千诗具已遮前。",
                "川通诸海滔滔是，鱼跃于渊圉圉然。",
                "云出山头犹阁雨，风行水面不停烟。",
                "囊中随意乱收拾，容了劝农归细编。"
            ]
        },
        {
            "title": "过湘吊屈",
            "content": [
                "彭蠡泽南地，祝融峰上天。",
                "其洪无择物，所褊不容贤。",
                "湘水恨归处，衡云愁到边。",
                "勇哉输一死，死日胜生年。"
            ]
        },
        {
            "title": "长韵示阿柄杓在韶遣行",
            "content": [
                "遭罹意外罢微官，更被归途瘴见奸。",
                "仆从阽危谙遣鬼，妻即濒死谢还丹。",
                "回头海表山如许，屈指江西路若干。",
                "先遣一书报儿辈，吾其老矣幸平安。"
            ]
        },
        {
            "title": "癸卯豫章贡闱酬赠教授张安叔",
            "content": [
                "吾与子所居，相去二百里。",
                "建昌吾之邻，其实同郡耳。",
                "已久闻姓名，不专为科第。",
                "论心虽所共，举足若相避。",
                "只今缘檄来，车柄初各指。",
                "去矣信所之，偶然集于此。",
                "相闻始相逢，同调更同事。",
                "谈谐出肺肝，议论到骨髓。",
                "首遗垂盖篇，至以马班比。",
                "爱我岂不深，恐非切磋意。",
                "麻姑山气偏，土物半仙剂。",
                "枸杞杂黄精，犹未穷厥美。",
                "清淑之所钟，一代文章士。",
                "翘翘南丰曾，挺挺江旴李。",
                "岂独华江西，往往国之瑞。",
                "谁共继此公，或者属吾子。",
                "更倾胸次高，莫道华端是。"
            ]
        },
        {
            "title": "邀肇庆府卓司法",
            "content": [
                "吾性太率故多可，吾调太僻故寡和。",
                "门前蒲屦率所招，榻上尘生僻之过。",
                "生平交际二者间，燕处官居长若个。",
                "斗升新幸饱自聊，朱墨素慵闲亦颇。",
                "客来未始不相迎，问无恙外徒默坐。",
                "与君倾盖辄破愁，终日对谈至忘饥。",
                "骊龙颔下无数珠，仅容窃拾一二颗。",
                "江山句里眼何高，金一性中天已大。",
                "雅挟承明金马资，来为郡掾得无左。",
                "苍梧水口绿一湾，紫石岩前青数朵。",
                "其间风月分外清，公余足以供闲课。",
                "万古一语思无邪，道尽诗家大关锁。",
                "大川三百小三千，源委吾须俱勘破。",
                "下从乐职溯商那，上自国风沿楚些。",
                "江西社冷况岭南，喜得君亚与磨磋。",
                "谢安不笑贫家风，相过当更具茶果。"
            ]
        },
        {
            "title": "逆旅书怀",
            "content": [
                "吾生宜客不宜家，今趁轻舟傍浅沙。",
                "天拥云堆浮玉乳，波摇日影弄金花。",
                "诗中已醉那消酒，饭后虽酲可废茶。",
                "安得长闲棹歌里，清风明月任年华。"
            ]
        },
        {
            "title": "上魏太守寿",
            "content": [
                "腊雪纷纷天散花，余清不但茁梅芽。",
                "更添西汉贤良种，聊振中兴宰相家。",
                "双手幸犹堪活国，百年元不在餐霞。",
                "寿随名勒南山石，石可磨砻寿莫涯。"
            ]
        },
        {
            "title": "题宜黄邹圣言宜雨亭",
            "content": [
                "佳人一代倾城色，和气醺酣更涂泽。",
                "胭脂凝汁觉差浓，颐颊盎光疑太赤。",
                "水沉浴罢余精神，荡去人伪还天真。",
                "东风吹开巫峡雨，西子化作阳台春。"
            ]
        },
        {
            "title": "晨霜客路",
            "content": [
                "卧骇窗纱已报明，篮舆札札破霜行。",
                "踏开冻淖琼浆溜，摇动凝梢玉屑倾。",
                "山色喜人犹念旧，鸟声冤客不留情。",
                "从今得檄莫嫌出，后集诗犹编未成。"
            ]
        },
        {
            "title": "方稚川恕斋五绝",
            "content": [
                "一心贯群伦，乃是吾祖事。",
                "耳孙不绳武，愧子两大字。"
            ]
        },
        {
            "title": "神农冢在茶陵舜冢在道途中行人指似焉",
            "content": [
                "康乐神农冢，苍梧大舜邱。",
                "望望千许里，表表万斯秋。",
                "御祝书名谨，皇家祀典优。",
                "行人相指似，若或见松楸。"
            ]
        },
        {
            "title": "寿周枢密四首",
            "content": [
                "四时秋为阴，凛凛兵气冲。",
                "公始禀此生，今坐制百戎。",
                "虽握生杀柄，以不杀为功。",
                "长尔塞草青，自然脸霞红。"
            ]
        },
        {
            "title": "挽张郴州四首",
            "content": [
                "四海郑元枢，三朝范石湖。",
                "利光腾鹗表，自足济鹏图。",
                "芝检岂欺我，朱轓何负作。",
                "幸而廉吏传，名与泰山俱。"
            ]
        },
        {
            "title": "曾德礼墨梅竹篆隶皆精岁在己未示似墨梅酬价",
            "content": [
                "北枝顽顿如不仁，南枝警敏如有神。",
                "方当群有急归宿，忽自太无偷发春。",
                "画画清修枝拔萃，点点精明花引类。",
                "幻尽岁寒姿者天，吾宗所幻天相似。",
                "溪边照水周逸民，檐下横窗晋诗人。",
                "胸次还余墨外墨，笔端更写真中真。",
                "把南金报犹轻议，举赵璧归非厌嗜。",
                "只今随牒广之南，彼大庾山吾画笥。",
                "",
                ""
            ]
        },
        {
            "title": "中都之嘉会门陈亦颜为堂日城南书院取韩文公",
            "content": [
                "客来草草治杯盘，道与家人勿惮烦。",
                "但要陶泓毛颍在，未为无以遗儿孙。",
                "",
                ""
            ]
        },
        {
            "title": "戒永州道闻思归乐三首",
            "content": [
                "田园无力办难俱，有益犹堪学把锄。",
                "二者即今皆未具，教吾归去却如何。"
            ]
        },
        {
            "title": "韩尚书南涧公之从弟德文为东广常平上幕丙寅",
            "content": [
                "山乡仍水国，玉露更金风。",
                "置印龟左冉右龜}上，扬鞭马首东。",
                "勤渠莲幕客，款曲绣衣翁。",
                "言我坐诗累，至今依旧穷。",
                "",
                ""
            ]
        },
        {
            "title": "出东城门见牧牛",
            "content": [
                "出逢春客放牛天，浩叹微官久自缠。",
                "回首未能收白牯，归家犹可养乌犍。"
            ]
        },
        {
            "title": "题萧叔原江山图画",
            "content": [
                "玻璃横眼苍玉立，一段清姿天幻出。",
                "霞作丹浆云墨汁，恢张太素以为质。",
                "一时盘古纵横笔，万古玄冥浓淡色。",
                "乾坤两间一亭中，立人自下酬答功。",
                "酒盏碁枰意气充，薰炉茗碗情性融。",
                "耳阏目阏还大道，声尘色尘入长空。",
                "客来且伴主人醉，机械客犹梏仁智。",
                "未知二者一之赘，休言一者赘之细。",
                "上人已悟细之至，何当更悟也无细，",
                "若至之谓□□□。"
            ]
        },
        {
            "title": "余得英州石山副之五绝句送曾鼎臣",
            "content": [
                "湖上飞来小祝融，群青在侧一居中。",
                "何当容众常相下，不必称孤触自雄。"
            ]
        },
        {
            "title": "题曾见卓时思亭",
            "content": [
                "自幸知韦布，相期到庙堂。",
                "一朝天夺鉴，千古地埋光。",
                "春雨松凝郁，秋风草萎黄。",
                "德公三酹罢，顷刻九回肠。"
            ]
        },
        {
            "title": "寄衡阳尉徐智伯三首",
            "content": [
                "衡阳容有雁，岭表得无梅。",
                "半岁人南北，中宵梦片来。",
                "灯为输喜使，酒作嫁愁媒。",
                "莫决敲门句，几经改作推。"
            ]
        },
        {
            "title": "陆倅连和三篇见示敬酬",
            "content": [
                "信笔挥成五七言，敲门岂复作推门。",
                "江河自有长流势，斧凿俱无未没痕。",
                "雨带客愁横白帝，风吹闺怨入乌孙。",
                "公于乐府有余思，更为杨妃赋所冤。"
            ]
        },
        {
            "title": "陆川尉吴子实死于李接之难",
            "content": [
                "蝼蚁仆臣命，乾坤君父恩。",
                "难于忘所本，可以丧其元。",
                "生素几何字，杀青如许言。",
                "彼虽速亡我，我故自存存。"
            ]
        },
        {
            "title": "丁未仲春思乡味会之乐简寄董伯虎",
            "content": [
                "天下清明节，江南笋蕨天。",
                "乱生无事种，争卖不论钱。",
                "带醋香醒鼻，和糟味滑咽。",
                "季鹰莼菜念，徒更杂鱼鲜。"
            ]
        },
        {
            "title": "自入南与二陆丈游知其为侍郎族也小陆丈除钦",
            "content": [
                "屈指江山好，南中古晋康。",
                "龙潜开王气，燕寝贮清香。",
                "恩数优新守，君王奉太皇。",
                "政成归奏最，小陆亦为郎。",
                "",
                ""
            ]
        },
        {
            "title": "五羊遣书问董仲修二首",
            "content": [
                "八面海风乱，四时天气均。",
                "常馐皆药物，熟客只医人。",
                "笔研为谋左，烟岚与死濒。",
                "仅从危得饱，姑以健偿贫。"
            ]
        },
        {
            "title": "寿陈龙图",
            "content": [
                "参差鸳瓦封清霜，玉虬荐瑞初腾骧。",
                "三山一夜应图谶，晓来沙碛堪褰裳。",
                "莹煌戟户挂弧矢，瑞气氤氲结霞绮。",
                "帝令来作金鼎和，趁得寒梅雪香蕊。",
                "精神照座如神仙，滔滔挥翰倾河源。",
                "杜诗韩笔继骚雅，凤髓鸾胶家世传。",
                "皇皇辔络辉乡国，春逐霜蹄满南陌。",
                "禁城龙阁俨图书，班近天颜还咫尺。",
                "泥书细札九天飞，好看锦衣蒙衮知。",
                "亨时得路方平坦，沙堤荦错黄金羁。",
                "年年爱日回南陆，庆寿阶庭照兰玉。",
                "南陆仙翁识姓名，星官曾见刊琼籙。"
            ]
        },
        {
            "title": "送段文子之桂阳",
            "content": [
                "瘦筇轻拨火云开，前若相招后若推。",
                "康乐苍梧充史具，祝融彭蠡效诗材。",
                "况余湘水故人在，曾为阮家青眼来。",
                "囊正自枵我辄瘿，好音听与雁俱回。"
            ]
        },
        {
            "title": "冬行买酒炭自随",
            "content": [
                "大寒已过腊来时，万物那逃出入机。",
                "木叶随风无顾藉，溪流落石有依归。",
                "炎官后殿排霜气，玉友前驱挫雪威。",
                "寄与来鸿不须怨，离乡作客未为非。"
            ]
        },
        {
            "title": "触目",
            "content": [
                "无我那虞物所侵，从教物与我相寻。",
                "云头翻墨任浓淡，山顶泼蓝随浅深。",
                "春色若空疑有著，天工虽巧实无心。",
                "可怜杜宇空多泪，更笑黄鹂强好音。"
            ]
        },
        {
            "title": "登浴日堂",
            "content": [
                "五更起望大洋东，远水摇苍日涌红。",
                "暘谷初开群蛰起，咸池一洗万尘空。",
                "顿令秽浊河沙界，都入光明宝藏中。",
                "事了不知功小大，列仙谁是狄梁公。"
            ]
        },
        {
            "title": "九月",
            "content": [
                "八月撷葵，十月撷梨。",
                "匪蚤伊迟，菊在中兮，",
                "有神有奇。于以却艾，",
                "宁复云耆。八月撷枣，",
                "十月撷稻。匪迟伊蚤，",
                "菊在中兮，有化有造。",
                "于以却老，宁复云耄。"
            ]
        },
        {
            "title": "癸卯九月赣吉大水",
            "content": [
                "秋江次第落到底，夜半忽如潮涌起。",
                "方陵屋山遽城头，已失沙背况沙嘴。",
                "五月小潦似未伤，九月大潦疑非常。",
                "感召之心上所谨，推原厥咎谁其当。",
                "一部麟经几书异，敢用丁宁今执事。",
                "休责汉公贤不贤，且论尧具备未备。"
            ]
        },
        {
            "title": "题胡邦仲霜节堂",
            "content": [
                "此君胸固有虚室，六气薰酣无不适，",
                "所禀宁非道之质。此君貌固能圆机，",
                "四季变更无不宜，所立宁非圣之时。",
                "其表无方里无物，妙与大通相出入。",
                "清节凌霜特其一，秋风夜雨君曰噫。",
                "名我字我敢问谁，无乃未为大相知。",
                "守节虽贤一于正，圣人达节百其应。",
                "君亦能贤亦能圣，姑以节论犹失订。",
                "标致孤高所持劲，伯夷独立君制行。",
                "主人加爱又加敬，根器浑涵所成迥。",
                "颜子屡空君尽性，客子三叹更三咏。"
            ]
        },
        {
            "title": "寿林中书",
            "content": [
                "岩岩风采百工师，龙马精神海鹤姿。",
                "宫女犹传洞箫赋，都人今作衮衣诗。",
                "幸逢尧舜癸贤日，正是皋夔相国时。",
                "圣主伫知宣室事，甘棠何止郡人思。",
                "凤历推来恰半千，高名千古重于山。",
                "降因天下思姚宋，世有斯文属孔颜。",
                "异俗已传吾父至，中原今仗老臣安。",
                "玺书几日来宣室，走马传宣夹路看。",
                "四镇名藩忽十春，平生材术老经纶。",
                "古来学问须行己，曾向艰危不爱身。",
                "许国莫颖勋业大，倾朝共羡宠光频。",
                "从今更觉功名重，正是人间五福人。"
            ]
        },
        {
            "title": "复用前韵呈黄教授",
            "content": [
                "有底杜陵语，不惊人不休。",
                "笔端非外铄，胸次有天游。",
                "自发人三叹，而销我四愁。",
                "忘其舒若疾，何适不犹犹。"
            ]
        },
        {
            "title": "寄临汀推官卢伯寿二首",
            "content": [
                "解官赴调出临川，倒指侵寻十二年。",
                "文学背时招白眼，功名迂路得华颠。",
                "胸中要与天相似，分内姑安理自然。",
                "素业更须频点检，有无可以上青编。"
            ]
        },
        {
            "title": "常山道中",
            "content": [
                "闽广江湖人造朝，水行陆出路迢迢。",
                "谁知鸥鹭为高尚，我与江山是久要。",
                "多诈青云犹见诱，少恩白发不相饶。",
                "往哉粗办老焉计，三径一丘归自聊。"
            ]
        },
        {
            "title": "题永丰吴尉当山亭",
            "content": [
                "家居所至与山对，官居所至与山背。",
                "眼中悔失真峥嵘，得其似者宜加爱。",
                "尉仙三令奸胆寒，突兀数椽答清閒。",
                "谁横荒垒檐以外，自觉幽趣山之间。",
                "有一段清无点俗，当山也是清题目。",
                "不道尉仙心更清，杖屦当车蔬当肉。"
            ]
        },
        {
            "title": "游曾无愠园可赋者十余处其大莫如乐山次莫如",
            "content": [
                "至静之体首归坤，自乾德外坤为尊，",
                "吾宗有志未敢言。至静之体次归艮，",
                "自坤德外艮为近，吾宗有志不容逊。",
                "磊隗胸中自□山，外观更具山之间。",
                "表里相融艮机关，彼万泪随吾屹立。",
                "堂中人与山为一，虽介于石不终日。",
                "无心聊与云俱出，傅岩沃雨商郊乾。",
                "林然蠢尔涵殊恩，老后闲身霁后云，",
                "左山右含}岈深处归根□。",
                "",
                ""
            ]
        },
        {
            "title": "送中书舍人郑惠叔入国二首",
            "content": [
                "万里出疆车，驰驱过故都。",
                "离离京国黍，猎猎塞桓榆。",
                "城邑坚和脆，山川迳与迂。",
                "要归奏天子，潜笔写为图。"
            ]
        },
        {
            "title": "赠画师韩晖二首",
            "content": [
                "史遑法外有遗机，难弟难兄似得之。",
                "信意麾毫无点误，蝇成于点误还奇。"
            ]
        },
        {
            "title": "赠南丰胡国华",
            "content": [
                "军山未信盱水屈，清淑之气相盘郁。",
                "天地有时不关防，古今何代无人物。",
                "道德大成文小成，君小成者成者精。",
                "逢人问我江西派，从此南丰不是曾。"
            ]
        },
        {
            "title": "续南有嘉鱼",
            "content": [
                "维离之方，维丙之穴。",
                "谁幽尔宅，自濡自沫。",
                "惟性是适，与汩俱入。",
                "莫厝昔罬，亦孔之黠。"
            ]
        },
        {
            "title": "中都之嘉会门陈亦颜为堂日城南书院取韩文公",
            "content": [
                "买宅犹难况买隣，一区判与九衢亲。",
                "那知万壑千岩性，不受高车驷马尘。",
                "",
                ""
            ]
        },
        {
            "title": "赠五行家董季谦",
            "content": [
                "奴隶侯千户，屠沽禄万钟。",
                "书生无此望，造物不吾容。",
                "渔钓其清职，田园乃素封。",
                "烦君试推似，天意合相从。"
            ]
        },
        {
            "title": "彼莲之美",
            "content": [
                "受知濂溪，爱莫助之。",
                "邹子知之，久而敬之。"
            ]
        },
        {
            "title": "丁未端月南倅率诸同幕游景秦还至滴水岩南倅",
            "content": [
                "拄到烟萝最上头，试询达磨问浮丘。",
                "仙人安往佛安在，木叶自沉云自浮。",
                "胸次不堪全汩没，公余无废小嬉游。",
                "杯盘各称家丰俭，有即莫悭无莫求。",
                "",
                ""
            ]
        },
        {
            "title": "垂丝海棠",
            "content": [
                "春风场里一婵娟，情性脂韦气力绵。",
                "外不自持如醉者，中无他兼若羞然。",
                "避风皇后身倾靡，承露仙人手覆悬。",
                "正恐梅知固相聘，含香自嗅不容传。"
            ]
        },
        {
            "title": "拟试以虫鸣秋",
            "content": [
                "大化转无休，虫那得自由。",
                "暗中谁擘口，閒里共鸣秋。",
                "气感蟾蜍冷，声归蟋蟀愁。",
                "幽闺勤杼柚，远塞急衾裘。",
                "岂不便钳口，而犹强出头。",
                "呶呶竟无益，也胜唤晴鸠。"
            ]
        },
        {
            "title": "初荣",
            "content": [
                "上艹下争}上艹下争}者梅，十月初荣。",
                "于郡之厅，有罍有觥。",
                "主礼孔诚，洽其欢声。",
                "之子初荣，为乡为馨。"
            ]
        },
        {
            "title": "公余出晋康亭小憩",
            "content": [
                "客来非与景相期，万象殷勤自四围。",
                "山以出云为显设，江于朝海得依归。",
                "沙岚昏垫雨湔祓，烟水汩陈风发挥。",
                "公退云胡不私省，潜鱼幽鸟也知机。"
            ]
        },
        {
            "title": "送赣士刘虞卿赴省",
            "content": [
                "赣岂无杰才，少有中我律。",
                "君以谒求交，相见便相入。",
                "赣岂无杰观，少有投我笔。",
                "君以题求诗，相许便相及。",
                "况加积业斋，亦入缘督集。",
                "岂其夤缘深，姑以臭味密。",
                "初知若久要，三岁如一日。",
                "质稳不受浮，疑非自赣出。",
                "辟雍诸伟人，大抵旧相识。",
                "其高固天资，所揉亦气习。",
                "谁使地块高，未放未马逸。",
                "今听鹿鸣歌，催赴兰省急。",
                "行时梅欲华，到时梅欲实。",
                "愿言子如梅，华实俱蔚蔚。",
                "笔头驱六丁，榜首争甲乙。",
                "青衫拜白头，人子愿始毕。"
            ]
        },
        {
            "title": "昨与余游如陈广元张寿卿江伯纪陈通卿皆上计",
            "content": [
                "章贡三年两到休，况今又落最南州。",
                "思归梅岭不相梦，惜别葛溪犹涨愁。",
                "子为坐穷知理道，吾从遭病忆交游。",
                "明年肯为槐花花，来看海濒天尽头。",
                "",
                ""
            ]
        },
        {
            "title": "山谷诗集有题净因寺壁二绝句未知寺在何处甲",
            "content": [
                "三向稚松争短长，西偏老竹绝炎凉。",
                "千寻以上有秋色，万亩之间无夕阳。",
                "",
                ""
            ]
        },
        {
            "title": "义宁产莼菜中秋大熟副以六绝送杨伯子",
            "content": [
                "吴人缕玉作常烹，南粤相逢眼却生。",
                "张翰思归食忘味，鉴湖震泽见于羹。"
            ]
        },
        {
            "title": "题浯溪",
            "content": [
                "千古一碑得人爱，来书碑后几前辈。",
                "相颉颃甚曾不饶，自混融之了无碍。",
                "太平天子狃开元，驯致马嵬悔何逮。",
                "桑阴未徒宗庙安，储皇功岂不云倍。",
                "君父恩重臣子轻，功至弥天皆分内。",
                "灵武犹言权济经，京师何忍小间大。",
                "南内起居不遑安，西宫晨夕无聊赖。",
                "不没其实豫章公，言者无罪闻足戒。",
                "元结但持归美心，为尊者讳谁独怪。",
                "归美为颂刺为雅，四诗义各有攸在。",
                "一出春秋雅颂中，两忘人我是非我。",
                "朅来独招莫逆魂，尊中有酒聊一酹。"
            ]
        },
        {
            "title": "舟宿会昌十里间",
            "content": [
                "石是窪樽样，山如土鼓然。",
                "空犹余树木，了不见人烟。",
                "办治岂容缓，拊摩那得专。",
                "意中无限事，夜半不成眠。"
            ]
        },
        {
            "title": "呈江西仓使汪太社二首",
            "content": [
                "乾道群充赋，尚书独主盟。",
                "当今贤使者，似我老先生。",
                "湛辈追随念，韩门顾盼情。",
                "相逢谈不了，敢更以诗鸣。"
            ]
        },
        {
            "title": "送孙莘老移知南京",
            "content": [
                "稚年曾未睹风标，瀚海初闻拔俊髦。",
                "国子先生曾并席，蓬莱学士看挥毫。",
                "量涵万顷沧溟阔，气吐千寻太华高。",
                "述性妙思穷孔孟，指南余藻屈雄褒。",
                "谈经落落鉴遒铎，飞步仙仙踏海鳌。",
                "忠力敢前轻履尾，刚肠一决快吹毛。",
                "归来有意成陶赋，谪去无言吊楚骚。",
                "志不下人宁碌碌。时非知我但嚣嚣。",
                "吴江春水寻幽寺，越岭秋风听怒涛，",
                "宣室鬼神灵语断，长安钟鼓梦思劳。",
                "广陵南隔迷桑梓，泗水东不断照节旄。",
                "威左忄右詹}四隅消警吠，惠流比屋乐耕缫。",
                "真仙应祝通时泽，朽骨平冤息夜号。",
                "潇洒幅巾忘梦觉，清凉丈室笑燻膏。",
                "淮阳大节孤尤峻，吏部雄材晚更宴。",
                "滥使执经称弟子，虚烦解榻下功曹。",
                "曾迷马祖山前鹿，顿悟华亭水底篙。",
                "细札忽闻更屏翰，高牙俄见列弓刀。",
                "照回天子今方晤，怒拂龙颜昔未遭。",
                "屈指陪京非久驻，太平功业待伊皋。"
            ]
        },
        {
            "title": "郡斋与龚济叔刘薰卿谈诗",
            "content": [
                "其奈鱼虫草木何，诗之机械也无多。",
                "气犹动志平心养，声可成文泛口哦。",
                "玄酒太羹君子淡，蒉桴土鼓圣人和。",
                "鬼神天地与吾一，相感相通岂在他。"
            ]
        },
        {
            "title": "十一月六日雨至次月一日始霁",
            "content": [
                "数自初旬至末旬，雨犹末了雪相寻。",
                "千山草木收元气，万里乾坤入太阴。",
                "城郭谯楼吹冻角，郊原驿舍捣寒砧。",
                "静听年少心须折，幸我已无年少心。"
            ]
        },
        {
            "title": "寿广东提举韩判院",
            "content": [
                "君不见天上之老人，夜夜增芒烂如银。",
                "又不见柱下之老之，年年换骨轻如纸。",
                "辟谷餐霞得长生，老子前生老人屋。",
                "我疑公亦星之精，精神虽是肉枯槁。",
                "老子区区似徒老，公生富贵老更好。",
                "初随鹓鹭班中都，一麾一节今南驱。",
                "为溟渤中有蓬壶，雅怀信在蓬壶岛。",
                "非要琼芝与瑶草，公元自有长生道。",
                "藤床纸帐二十年，上至泥丸下丹田。",
                "孰非可为地行仙，十月十日祥云冻。",
                "贺客休投龟鹤颂，倚吟自伴寒禽哢。"
            ]
        },
        {
            "title": "三山寺戏堂头僧二首",
            "content": [
                "昼热催三伏，宵凉报五更。",
                "钟鸣尘外响，犬吠世间声。",
                "强聒蛙鸣雨，譸张鸟噪晴。",
                "黎明重睡熟，栩栩梦魂清。"
            ]
        },
        {
            "title": "赣县向宰座上见绿萼梅主簿程开老相勉赋诗",
            "content": [
                "素与百花少相谐，醉眼时为梅一开。",
                "岭南岭北几十种，人所常见非奇瑰。",
                "中有孤根别风骨，白金镂盏玻璃台。",
                "白华红萼虽倾国，便恐红非本来色。",
                "逃绿归绿未到真，与真相近亦天德。",
                "化工厌驳会还纯，华萼并教同一白。"
            ]
        },
        {
            "title": "题朱虞卿自懒",
            "content": [
                "天不与吾山水幽，却于何处小藏修。",
                "清风吾有术堪召，俗物自无机可投。",
                "朝市眼为方册制，利名心与曲国畴。",
                "令尹功成民所祝，双凫归路在三丘。"
            ]
        },
        {
            "title": "上广东运副马少卿寿十口号",
            "content": [
                "客星又转作魁星，蚤应文科策汉庭。",
                "紫气初来朝北极，长鹍一奋刷南溟。"
            ]
        },
        {
            "title": "赋梅三篇",
            "content": [
                "作意偷春破队行，横翔捷出不容争。",
                "窗前纳月神光白，水上乘风縠漏轻。",
                "违物行归廉士洁，傲时身中圣人清。",
                "赏音不遇林和靖，也是花经第一名。"
            ]
        },
        {
            "title": "题悟性寺卧云堂呈源上人三首",
            "content": [
                "一片闲云逗半空，僧闲况复与云同。",
                "梦中不向华胥路，直出无何入大通。"
            ]
        },
        {
            "title": "漓之水",
            "content": [
                "漓者离也，胡离乎西而东其迈。",
                "永言西隘，不飓而濑。",
                "靡资弗碍，四无一逮。",
                "亦孔之慨。"
            ]
        },
        {
            "title": "中都寄广东提干彭元忠四首",
            "content": [
                "十期九度自参差，彼此无词可遂非。",
                "投老江西沙石畔，鸥盟不请更相违。"
            ]
        },
        {
            "title": "送刘薰卿",
            "content": [
                "未曾得隽利名场，犹敢犯危烟瘴乡。",
                "大庾岭高梅挺拔，东莞天远海汪洋。",
                "其凡饱以史收拾，所异刚于诗主张。",
                "归数群雄可雌视，麒麟谁得碍康庄。"
            ]
        },
        {
            "title": "题曾见卓此君轩",
            "content": [
                "衣冠济济友若昆，诗书纚纚子若孙。",
                "容有玉立人照门，得无玉立物照轩。",
                "轩外清凉别乾坤，一点尘俗不得干。",
                "其间盖有此君存，此君根性抱岁寒。",
                "初交可作久要看，主人对之忘朝昏。",
                "茶鼎烟中炉薰燔，酒尊阴里书帙翻。",
                "坐探物初穷道原，中有所得不自尊。",
                "与此君结终身欢，莫逆之意寓不言。",
                "行藏相约无背辕，数犹未偶姑屈蟠。",
                "峻节孤标老丘园，天假其时忽腾掀，",
                "凤鸣龙化骸听观。功成来受声利吞，",
                "白云深处同归根。"
            ]
        }
    ]
}