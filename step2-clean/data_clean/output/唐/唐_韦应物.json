{
    "dynasty": "唐",
    "author": "韦应物",
    "intro": "韦应物（约737－792）早年当过唐玄宗的侍卫，“身为里中横，家藏亡命儿，朝提樗蒲局，暮窃东邻姬”，他这番自述，不禁使人联想起在锦衣玉食绿酒红灯中长大的高干子弟，总是无法无天，连地方官也惹不起的。奇怪的是，他却在玩乐够了之后，忽而发愤读书，下决心脱胎换骨。后来他做过几任县令和刺史，曾经严惩不法军吏，又常感到无力拯救百姓而自愧，写下了“邑有泳流亡愧俸钱”这样的名句，终于在文学史上奠定了自己无可争辩的地位。他的诗卓然名家，“高雅闲谈，自成一家之体”，世以“王孟韦柳”并称，都继承陶渊明而各有特色。 他的词不多， 仅《三台》和《调笑》共四首。“胡马”一阕，极写边塞的荒凉，全无一字写人，却深切地体现了征人远戍的孤独和烦忧，选唐五代词没有不选这一首的。",
    "items": [
        {
            "title": "东郊",
            "content": [
                "吏舍跼终年，出郊旷清曙。",
                "杨柳散和风，青山澹吾虑。",
                "依丛适自憩，缘涧还复去。",
                "微雨霭芳原，春鸠鸣何处。",
                "乐幽心屡止，遵事迹犹遽。",
                "终罢斯结庐，慕陶直可庶。",
                ""
            ]
        },
        {
            "title": "出还",
            "content": [
                "昔出喜还家，今还独伤意。入室掩无光，衔哀写虚位。",
                "凄凄动幽幔，寂寂惊寒吹。幼女复何知，时来庭下戏。",
                "咨嗟日复老，错莫身如寄。家人劝我餐，对案空垂泪。"
            ]
        },
        {
            "title": "对芳尊",
            "content": [
                "对芳尊，醉来百事何足论。遥见青山始一醒，",
                "欲著接蓠还复昏。"
            ]
        },
        {
            "title": "郡斋赠王卿",
            "content": [
                "无术谬称简，素餐空自嗟。秋斋雨成滞，山药寒始华。",
                "濩落人皆笑，幽独岁逾赊。唯君出尘意，赏爱似山家。"
            ]
        },
        {
            "title": "李博士弟以余罢官居同德精舍，共有伊陆名",
            "content": [
                "初夏息众缘，双林对禅客。枉兹芳兰藻，促我幽人策。",
                "冥搜企前哲，逸句陈往迹。仿佛陆浑南，迢递千峰碧。",
                "从来迟高驾，自顾无物役。山水心所娱，如何更朝夕。",
                "晨兴涉清洛，访子高阳宅。莫言往来疏，驽马知阡陌。"
            ]
        },
        {
            "title": "和晋陵陆丞早春游望（一作杜审言诗）",
            "content": [
                "独有宦游人，偏惊物候新。云霞出海曙，梅柳渡江春。",
                "淑气催黄鸟，晴光照绿蘋。忽闻歌苦调，归思欲沾巾。"
            ]
        },
        {
            "title": "南池宴钱子辛，赋得科斗",
            "content": [
                "临池见科斗，美尔乐有馀。不忧网与钩，幸得免为鱼。",
                "且愿充文字，登君尺素书。"
            ]
        },
        {
            "title": "登西南冈卜居遇雨,寻竹浪至沣堧,萦带数里，",
            "content": [
                "登高创危构，林表见川流。微雨飒已至，萧条川气秋。",
                "下寻密竹尽，忽旷沙际游。纡曲水分野，绵延稼盈畴。",
                "寒花明废墟，樵牧笑榛丘。云水成阴澹，竹树更清幽。",
                "适自恋佳赏，复兹永日留。"
            ]
        },
        {
            "title": "登宝意寺上方旧游（寺在武功，曾居此寺）",
            "content": [
                "翠岭香台出半天，万家烟树满晴川。",
                "诸僧近住不相识，坐听微钟记往年。"
            ]
        },
        {
            "title": "话旧（亭中对兄姊话兰陵崇贤怀真已来故事，",
            "content": [
                "存亡三十载，事过悉成空。不惜沾衣泪，并话一宵中。"
            ]
        },
        {
            "title": "同李二过亡友郑子故第（李与之故，非予所识",
            "content": [
                "客车名未灭，没世恨应长。斜月知何照，幽林判自芳。",
                "故人惊逝水，寒雀噪空墙。不是平生旧，遗踪要可伤。"
            ]
        },
        {
            "title": "东林精舍见故殿中郑侍御题诗，追旧书情，涕",
            "content": [
                "仲月景气佳，东林一登历。中有故人诗，凄凉在高壁。",
                "精思长悬世，音容已归寂。墨泽传洒馀，磨灭亲翰迹。",
                "平生忽如梦，百事皆成昔。结骑京华年，挥文箧笥积。",
                "朝廷重英彦，时辈分圭璧。永谢柏梁陪，独阙金门籍。",
                "方婴存殁感，岂暇林泉适。雨馀山景寒，风散花光夕。",
                "新知虽满堂，故情谁能觌。唯当同时友，缄寄空凄戚。"
            ]
        },
        {
            "title": "张彭州前与缑氏冯少府各惠寄一篇，多故未答",
            "content": [
                "君昔掌文翰，西垣复石渠。朱衣乘白马，辉光照里闾。",
                "余时忝南省，接宴愧空虚。一别守兹郡，蹉跎岁再除。",
                "长怀关河表，永日简牍馀。郡中有方塘，凉阁对红蕖。",
                "金玉蒙远贶，篇咏见吹嘘。未答平生意，已没九原居。",
                "秋风吹寝门，长恸涕涟如。覆视缄中字，奄为昔人书。",
                "发鬓已云白，交友日凋疏。冯生远同恨，憔悴在田庐。"
            ]
        },
        {
            "title": "伤逝（此后十九首，尽同德精舍旧居伤怀时所",
            "content": [
                "染白一为黑，焚木尽成灰。念我室中人，逝去亦不回。",
                "结发二十载，宾敬如始来。提携属时屯，契阔忧患灾。",
                "柔素亮为表，礼章夙所该。仕公不及私，百事委令才。",
                "一旦入闺门，四屋满尘埃。斯人既已矣，触物但伤摧。",
                "单居移时节，泣涕抚婴孩。知妄谓当遣，临感要难裁。",
                "梦想忽如睹，惊起复徘徊。此心良无已，绕屋生蒿莱。"
            ]
        },
        {
            "title": "山行积雨，归途始霁",
            "content": [
                "揽辔穷登降，阴雨遘二旬。但见白云合，不睹岩中春。",
                "急涧岂易揭，峻途良难遵。深林猿声冷，沮洳虎迹新。",
                "始霁升阳景，山水阅清晨。杂花积如雾，百卉萋已陈。",
                "鸣驺屡骧首，归路自忻忻。"
            ]
        },
        {
            "title": "春月观省属城，始憩东西林精舍",
            "content": [
                "因时省风俗，布惠迨高年。建隼出浔阳，整驾游山川。",
                "白云敛晴壑，群峰列遥天。嶔崎石门状，杳霭香炉烟。",
                "榛荒屡罥挂，逼侧殆覆颠。方臻释氏庐，时物屡华妍。",
                "昙远昔经始，于兹閟幽玄。东西竹林寺，灌注寒涧泉。",
                "人事既云泯，岁月复已绵。殿宇馀丹绀，磴阁峭欹悬。",
                "佳士亦栖息，善身绝尘缘。今我蒙朝寄，教化敷里厘。",
                "道妙苟为得，出处理无偏。心当同所尚，迹岂辞缠牵。"
            ]
        },
        {
            "title": "因省风俗，访道士侄不见，题壁",
            "content": [
                "去年涧水今亦流，去年杏花今又拆。",
                "山人归来问是谁，还是去年行春客。",
                "第一百九十一卷"
            ]
        },
        {
            "title": "将发楚州，经宝应县，访李二，忽于州馆相遇",
            "content": [
                "孤舟欲夜发，只为访情人。此地忽相遇，留连意更新。",
                "停杯嗟别久，对月言家贫。一问临邛令，如何待上宾。"
            ]
        },
        {
            "title": "答僴奴、重阳二甥（僴奴赵氏甥伉，重阳崔氏",
            "content": [
                "弃职曾守拙，玩幽遂忘喧。山涧依硗瘠，竹树荫清源。",
                "贫居烟火湿，岁熟梨枣繁。风雨飘茅屋，蒿草没瓜园。",
                "群属相欢悦，不觉过朝昏。有时看禾黍，落日上秋原。",
                "饮酒任真性，挥笔肆狂言。一朝忝兰省，三载居远藩。",
                "复与诸弟子，篇翰每相敦。西园休习射，南池对芳樽。",
                "山药经雨碧，海榴凌霜翻。念尔不同此，怅然复一论。",
                "重阳守故家，僴子旅湘沅。俱有缄中藻，恻恻动离魂。",
                "不知何日见，衣上泪空存。"
            ]
        },
        {
            "title": "冬夜宿司空曙野居，因寄酬赠",
            "content": [
                "南北与山邻，蓬庵庇一身。繁霜疑有雪，荒草似无人。",
                "遂性在耕稼，所交唯贱贫。何掾张椽傲，每重德璋亲。"
            ]
        },
        {
            "title": "路逢崔、元二侍御避马见招，以诗见赠",
            "content": [
                "一台称二妙，归路望行尘。俱是攀龙客，空为避马人。",
                "见招翻跼蹐，相问良殷勤。日日吟趋府，弹冠岂有因。"
            ]
        },
        {
            "title": "答史馆张学士段柳庶子学士集贤院看花见寄，",
            "content": [
                "班杨秉文史，对院自为邻。馀香掩阁去，迟日看花频。",
                "似雪飘阊阖，从风点近臣。南宫有芳树，不并禁垣春。"
            ]
        },
        {
            "title": "答崔主簿问，兼简温上人",
            "content": [
                "缘情生众累，晚悟依道流。诸境一已寂，了将身世浮。",
                "闲居澹无味，忽复四时周。靡靡芳草积，稍稍新篁抽。",
                "即此抱馀素，块然诚寡俦。自适一忻意，愧蒙君子忧。"
            ]
        },
        {
            "title": "李博士弟以余罢官居同德精舍，共有伊陆名",
            "content": [
                "初夏息众缘，双林对禅客。枉兹芳兰藻，促我幽人策。",
                "冥搜企前哲，逸句陈往迹。仿佛陆浑南，迢递千峰碧。",
                "从来迟高驾，自顾无物役。山水心所娱，如何更朝夕。",
                "晨兴涉清洛，访子高阳宅。莫言往来疏，驽马知阡陌。"
            ]
        },
        {
            "title": "假中枉卢二十二书亦称卧疾，兼讶李二久不访",
            "content": [
                "微官何事劳趋走，服药闲眠养不才。花里棋盘憎鸟污，",
                "枕边书卷讶风开。故人问讯缘同病，芳月相思阻一杯。",
                "应笑王戎成俗物，遥持麈尾独徘徊。"
            ]
        },
        {
            "title": "任洛阳丞，答前长安田少府问",
            "content": [
                "相逢且对酒，相问欲何如。数岁犹卑吏，家人笑著书。",
                "告归应未得，荣宦又知疏。日日生春草，空令忆旧居。"
            ]
        },
        {
            "title": "谢栎阳令归西郊，赠别诸友生",
            "content": [
                "结发仕州县，蹉跎在文墨。徒有排云心，何由生羽翼。",
                "幸遭明盛日，万物蒙生植。独此抱微痾，颓然谢斯职。",
                "世道方荏苒，郊园思偃息。为欢日已延，君子情未极。",
                "驰觞忽云晏，高论良难测。游步清都宫，迎风嘉树侧。",
                "晨起西郊道，原野分黍稷。自乐陶唐人，服勤在微力。",
                "伫君列丹陛，出处两为得。"
            ]
        },
        {
            "title": "赋得沙际路，送从叔象",
            "content": [
                "独树沙边人迹稀，欲行愁远暮钟时。",
                "野泉几处侵应尽，不遇山僧知问谁。"
            ]
        },
        {
            "title": "赋得鼎门，送卢耿赴任",
            "content": [
                "名因定鼎地，门对凿龙山。水北楼台近，城南车马还。",
                "稍开芳野静，欲掩暮钟闲。去此无嗟屈，前贤尚抱关。"
            ]
        },
        {
            "title": "送李二归楚州（时李季弟牧楚州，被讼赴急）",
            "content": [
                "情人南楚别，复咏在原诗。忽此嗟岐路，还令泣素丝。",
                "风波朝夕远，音信往来迟。好去扁舟客，青云何处期。"
            ]
        },
        {
            "title": "期卢嵩，枉书称日暮无马不赴，以诗答",
            "content": [
                "佳期不可失，终愿枉衡门。南陌人犹度，西林日未昏。",
                "庭前空倚杖，花里独留樽。莫道无来驾，知君有短辕。"
            ]
        },
        {
            "title": "和李二主簿，寄淮上綦毋三",
            "content": [
                "满城怜傲吏，终日赋新诗。请报淮阴客，春帆浪作期。"
            ]
        },
        {
            "title": "和张舍人夜直中书，寄吏部刘员外",
            "content": [
                "西垣草诏罢，南宫忆上才。月临兰殿出，凉自凤池来。",
                "松桂生丹禁，鸳鹭集云台。托身各有所，相望徒徘徊。"
            ]
        },
        {
            "title": "复理西斋，寄丘员外",
            "content": [
                "前岁理西斋，得与君子同。迨兹已一周，怅望临春风。",
                "始自疏林竹，还复长榛丛。端正良难久，芜秽易为功。",
                "援斧开众郁，如师启群蒙。庭宇还清旷，烦抱亦舒通。",
                "海隅雨雪霁，春序风景融。时物方如故，怀贤思无穷。"
            ]
        },
        {
            "title": "寄二严（士良，婺牧。士元，郴牧）",
            "content": [
                "丝竹久已懒，今日遇君忺。打破蜘蛛千道网，",
                "总为鶺鴒两个严。",
                "第一百八十九卷"
            ]
        },
        {
            "title": "赋得浮云起离色，送郑述诚",
            "content": [
                "游子欲言去，浮云那得知。偏能见行色，自是独伤离。",
                "晚带城遥暗，秋生峰尚奇。还因朔吹断，匹马与相随。"
            ]
        },
        {
            "title": "因省风俗，与从侄成绪游山水，中道先归寄示",
            "content": [
                "累宵同燕酌，十舍携征骑。始造双林寂，遐搜洞府秘。",
                "群峰绕盘郁，悬泉仰特异。阴壑云松埋，阳崖烟花媚。",
                "每虑观省牵，中乖游践志。我尚山水行，子归栖息地。",
                "一操临流袂，上耸干云辔。独往倦危途，怀冲寡幽致。",
                "赖尔还都期，方将登楼迟。"
            ]
        },
        {
            "title": "示全真元常（元常，赵氏生）",
            "content": [
                "余辞郡符去，尔为外事牵。宁知风雪夜，复此对床眠。",
                "始话南池饮，更咏西楼篇。无将一会易，岁月坐推迁。"
            ]
        },
        {
            "title": "途中寄杨邈、裴绪，示褒子（永阳县馆中作）",
            "content": [
                "上宰领淮右，下国属星驰。雾野腾晓骑，霜竿裂冻旗。",
                "萧萧陟连冈，莽莽望空陂。风截雁嘹唳，云惨树参差。",
                "高斋明月夜，中庭松桂姿。当睽一酌恨，况此两旬期。"
            ]
        },
        {
            "title": "览褒子卧病一绝，聊以题示（沈氏生全真）",
            "content": [
                "念子抱沉疾，霜露变滁城。独此高窗下，自然无世情。"
            ]
        },
        {
            "title": "肀甭シ纭２?辗奸籽啵??胱蚴蓖?＞?88_1",
            "content": [
                "无术谬称简，素餐空自嗟。秋斋雨成滞，山药寒始华。",
                "濩落人皆笑，幽独岁逾赊。唯君出尘意，赏爱似山家。"
            ]
        },
        {
            "title": "郡中对雨，赠元锡兼简杨凌",
            "content": [
                "宿雨冒空山，空城响秋叶。沉沉暮色至，凄凄凉气入。",
                "萧条林表散，的砾荷上集。夜雾著衣重，新苔侵履湿。",
                "遇兹端忧日，赖与嘉宾接。"
            ]
        },
        {
            "title": "郡斋感秋，寄诸弟",
            "content": [
                "首夏辞旧国，穷秋卧滁城。方如昨日别，忽觉徂岁惊。",
                "高阁收烟雾，池水晚澄清。户牖已凄爽，晨夜感深情。",
                "昔游郎署间，是月天气晴。授衣还西郊，晓露田中行。",
                "采菊投酒中，昆弟自同倾。簪组聊挂壁，焉知有世荣。",
                "一旦居远郡，山川间音形。大道庶无累，及兹念已盈。"
            ]
        },
        {
            "title": "郊园闻蝉，寄诸弟",
            "content": [
                "去岁郊园别，闻蝉在兰省。今岁卧南谯，蝉鸣归路永。",
                "夕响依山谷，馀悲散秋景。缄书报此时，此心方耿耿。"
            ]
        },
        {
            "title": "园林晏起，寄昭应韩明府、卢主簿",
            "content": [
                "田家已耕作，井屋起晨烟。园林鸣好鸟，闲居犹独眠。",
                "不觉朝已晏，起来望青天。四体一舒散，情性亦忻然。",
                "还复茅檐下，对酒思数贤。束带理官府，简牍盈目前。",
                "当念中林赏，览物遍山川。上非遇明世，庶以道自全。"
            ]
        },
        {
            "title": "雪夜下朝，呈省中一绝",
            "content": [
                "南望青山满禁闱，晓陪鸳鹭正差池。",
                "共爱朝来何处雪，蓬莱宫里拂松枝。",
                "第一百八十八卷"
            ]
        },
        {
            "title": "途中书情，寄沣上两弟，因送二甥却还",
            "content": [
                "华簪岂足恋，幽林徒自违。遥知别后意，寂寞掩郊扉。",
                "回首昆池上，更羡尔同归。"
            ]
        },
        {
            "title": "秋夜南宫，寄沣上弟及诸生",
            "content": [
                "暝色起烟阁，沉抱积离忧。况兹风雨夜，萧条梧叶秋。",
                "空宇感凉至，颓颜惊岁周。日夕游阙下，山水忆同游。"
            ]
        },
        {
            "title": "还阙首途，寄精舍亲友",
            "content": [
                "休沐日云满，冲然将罢观。严车候门侧，晨起正朝冠。",
                "山泽含馀雨，川涧注惊湍。揽辔遵东路，回首一长叹。",
                "居人已不见，高阁在林端。"
            ]
        },
        {
            "title": "始除尚书郎，别善福精舍",
            "content": [
                "简略非世器，委身同草木。逍遥精舍居，饮酒自为足。",
                "累日曾一栉，对书常懒读。社腊会高年，山川恣游瞩。",
                "明世方选士，中朝悬美禄。除书忽到门，冠带便拘束。",
                "愧忝郎署迹，谬蒙君子录。俯仰垂华缨，飘飖翔轻毂。",
                "行将亲爱别，恋此西涧曲。远峰明夕川，夏雨生众绿。",
                "迅风飘野路，回首不遑宿。明晨下烟阁，白云在幽谷。"
            ]
        },
        {
            "title": "将往滁城恋新竹，简崔都水示端",
            "content": [
                "停车欲去绕丛竹，偏爱新筠十数竿。",
                "莫遣儿童触琼粉，留待幽人回日看。"
            ]
        },
        {
            "title": "沣上对月，寄孔谏议",
            "content": [
                "思怀在云阙，泊素守中林。出处虽殊迹，明月两知心。"
            ]
        },
        {
            "title": "西郊期涤武不至，书示",
            "content": [
                "山高鸣过雨，涧树落残花。非关春不待，当由期自赊。"
            ]
        },
        {
            "title": "春日郊居，寄万年吉少府中孚、三原少府伟、",
            "content": [
                "谷鸟时一啭，田园春雨馀。光风动林早，高窗照日初。",
                "独饮涧中水，吟咏老氏书。城阙应多事，谁忆此闲居。"
            ]
        },
        {
            "title": "开元观怀旧，寄李二、韩二、裴四兼呈崔郎中",
            "content": [
                "宿昔清都燕，分散各西东。车马行迹在，霜雪竹林空。",
                "方轸故物念，谁复一樽同。聊披道书暇，还此听松风。"
            ]
        },
        {
            "title": "寓居沣上精舍，寄于、张二舍人",
            "content": [
                "万木丛云出香阁，西连碧涧竹林园。高斋犹宿远山曙，",
                "微霰下庭寒雀喧。道心淡泊对流水，生事萧疏空掩门。",
                "时忆故交那得见，晓排阊阖奉明恩。"
            ]
        },
        {
            "title": "晚出沣上，赠崔都水",
            "content": [
                "临流一舒啸，望山意转延。隔林分落景，馀霞明远川。",
                "首起趣东作，已看耘夏田。一从民里居，岁月再徂迁。",
                "昧质得全性，世名良自牵。行忻携手归，聊复饮酒眠。"
            ]
        },
        {
            "title": "西郊养疾，闻畅校书有新什见赠，久伫不至，",
            "content": [
                "养病惬清夏，郊园敷卉木。窗夕含涧凉，雨馀爱筠绿。",
                "披怀始高咏，对琴转幽独。仰子游群英，吐词如兰馥。",
                "还闻枉嘉藻，伫望延昏旭。唯见草青青，闭户沣水曲。"
            ]
        },
        {
            "title": "九日沣上作，寄崔主簿倬二李端系",
            "content": [
                "凄凄感时节，望望临沣涘。翠岭明华秋，高天澄遥滓。",
                "川寒流愈迅，霜交物初委。林叶索已空，晨禽迎飙起。",
                "时菊乃盈泛，浊醪自为美。良游虽可娱，殷念在之子。",
                "人生不自省，营欲无终已。孰能同一酌，陶然冥斯理。"
            ]
        },
        {
            "title": "寺居独夜，寄崔主簿",
            "content": [
                "幽人寂不寐，木叶纷纷落。寒雨暗深更，流萤度高阁。",
                "坐使青灯晓，还伤夏衣薄。宁知岁方晏，离居更萧索。"
            ]
        },
        {
            "title": "善福阁对雨，寄李儋幼遐",
            "content": [
                "飞阁凌太虚，晨跻郁峥嵘。惊飙触悬槛，白云冒层甍。",
                "太阴布其地，密雨垂八纮。仰观固不测，俯视但冥冥。",
                "感此穷秋气，沈郁命友生。及时未高步，羁旅游帝京。",
                "圣朝无隐才，品物俱昭形。国士秉绳墨，何以表坚贞。",
                "寸心东北驰，思与一会并。我车夙已驾，将逐晨风征。",
                "郊途住成淹，默默阻中情。"
            ]
        },
        {
            "title": "四禅精舍登览悲旧，寄朝宗、巨川兄弟",
            "content": [
                "萧散人事忧，迢递古原行。春风日已暄，百草亦复生。",
                "跻阁谒金像，攀云造禅扃。新景林际曙，杂花川上明。",
                "徂岁方缅邈，陈事尚纵横。温泉有佳气，驰道指京城。",
                "携手思故日，山河留恨情。存者邈难见，去者已冥冥。",
                "临风一长恸，谁畏行路惊。"
            ]
        },
        {
            "title": "秋集罢还途中作，谨献寿春公、黎公",
            "content": [
                "束带自衡门，奉命宰王畿。君侯枉高鉴，举善掩瑕疵。",
                "斯民本已安，工拙两无施。何以酬明德，岁晏不磷缁。",
                "时节乃来集，欣怀方载驰。平明大府开，一得拜光辉。",
                "温如春风至，肃若严霜威。群属所载瞻，而忘倦与饥。",
                "公堂燕华筵，礼罢复言辞。将从平门道，憩车沣水湄。",
                "山川降嘉岁，草木蒙润滋。孰云还本邑，怀恋独迟迟。"
            ]
        },
        {
            "title": "紫阁东林居士叔缄赐松英丸，捧对忻喜，盖非",
            "content": [
                "碧涧苍松五粒稀，侵云采去露沾衣。夜启群仙合灵药，",
                "朝思俗侣寄将归。道场斋戒今初服，人事荤膻已觉非。",
                "一望岚峰拜还使，腰间铜印与心违。"
            ]
        },
        {
            "title": "独游西斋，寄崔主簿",
            "content": [
                "同心忽已别，昨事方成昔。幽径还独寻，绿苔见行迹。",
                "秋斋正萧散，烟水易昏夕。忧来结几重，非君不可释。"
            ]
        },
        {
            "title": "朝请后还邑，寄诸友生",
            "content": [
                "宰邑分甸服，夙驾朝上京。是时当暮春，休沐集友生。",
                "抗志青云表，俱践高世名。樽酒且欢乐，文翰亦纵横。",
                "良游昔所希，累宴夜复明。晨露含瑶琴，夕风殒素英。",
                "一旦遵归路，伏轼出京城。谁言再念别，忽若千里行。",
                "闲閤寡喧讼，端居结幽情。况兹昼方永，展转何由平。"
            ]
        },
        {
            "title": "西郊游宴，寄赠邑僚李巽",
            "content": [
                "升阳暧春物，置酒临芳席。高宴阙英僚，众宾寡欢怿。",
                "是时尚多垒，板筑兴颓壁。羁旅念越疆，领徒方祗役。",
                "如何嘉会日，当子忧勤夕。西郊郁已茂，春岚重如积。",
                "何当返徂雨，杂英纷可惜。"
            ]
        },
        {
            "title": "过扶风精舍旧居，简朝宗、巨川兄弟",
            "content": [
                "佛刹出高树，晨光闾井中。年深念陈迹，迨此独忡忡。",
                "零落逢故老，寂寥悲草虫。旧宇多改构，幽篁延本丛。",
                "栖止事如昨，芳时去已空。佳人亦携手，再往今不同。",
                "新文聊感旧，想子意无穷。"
            ]
        },
        {
            "title": "同德寺雨后，寄元侍御、李博士",
            "content": [
                "川上风雨来，须臾满城阙。岧峣青莲界，萧条孤兴发。",
                "前山遽已净，阴霭夜来歇。乔木生夏凉，流云吐华月。",
                "严城自有限，一水非难越。相望曙河远，高斋坐超忽。"
            ]
        },
        {
            "title": "同德精舍养疾，寄河南兵曹东厅掾",
            "content": [
                "逍遥东城隅，双树寒葱茜。广庭流华月，高阁凝馀霰。",
                "杜门非养素，抱疾阻良宴。孰谓无他人，思君岁云变。",
                "官曹亮先忝，陈躅惭俊彦。岂知晨与夜，相代不相见。",
                "缄书问所如，酬藻当芬绚。"
            ]
        },
        {
            "title": "同德阁期元侍御、李博士不至，各投赠二首",
            "content": [
                "庭树忽已暗，故人那不来。只因厌烦暑，永日坐霜台。",
                "官荣多所系，闲居亦愆期。高阁犹相望，青山欲暮时。"
            ]
        },
        {
            "title": "同长源归南徐，寄子西、子烈、有道",
            "content": [
                "东洛何萧条，相思邈遐路。策驾复谁游，入门无与晤。",
                "还因送归客，达此缄中素。屡暌心所欢，岂得颜如故。",
                "所欢不可暌，严霜晨凄凄。如彼万里行，孤妾守空闺。",
                "临觞一长叹，素欲何时谐。"
            ]
        },
        {
            "title": "雪中闻李儋过门不访，聊以寄赠",
            "content": [
                "度门能不访，冒雪屡西东。已想人如玉，遥怜马似骢。",
                "乍迷金谷路，稍变上阳宫。还比相思意，纷纷正满空。"
            ]
        },
        {
            "title": "寄洪州幕府卢二十一侍御（自南昌令拜，顷同",
            "content": [
                "忽报南昌令，乘骢入郡城。同时趋府客，此日望尘迎。",
                "文苑台中妙，冰壶幕下清。洛阳相去远，犹使故林荣。"
            ]
        },
        {
            "title": "发广陵留上家兄，兼寄上长沙",
            "content": [
                "将违安可怀，宿恋复一方。家贫无旧业，薄宦各飘飏。",
                "执板身有属，淹时心恐惶。拜言不得留，声结泪满裳。",
                "漾漾动行舫，亭亭远相望。离晨苦须臾，独往道路长。",
                "萧条风雨过，得此海气凉。感秋意已违，况自结中肠。",
                "推道固当遣，及情岂所忘。何时共还归，举翼鸣春阳。"
            ]
        },
        {
            "title": "自巩洛舟行入黄河即事，寄府县僚友",
            "content": [
                "夹水苍山路向东，东南山豁大河通。寒树依微远天外，",
                "夕阳明灭乱流中。孤村几岁临伊岸，一雁初晴下朔风。",
                "为报洛桥游宦侣，扁舟不系与心同。"
            ]
        },
        {
            "title": "将往江淮，寄李十九儋",
            "content": [
                "燕燕东向来，文鹓亦西飞。如何不相见，羽翼有高卑。",
                "徘徊到河洛，华屋未及窥。秋风飘我行，远与淮海期。",
                "回首隔烟雾，遥遥两相思。阳春自当返，短翮欲追随。"
            ]
        },
        {
            "title": "早春对雪，寄前殿中元侍御",
            "content": [
                "扫雪开幽径，端居望故人。犹残腊月酒，更值早梅春。",
                "几日东城陌，何时曲水滨。闻闲且共赏，莫待绣衣新。"
            ]
        },
        {
            "title": "假中对雨，呈县中僚友",
            "content": [
                "却足甘为笑，闲居梦杜陵。残莺知夏浅，社雨报年登。",
                "流麦非关忘，收书独不能。自然忧旷职，缄此谢良朋。"
            ]
        },
        {
            "title": "高陵书情，寄三原卢少府",
            "content": [
                "直方难为进，守此微贱班。开卷不及顾，沉埋案牍间。",
                "兵凶久相践，徭赋岂得闲。促戚下可哀，宽政身致患。",
                "日夕思自退，出门望故山。君心倘如此，携手相与还。"
            ]
        },
        {
            "title": "移疾会诗客元生与释子法朗，因贻诸祠曹",
            "content": [
                "对此嘉树林，独有戚戚颜。抱瘵知旷职，淹旬非乐闲。",
                "释子来问讯，诗人亦扣关。道同意暂遣，客散疾徐还。",
                "园径自幽静，玄蝉噪其间。高窗瞰远郊，暮色起秋山。",
                "英曹幸休暇，悢悢心所攀。"
            ]
        },
        {
            "title": "淮上喜会梁川故人",
            "content": [
                "江汉曾为客，相逢每醉还。浮云一别后，流水十年间。",
                "欢笑情如旧，萧疏鬓已斑。何因北归去，淮上对秋山。"
            ]
        },
        {
            "title": "听嘉陵江水声，寄深上人",
            "content": [
                "凿崖泄奔湍，称古神禹迹。夜喧山门店，独宿不安席。",
                "水性自云静，石中本无声。如何两相激，雷转空山惊。",
                "贻之道门旧，了此物我情。"
            ]
        },
        {
            "title": "城中卧疾，知阎、薛二子屡从邑令饮，因以赠",
            "content": [
                "车马日萧萧，胡不枉我庐。方来从令饮，卧病独何如。",
                "秋风起汉皋，开户望平芜。即此吝音素，焉知中密疏。",
                "渴者不思火，寒者不求水。人生羁寓时，去就当如此。",
                "犹希心异迹，眷眷存终始。"
            ]
        },
        {
            "title": "淮上喜会梁川故友",
            "content": [
                "江汉曾为客，相逢每醉还。",
                "浮云一别后，流水十年间。",
                "欢笑情如旧，萧疏鬓已斑。",
                "何因北归去，淮上对秋山。"
            ]
        },
        {
            "title": "池上",
            "content": [
                "郡中卧病久，池上一来赊。榆柳飘枯叶，风雨倒横查。"
            ]
        },
        {
            "title": "九日",
            "content": [
                "一为吴郡守，不觉菊花开。始有故园思，且喜众宾来。",
                "第一百九十六卷"
            ]
        },
        {
            "title": "趋府候晓，呈两县僚友",
            "content": [
                "趋府不遑安，中宵出户看。满天星尚在，近壁烛仍残。",
                "立马频惊曙，垂帘却避寒。可怜同宦者，应悟下流难。"
            ]
        },
        {
            "title": "经少林精舍，寄都邑亲友",
            "content": [
                "息驾依松岭，高阁一攀缘。前瞻路已穷，既诣喜更延。",
                "出巘听万籁，入林濯幽泉。鸣钟生道心，暮磬空云烟。",
                "独往虽暂适，多累终见牵。方思结茅地，归息期暮年。"
            ]
        },
        {
            "title": "送宫人入道",
            "content": [
                "舍宠求仙畏色衰，辞天素面立天墀。金丹拟驻千年貌，",
                "宝镜休匀八字眉。公主与收珠翠后，君王看戴角冠时。",
                "从来宫女皆相妒，说著瑶台总泪垂。"
            ]
        },
        {
            "title": "陪王郎中寻孔征君",
            "content": [
                "俗吏闲居少，同人会面难。偶随香署客，来访竹林欢。",
                "暮馆花微落，春城雨暂寒。瓮间聊共酌，莫使宦情阑。"
            ]
        },
        {
            "title": "虞获子鹿",
            "content": [
                "虞获子鹿，畜之城陬。园有美草，池有清流。",
                "但见蹶蹶，亦闻呦呦。谁知其思，岩谷云游。"
            ]
        },
        {
            "title": "咏徐正字画青蝇",
            "content": [
                "误点能成物，迷真许一时。笔端来已久，座上去何迟。",
                "顾白曾无变，听鸡不复疑。讵劳才子赏，为入国人诗。"
            ]
        },
        {
            "title": "淮上即事，寄广陵亲故",
            "content": [
                "前舟已眇眇，欲渡谁相待。秋山起暮钟，楚雨连沧海。",
                "风波离思满，宿昔容鬓改。独鸟下东南，广陵何处在。"
            ]
        },
        {
            "title": "南池宴钱",
            "content": [
                "临池见科斗，美尔乐有馀。不忧网与钩，幸得免为鱼。",
                "且愿充文字，登君尺素书。"
            ]
        },
        {
            "title": "上皇三台",
            "content": [
                "不寐倦长更，披衣出户行。月寒秋竹冷，风切夜窗声。"
            ]
        },
        {
            "title": "易言",
            "content": [
                "洪炉炽炭燎一毛，大鼎炊汤沃残雪。疾影随形不觉至，",
                "千钧引缕不知绝。未若同心言，一言和同解千结。"
            ]
        },
        {
            "title": "难言",
            "content": [
                "掬土移山望山尽，投石填海望海满。持索捕风几时得，",
                "将刀斫水几时断。未若不相知，中心万仞何由款。"
            ]
        },
        {
            "title": "采玉行",
            "content": [
                "官府征白丁，言采蓝谿玉。绝岭夜无家，深榛雨中宿。",
                "独妇饷粮还，哀哀舍南哭。"
            ]
        },
        {
            "title": "乐燕行",
            "content": [
                "良辰且燕乐，乐往不再来。赵瑟正高张，音响清尘埃。",
                "一弹和妙讴，吹去绕瑶台。艳雪凌空散，舞罗起徘徊。",
                "辉辉发众颜，灼灼叹令才。当喧既无寂，中饮亦停杯。",
                "华灯何遽升，驰景忽西颓。高节亦云立，安能滞不回。"
            ]
        },
        {
            "title": "答畅参军",
            "content": [
                "秉笔振芳步，少年且吏游。官闲高兴生，夜直河汉秋。",
                "念与清赏遇，方抱沉疾忧。嘉言忽见赠，良药同所瘳。",
                "高树起栖鸦，晨钟满皇州。凄清露华动，旷朗景气浮。",
                "偶宦心非累，处喧道自幽。空虚为世薄，子独意绸缪。"
            ]
        },
        {
            "title": "凌雾行",
            "content": [
                "秋城海雾重，职事凌晨出。浩浩合元天，溶溶迷朗日。",
                "才看含鬓白，稍视沾衣密。道骑全不分，郊树都如失。",
                "霏微误嘘吸，肤腠生寒栗。归当饮一杯，庶用蠲斯疾。"
            ]
        },
        {
            "title": "寇季膺古刀歌",
            "content": [
                "古刀寒锋青槭槭，少年交结平陵客。求之时代不可知，",
                "千痕万穴如星离。重叠泥沙更剥落，纵横鳞甲相参差。",
                "古物有灵知所适，貂裘拂之横广席。阴森白日掩云虹，",
                "错落池光动金碧。知君宝此夸绝代，求之不得心常爱。",
                "厌见今时绕指柔，片锋折刃犹堪佩。高山成谷苍海填，",
                "英豪埋没谁所捐。吴钩断马不知处，几度烟尘今独全。",
                "夜光投人人不畏，知君独识精灵器。酬恩结思心自知，",
                "死生好恶不相弃。白虎司秋金气清，高天寥落云峥嵘。",
                "月肃风凄古堂净，精芒切切如有声。何不跨蓬莱，",
                "斩长鲸。世人所好殊辽阔，千金买铅徒一割。"
            ]
        },
        {
            "title": "鼋头山神女歌",
            "content": [
                "鼋头之山，直上洞庭连青天。苍苍烟树闭古庙，",
                "中有蛾眉成水仙。水府沉沉行路绝，蛟龙出没无时节。",
                "魂同魍魉潜太阴，身与空山长不灭。东晋永和今几代，",
                "云发素颜犹盼睐。阴深灵气静凝美，的砾龙绡杂琼珮。",
                "山精木魅不敢亲，昏明想像如有人。蕙兰琼芳积烟露，",
                "碧窗松月无冬春。舟客经过奠椒醑，巫女南音歌激楚。",
                "碧水冥空惟鸟飞，长天何处云随雨。红渠绿蘋芳意多，",
                "玉灵荡漾凌清波。孤峰绝岛俨相向，鬼啸猿啼垂女萝。",
                "皓雪琼枝殊异色，北方绝代徒倾国。云没烟销不可期，",
                "明堂翡翠无人得。精灵变态状无方，游龙宛转惊鸿翔。",
                "湘妃独立九疑暮，汉女菱歌春日长。始知仙事无不有，",
                "可惜吴宫空白首。"
            ]
        },
        {
            "title": "夏冰歌",
            "content": [
                "出自玄泉杳杳之深井，汲在朱明赫赫之炎辰。",
                "九天含露未销铄，阊阖初开赐贵人。碎如坠琼方截璐，",
                "粉壁生寒象筵布。玉壶纨扇亦玲珑，座有丽人色俱素。",
                "咫尺炎凉变四时，出门焦灼君讵知。肥羊甘醴心闷闷，",
                "饮此莹然何所思。当念阑干凿者苦，腊月深井汗如雨。"
            ]
        },
        {
            "title": "信州录事参军常曾古鼎歌",
            "content": [
                "三年纠一郡，独饮寒泉井。江南铸器多铸银，",
                "罢官无物唯古鼎。雕螭刻篆相错盘，地中岁久青苔寒。",
                "左对苍山右流水，云有古来葛仙子。葛仙埋之何不还，",
                "耕者鎗然得其间。持示世人不知宝，劝君炼丹就寿考。"
            ]
        },
        {
            "title": "棕榈蝇拂歌",
            "content": [
                "棕榈为拂登君席，青蝇掩乱飞四壁。文如轻罗散如发，",
                "马尾牦牛不能絜。柄出湘江之竹碧玉寒，",
                "上有织罗萦缕寻未绝。左挥右洒繁暑清，孤松一枝风有",
                "声。",
                "丽人纨素可怜色，安能点白还为黑。"
            ]
        },
        {
            "title": "汉武帝杂歌三首",
            "content": [
                "汉武好神仙，黄金作台与天近。王母摘桃海上还，",
                "感之西过聊问讯。欲来不来夜未央，殿前青鸟先回翔。",
                "绿鬓萦云裾曳雾，双节飘飖下仙步。白日分明到世间，",
                "碧空何处来时路。玉盘捧桃将献君，踟蹰未去留彩云。",
                "海水桑田几翻覆，中间此桃四五熟。可怜穆满瑶池燕，",
                "正值花开不得荐。花开子熟安可期，邂逅能当汉武时。",
                "颜如芳华洁如玉，心念我皇多嗜欲。虽留桃核桃有灵，",
                "人间粪土种不生。由来在道岂在药，徒劳方士海上行。",
                "掩扇一言相谢去，如烟非烟不知处。",
                "金茎孤峙兮凌紫烟，汉宫美人望杳然。通天台上月初出，",
                "承露盘中珠正圆。珠可饮，寿可永。武皇南面曙欲分，从空",
                "下来玉杯冷。世间彩翠亦作囊，八月一日仙人方。仙方称上",
                "药，静者服之常绰约。柏梁沉饮自伤神，犹闻驻颜七十春。",
                "乃知甘醲皆是腐肠物，独有淡泊之水能益人。千载金盘竟何",
                "处，当时铸金恐不固。蔓草生来春复秋，碧天何言空坠露。",
                "汉天子，观风自南国。浮舟大江屹不前，",
                "蛟龙索斗风波黑。春秋方壮雄武才，弯弧叱浪连山开。",
                "愕然观者千万众，举麾齐呼一矢中。死蛟浮出不复灵，",
                "舳舻千里江水清。鼓鼙馀响数日在，天吴深入鱼鳖惊。",
                "左有佽飞落霜翮，右有孤儿贯犀革。何为临深亲射蛟，",
                "示威以夺诸侯魄。威可畏，皇可尊。平田校猎书犹陈，",
                "此日从臣何不言。独有威声振千古，君不见后嗣尊为武。"
            ]
        },
        {
            "title": "骊山行",
            "content": [
                "君不见开元至化垂衣裳，厌坐明堂朝万方。",
                "访道灵山降圣祖，沐浴华池集百祥。千乘万骑被原野，",
                "云霞草木相辉光。禁仗围山晓霜切，离宫积翠夜漏长。",
                "玉阶寂历朝无事，碧树萎蕤寒更芳。三清小鸟传仙语，",
                "九华真人奉琼浆。下元昧爽漏恒秩，登山朝礼玄元室。",
                "翠华稍隐天半云，丹阁光明海中日。羽旗旄节憩瑶台，",
                "清丝妙管从空来。万井九衢皆仰望，彩云白鹤方徘徊。",
                "凭高览古嗟寰宇，造化茫茫思悠哉。秦川八水长缭绕，",
                "汉氏五陵空崔嵬。乃言圣祖奉丹经，以年为日亿万龄。",
                "苍生咸寿阴阳泰，高谢前王出尘外。英豪共理天下晏，",
                "戎夷詟伏兵无战。时丰赋敛未告劳，海阔珍奇亦来献。",
                "干戈一起文武乖，欢娱已极人事变。圣皇弓剑坠幽泉，",
                "古木苍山闭宫殿。缵承鸿业圣明君，威震六合驱妖氛。",
                "太平游幸今可待，汤泉岚岭还氛氲。"
            ]
        },
        {
            "title": "五弦行",
            "content": [
                "美人为我弹五弦，尘埃忽静心悄然。古刀幽磬初相触，",
                "千珠贯断落寒玉。中曲又不喧，徘徊夜长月当轩。",
                "如伴风流萦艳雪，更逐落花飘御园。独凤寥寥有时隐，",
                "碧霄来下听还近。燕姬有恨楚客愁，言之不尽声能尽。",
                "末曲感我情，解幽释结和乐生。壮士有仇未得报，",
                "拔剑欲去愤已平，夜寒酒多愁遽明。"
            ]
        },
        {
            "title": "送褚校书归旧山歌",
            "content": [
                "握珠不返泉，匣玉不归山。明皇重士亦如此，忽怪褚生",
                "何得还。方称羽猎赋，未拜兰台职。汉箧亡书已暗传，嵩丘",
                "遗简还能识。朝朝待诏青锁闱，中有万年之树蓬莱池。世人",
                "仰望栖此地，生独徘徊意何为。故山可往薇可采，一自人间",
                "星岁改。藏书壁中苔半侵，洗药泉中月还在。春风饮饯灞陵",
                "原，莫厌归来朝市喧。不见东方朔，避世从容金马门。"
            ]
        },
        {
            "title": "白沙亭逢吴叟歌",
            "content": [
                "龙池宫里上皇时，罗衫宝带香风吹。满朝豪士今已尽，",
                "欲话旧游人不知。白沙亭上逢吴叟，爱客脱衣且沽酒。",
                "问之执戟亦先朝，零落难艰却负樵。亲观文物蒙雨露，",
                "见我昔年侍丹霄。冬狩春祠无一事，欢游洽宴多颁赐。",
                "尝陪月夕竹宫斋，每返温泉灞陵醉。星岁再周十二辰，",
                "尔来不语今为君。盛时忽去良可恨，一生坎壈何足云。"
            ]
        },
        {
            "title": "听莺曲",
            "content": [
                "东方欲曙花冥冥，啼莺相唤亦可听。乍去乍来时近远，",
                "才闻南陌又东城。忽似上林翻下苑，绵绵蛮蛮如有情。",
                "欲啭不啭意自娇，羌儿弄笛曲未调。前声后声不相及，",
                "秦女学筝指犹涩。须臾风暖朝日暾，流音变作百鸟喧。",
                "谁家懒妇惊残梦，何处愁人忆故园。伯劳飞过声跼促，",
                "戴胜下时桑田绿。不及流莺日日啼花间，",
                "能使万家春意闲。有时断续听不了，飞去花枝犹袅袅。",
                "还栖碧树锁千门，春漏方残一声晓。"
            ]
        },
        {
            "title": "弹棋歌",
            "content": [
                "园天方地局，二十四气子。刘生绝艺难对曹，客为歌其",
                "能，请从中央起。中央转斗破欲阑，零落势背谁能弹。此中",
                "举一得六七，旋风忽散霹雳疾。履机乘变安可当，置之死地",
                "翻取强。不见短兵反掌收已尽，唯有猛士守四方。四方又何",
                "难，横击且缘边。岂如昆明与碣石，一箭飞中隔远天。",
                "神安志惬动十全，满堂惊视谁得然。",
                "第一百九十五卷"
            ]
        },
        {
            "title": "宝观主白鸲鹆歌",
            "content": [
                "鸲鹆鸲鹆，众皆如漆，尔独如玉。鸲之鹆之，众皆蓬蒿",
                "下，尔自三山来。三山处子下人间，绰约不妆冰雪颜。仙鸟",
                "随飞来掌上。来掌上，时拂拭。人心鸟意自无猜，玉指霜毛",
                "本同色。有时一去凌苍苍，朝游汗漫暮玉堂。巫峡雨中飞暂",
                "湿，杏花林里过来香。日夕依仁全羽翼，空欲衔环非报德。",
                "岂不及阿母之家青鸟儿，汉宫来往传消息。"
            ]
        },
        {
            "title": "石鼓歌",
            "content": [
                "周宣大猎兮岐之阳，刻石表功兮炜煌煌。",
                "石如鼓形数止十，风雨缺讹苔藓涩。今人濡纸脱其文，",
                "既击既扫白黑分。忽开满卷不可识，惊潜动蛰走云云。",
                "喘逶迤，相纠错，乃是宣王之臣史籀作。",
                "一书遗此天地间，精意长存世冥寞。秦家祖龙还刻石，",
                "碣石之罘李斯迹。世人好古犹共传，持来比此殊悬隔。"
            ]
        },
        {
            "title": "马明生遇神女歌",
            "content": [
                "学仙贵功亦贵精，神女变化感马生。石壁千寻启双检，",
                "中有玉堂铺玉簟。立之一隅不与言，玉体安隐三日眠。",
                "马生一立心转坚，知其丹白蒙哀怜。安期先生来起居，",
                "请示金铛玉佩天皇书。神女呵责不合见，",
                "仙子谢过手足战。大瓜玄枣冷如冰，海上摘来朝霞凝。",
                "赐仙复坐对食讫，颔之使去随烟升。乃言马生合不死，",
                "少姑教敕令付尔。安期再拜将生出，一授素书天地毕。"
            ]
        },
        {
            "title": "萼绿华歌",
            "content": [
                "有一人兮升紫霞，书名玉牒兮萼绿华。",
                "仙容矫矫兮杂瑶珮，轻衣重重兮蒙绛纱。",
                "云雨愁思兮望淮海，鼓吹萧条兮驾龙车。",
                "世淫浊兮不可降，胡不来兮玉斧家。"
            ]
        },
        {
            "title": "广陵行",
            "content": [
                "雄藩镇楚郊，地势郁岧峣。双旌拥万戟，中有霍嫖姚。",
                "海云助兵气，宝货益军饶。严城动寒角，晚骑踏霜桥。",
                "翕习英豪集，振奋士卒骁。列郡何足数，趋拜等卑寮。",
                "日宴方云罢，人逸马萧萧。忽如京洛间，游子风尘飘。",
                "归来视宝剑，功名岂一朝。"
            ]
        },
        {
            "title": "学仙二首",
            "content": [
                "昔有道士求神仙，灵真下试心确然。千钧巨石一发悬，",
                "卧之石下十三年。存道忘身一试过，名奏玉皇乃升天。",
                "云气冉冉渐不见，留语弟子但精坚。",
                "石上凿井欲到水，惰心一起中路止。岂不见古来三人俱",
                "弟兄，结茅深山读仙经。上有青冥倚天之绝壁，下有飕飗万",
                "壑之松声。仙人变化为白鹿，二弟玩之兄诵读。读多七过可",
                "乞言，为子心精得神仙。可怜二弟仰天泣，一失毫厘千万年。"
            ]
        },
        {
            "title": "温泉行",
            "content": [
                "出身天宝今年几，顽钝如锤命如纸。作官不了却来归，",
                "还是杜陵一男子。北风惨惨投温泉，忽忆先皇游幸年。",
                "身骑厩马引天仗，直入华清列御前。玉林瑶雪满寒山，",
                "上升玄阁游绛烟。平明羽卫朝万国，车马合沓溢四鄽。",
                "蒙恩每浴华池水，扈猎不蹂渭北田。朝廷无事共欢燕，",
                "美人丝管从九天。一朝铸鼎降龙驭，小臣髯绝不得去。",
                "今来萧瑟万井空，唯见苍山起烟雾。可怜蹭蹬失风波，",
                "仰天大叫无奈何。弊裘羸马冻欲死，赖遇主人杯酒多。"
            ]
        },
        {
            "title": "金谷园歌",
            "content": [
                "石氏灭，金谷园中水流绝。当时豪右争骄侈，锦为步障",
                "四十里。东风吹花雪满川，紫气凝阁朝景妍。洛阳陌上人回",
                "首，丝竹飘飖入青天。晋武平吴恣欢燕，馀风靡靡朝廷变。",
                "嗣世衰微谁肯忧，二十四友日日空追游。追游讵可足，共惜",
                "年华促。祸端一发埋恨长，百草无情春自绿。"
            ]
        },
        {
            "title": "古剑行",
            "content": [
                "千年土中两刃铁，土蚀不入金星灭。沉沉青脊鳞甲满，",
                "蛟龙无足蛇尾断，忽欲飞动中有灵。豪士得之敌国宝，",
                "仇家举意半夜鸣。小儿女子不可近，龙蛇变化此中隐。",
                "夏云奔走雷阗阗，恐成霹雳飞上天。"
            ]
        },
        {
            "title": "鼙鼓行",
            "content": [
                "淮海生云暮惨澹，广陵城头鼙鼓暗，寒声坎坎风动边。",
                "忽似孤城万里绝，四望无人烟。又如虏骑截辽水，胡马不食",
                "仰朔天。座中亦有燕赵士，闻鼙不语客心死。何况鳏孤火绝",
                "无晨炊，独妇夜泣官有期。"
            ]
        },
        {
            "title": "燕衔泥",
            "content": [
                "衔泥燕，声喽喽，尾涎涎。秋去何所归，春来复相见,",
                "岂不解决绝高飞碧云里，何为地上衔泥滓。衔泥虽贱意有营，",
                "梁朝日巢欲成。不见百鸟畏人林野宿，翻遭网罗俎其肉，未",
                "若衔泥入华屋。燕衔泥，百鸟之智莫与齐。"
            ]
        },
        {
            "title": "鸢夺巢",
            "content": [
                "野鹊野鹊巢林梢，鸱鸢恃力夺鹊巢。吞鹊之肝啄鹊脑，",
                "窃食偷居还自保。凤凰五色百鸟尊，知鸢为害何不言。",
                "霜鹯野鹞得残肉，同啄膻腥不肯逐。可怜百鸟纷纵横，",
                "虽有深林何处宿。"
            ]
        },
        {
            "title": "乌引雏",
            "content": [
                "日出照东城，春乌鸦鸦雏和鸣。雏和鸣，羽犹短。",
                "巢在深林春正寒，引飞欲集东城暖。群雏缡褷睥睨高，",
                "举翅不及坠蓬蒿。雄雌来去飞又引，音声上下惧鹰隼。",
                "引赶雏乌，尔心急急将何如，何得比日搜索雀卵噉尔",
                "雏。"
            ]
        },
        {
            "title": "王母歌（一作玉女歌）",
            "content": [
                "众仙翼神母，羽盖随云起。上游玄极杳冥中，",
                "下看东海一杯水。海畔种桃经几时，千年开花千年子。",
                "玉颜眇眇何处寻，世上茫茫人自死。"
            ]
        },
        {
            "title": "酒肆行",
            "content": [
                "豪家沽酒长安陌，一旦起楼高百尺。碧疏玲珑含春风，",
                "银题彩帜邀上客。回瞻丹凤阙，直视乐游苑。",
                "四方称赏名已高，五陵车马无近远。晴景悠扬三月天，",
                "桃花飘俎柳垂筵。繁丝急管一时合，他垆邻肆何寂然。",
                "主人无厌且专利，百斛须臾一壶费。初醲后薄为大偷，",
                "饮者知名不知味。深门潜酝客来稀，终岁醇醲味不移。",
                "长安酒徒空扰扰，路傍过去那得知。"
            ]
        },
        {
            "title": "贵游行",
            "content": [
                "汉帝外家子，恩泽少封侯。垂杨拂白马，晓日上青楼。",
                "上有颜如玉，高情世无俦。轻裾含碧烟，窈窕似云浮。",
                "良时无还景，促节为我讴。忽闻艳阳曲，四坐亦已柔。",
                "宾友仰称叹，一生何所求。平明击钟食，入夜乐未休。",
                "风雨愆岁候，兵戎横九州。焉知坐上客，草草心所忧。"
            ]
        },
        {
            "title": "横塘行",
            "content": [
                "妾家住横塘，夫婿郗家郎。玉盘的历双白鱼，宝簟玲珑",
                "透象床。象床可寝鱼可食，不知郎意何南北。岸上种莲岂得",
                "生，池中种槿岂得成。丈夫一去花落树，妾独夜长心未平。"
            ]
        },
        {
            "title": "行路难（一作连环歌）",
            "content": [
                "荆山之白玉兮，良工雕琢双环连，月蚀中央镜心穿。",
                "故人赠妾初相结，恩在环中寻不绝。人情厚薄苦须臾，",
                "昔似连环今似玦。连环可碎不可离，如何物在人自移。",
                "上客勿遽欢，听妾歌路难。旁人见环环可怜。",
                "不知中有长恨端。"
            ]
        },
        {
            "title": "鹧鸪啼（一作李峤诗）",
            "content": [
                "可怜鹧鸪飞，飞向树南枝。南枝日照暖，北枝霜露滋。",
                "露滋不堪栖，使我夜常啼。愿逢云中鹤，衔我向寥廓。",
                "愿作城上乌，一年生九雏。何不旧巢住，枝弱不得去。",
                "何意道苦辛，客子常畏人。",
                "第一百九十四卷"
            ]
        },
        {
            "title": "仙人祠",
            "content": [
                "苍岑古仙子，清庙閟华容。千载去寥廓，白云遗旧踪。",
                "归来灞陵上，犹见最高峰。"
            ]
        },
        {
            "title": "始建射侯",
            "content": [
                "男子本悬弧，有志在四方。虎竹忝明命，熊侯始张皇。",
                "宾登时事毕，诸将备戎装。星飞的屡破，鼓噪武更扬。",
                "曾习邹鲁学，亦陪鸳鹭翔。一朝愿投笔，世难激中肠。"
            ]
        },
        {
            "title": "子规啼",
            "content": [
                "高林滴露夏夜清，南山子规啼一声。",
                "邻家孀妇抱儿泣，我独展转何时明。"
            ]
        },
        {
            "title": "述园鹿",
            "content": [
                "野性本难畜，玩习亦逾年。麑班始力直，麚角已苍然。",
                "仰首嚼园柳，俯身饮清泉。见人若闲暇，蹶起忽低骞。",
                "兹兽有高貌，凡类宁比肩。不得游山泽，跼促诚可怜。"
            ]
        },
        {
            "title": "夜闻独鸟啼",
            "content": [
                "失侣度山觅，投林舍北啼。今将独夜意，偏知对影栖。"
            ]
        },
        {
            "title": "射雉",
            "content": [
                "走马上东冈，朝日照野田。野田双雉起，翻射斗回鞭。",
                "虽无百发中，聊取一笑妍。羽分绣臆碎，头弛锦鞘悬。",
                "方将悦羁旅，非关学少年。弢弓一长啸，忆在灞城阡。"
            ]
        },
        {
            "title": "始闻夏蝉",
            "content": [
                "徂夏暑未晏，蝉鸣景已曛。一听知何处，高树但侵云。",
                "响悲遇衰齿，节谢属离群。还忆郊园日，得向涧中闻。"
            ]
        },
        {
            "title": "烟际钟",
            "content": [
                "隐隐起何处，迢迢送落晖。苍茫随思远，萧散逐烟微。",
                "秋野寂云晦，望山僧独归。"
            ]
        },
        {
            "title": "上方僧",
            "content": [
                "见月出东山，上方高处禅。空林无宿火，独夜汲寒泉。",
                "不下蓝溪寺，今年三十年。"
            ]
        },
        {
            "title": "山耕叟",
            "content": [
                "萧萧垂白发，默默讵知情。独放寒林烧，多寻虎迹行。",
                "暮归何处宿，来此空山耕。"
            ]
        },
        {
            "title": "西塞山",
            "content": [
                "势从千里奔，直入江中断。岚横秋塞雄，地束惊流满。"
            ]
        },
        {
            "title": "题石桥",
            "content": [
                "远学临海峤，横此莓苔石。郡斋三四峰，如有灵仙迹。",
                "方愁暮云滑，始照寒池碧。自与幽人期，逍遥竟朝夕。"
            ]
        },
        {
            "title": "题桐叶",
            "content": [
                "参差剪绿绮，潇洒覆琼柯。忆在沣东寺，偏书此叶多。"
            ]
        },
        {
            "title": "慈恩寺南池秋荷咏",
            "content": [
                "对殿含凉气，裁规覆清沼。衰红受露多，馀馥依人少。",
                "萧萧远尘迹，飒飒凌秋晓。节谢客来稀，回塘方独绕。"
            ]
        },
        {
            "title": "花径",
            "content": [
                "山花夹径幽，古甃生苔涩。胡床理事馀，玉琴承露湿。",
                "朝与诗人赏，夜携禅客入。自是尘外踪，无令吏趋急。"
            ]
        },
        {
            "title": "郡斋移杉",
            "content": [
                "擢干方数尺，幽姿已苍然。结根西山寺，来植郡斋前。",
                "新含野露气，稍静高窗眠。虽为赏心遇，岂有岩中缘。"
            ]
        },
        {
            "title": "喜园中茶生",
            "content": [
                "洁性不可污，为饮涤尘烦。此物信灵味，本自出山原。",
                "聊因理郡馀，率尔植荒园。喜随众草长，得与幽人言。"
            ]
        },
        {
            "title": "移海榴",
            "content": [
                "叶有苦寒色，山中霜霰多。虽此蒙阳景，移根意如何。"
            ]
        },
        {
            "title": "种瓜",
            "content": [
                "率性方卤莽，理生尤自疏。今年学种瓜，园圃多荒芜。",
                "众草同雨露，新苗独翳如。直以春窘迫，过时不得锄。",
                "田家笑枉费，日夕转空虚。信非吾侪事，且读古人书。"
            ]
        },
        {
            "title": "西涧种柳",
            "content": [
                "宰邑乖所愿，黾勉愧昔人。聊将休暇日，种柳西涧滨。",
                "置锸息微倦，临流睇归云。封壤自人力，生条在阳春。",
                "成阴岂自取，为茂属他辰。延咏留佳赏，山水变夕曛。"
            ]
        },
        {
            "title": "种药",
            "content": [
                "好读神农书，多识药草名。持缣购山客，移莳罗众英。",
                "不改幽涧色，宛如此地生。汲井既蒙泽，插楥亦扶倾。",
                "阴颖夕房敛，阳条夏花明。悦玩从兹始，日夕绕庭行。",
                "州民自寡讼，养闲非政成。"
            ]
        },
        {
            "title": "对杂花",
            "content": [
                "朝红争景新，夕素含露翻。妍姿如有意，流芳复满园。",
                "单栖守远郡，永日掩重门。不与花为偶，终遣与谁言。"
            ]
        },
        {
            "title": "玩萤火",
            "content": [
                "时节变衰草，物色近新秋。度月影才敛，绕竹光复流。"
            ]
        },
        {
            "title": "见紫荆花",
            "content": [
                "杂英纷已积，含芳独暮春。还如故园树，忽忆故园人。"
            ]
        },
        {
            "title": "对萱草",
            "content": [
                "何人树萱草，对此郡斋幽。本是忘忧物，今夕重生忧。",
                "丛疏露始滴，芳馀蝶尚留。还思杜陵圃，离披风雨秋。"
            ]
        },
        {
            "title": "夏花明",
            "content": [
                "夏条绿已密，朱萼缀明鲜。炎炎日正午，灼灼火俱燃。",
                "翻风适自乱，照水复成妍。归视窗间字，荧煌满眼前。"
            ]
        },
        {
            "title": "对新篁",
            "content": [
                "新绿苞初解，嫩气笋犹香。含露渐舒叶，抽丛稍自长。",
                "清晨止亭下，独爱此幽篁。"
            ]
        },
        {
            "title": "夜对流萤作",
            "content": [
                "月暗竹亭幽，萤光拂席流。还思故园夜，更度一年秋。",
                "自惬观书兴，何惭秉烛游。府中徒冉冉，明发好归休。"
            ]
        },
        {
            "title": "闻雁",
            "content": [
                "故园眇何处，归思方悠哉。淮南秋雨夜，高斋闻雁来。"
            ]
        },
        {
            "title": "对残灯",
            "content": [
                "独照碧窗久，欲随寒烬灭。幽人将遽眠，解带翻成结。"
            ]
        },
        {
            "title": "对春雪",
            "content": [
                "萧屑杉松声，寂寥寒夜虑。州贫人吏稀，雪满山城曙。",
                "春塘看幽谷，栖禽愁未去。开闱正乱流，宁辨花枝处。"
            ]
        },
        {
            "title": "咏春雪",
            "content": [
                "裴回轻雪意，似惜艳阳时。",
                "不悟风花冷，翻令梅柳迟。"
            ]
        },
        {
            "title": "雪中",
            "content": [
                "空堂岁已晏，密室独安眠。",
                "压筱夜偏积，覆阁晓逾妍。",
                "连山暗古郡，惊风散一川。",
                "此时骑马出，忽省京华年。"
            ]
        },
        {
            "title": "滁城对雪",
            "content": [
                "晨起满闱雪，忆朝阊阖时。玉座分曙早，金炉上烟迟。",
                "飘散云台下，凌乱桂树姿。厕迹鸳鹭末，蹈舞丰年期。",
                "今朝覆山郡，寂寞复何为。"
            ]
        },
        {
            "title": "秋夜",
            "content": [
                "暗窗凉叶动，秋天寝席单。忧人半夜起，明月在林端。",
                "一与清景遇，每忆平生欢。如何方恻怆，披衣露更寒。"
            ]
        },
        {
            "title": "九日",
            "content": [
                "今朝把酒复惆怅，忆在杜陵田舍时。",
                "明年九日知何处，世难还家未有期。"
            ]
        },
        {
            "title": "七夕",
            "content": [
                "人世拘形迹，别去间山川。岂意灵仙偶，相望亦弥年。",
                "夕衣清露湿，晨驾秋风前。临欢定不住，当为何所牵。"
            ]
        },
        {
            "title": "秋夜一绝",
            "content": [
                "高阁渐凝露，凉叶稍飘闱。忆在南宫直，夜长钟漏稀。"
            ]
        },
        {
            "title": "寒食",
            "content": [
                "晴明寒食好，春园百卉开。彩绳拂花去，轻毬度阁来。",
                "长歌送落日，缓吹逐残杯。非关无烛罢，良为羁思催。"
            ]
        },
        {
            "title": "楼中阅清管",
            "content": [
                "山阳遗韵在，林端横吹惊。响迥凭高阁，曲怨绕秋城。",
                "淅沥危叶振，萧瑟凉气生。始遇兹管赏，已怀故园情。"
            ]
        },
        {
            "title": "野次听元昌奏横吹",
            "content": [
                "立马莲塘吹横笛，微风动柳生水波。",
                "北人听罢泪将落，南朝曲中怨更多。"
            ]
        },
        {
            "title": "昭国里第听元老师弹琴",
            "content": [
                "竹林高宇霜露清，朱丝玉徽多故情。",
                "暗识啼鸟与别鹤，只缘中有断肠声。"
            ]
        },
        {
            "title": "饵黄精",
            "content": [
                "灵药出西山，服食采其根。九蒸换凡骨，经著上世言。",
                "候火起中夜，馨香满南轩。斋居感众灵，药术启妙门。",
                "自怀物外心，岂与俗士论。终期脱印绶，永与天壤存。"
            ]
        },
        {
            "title": "同褒子秋斋独宿",
            "content": [
                "山月皎如烛，风霜时动竹。夜半鸟惊栖，窗间人独宿。"
            ]
        },
        {
            "title": "野居",
            "content": [
                "结发屡辞秩，立身本疏慢。今得罢守归，幸无世欲患。",
                "栖止且偏僻，嬉游无早宴。逐兔上坡冈，捕鱼缘赤涧。",
                "高歌意气在，贳酒贫居惯。时启北窗扉，岂将文墨间。"
            ]
        },
        {
            "title": "永定寺喜辟强夜至",
            "content": [
                "子有新岁庆，独此苦寒归。夜叩竹林寺，山行雪满衣。",
                "深炉正燃火，空斋共掩扉。还将一尊对，无言百事违。"
            ]
        },
        {
            "title": "寓居永定精舍（苏州）",
            "content": [
                "政拙忻罢守，闲居初理生。家贫何由往，梦想在京城。",
                "野寺霜露月，农兴羁旅情。聊租二顷田，方课子弟耕。",
                "眼暗文字废，身闲道心精。即与人群远，岂谓是非婴。"
            ]
        },
        {
            "title": "郡斋卧疾绝句",
            "content": [
                "香炉宿火灭，兰灯宵影微。秋斋独卧病，谁与覆寒衣。"
            ]
        },
        {
            "title": "晓坐西斋",
            "content": [
                "冬冬城鼓动，稍稍林鸦去。柳意不胜春，岩光已知曙。",
                "寝斋有单祶，灵药为朝茹。盥漱忻景清，焚香澄神虑。",
                "公门自常事，道心宁易处。"
            ]
        },
        {
            "title": "新理西斋",
            "content": [
                "方将氓讼理，久翳西斋居。草木无行次，闲暇一芟除。",
                "春阳土脉起，膏泽发生初。养条刊朽枿，护药锄秽芜。",
                "稍稍觉林耸，历历忻竹疏。始见庭宇旷，顿令烦抱舒。",
                "兹焉即可爱，何必是吾庐。"
            ]
        },
        {
            "title": "郊居言志",
            "content": [
                "负暄衡门下，望云归远山。但要尊中物，馀事岂相关。",
                "交无是非责，且得任疏顽。日夕临清涧，逍遥思虑闲。",
                "出去唯空屋，弊箦委窗间。何异林栖鸟，恋此复来还。",
                "世荣斯独已，颓志亦何攀。唯当岁丰熟，闾里一欢颜。"
            ]
        },
        {
            "title": "郡中西斋",
            "content": [
                "似与尘境绝，萧条斋舍秋。寒花独经雨，山禽时到州。",
                "清觞养真气，玉书示道流。岂将符守恋，幸已栖心幽。"
            ]
        },
        {
            "title": "野居书情",
            "content": [
                "世事日可见，身名良蹉跎。尚瞻白云岭，聊作负薪歌。"
            ]
        },
        {
            "title": "燕居即事",
            "content": [
                "萧条竹林院，风雨丛兰折。幽鸟林上啼，青苔人迹绝。",
                "燕居日已永，夏木纷成结。几阁积群书，时来北窗阅。"
            ]
        },
        {
            "title": "郡内闲居",
            "content": [
                "栖息绝尘侣，孱钝得自怡。腰悬竹使符，心与庐山缁。",
                "永日一酣寝，起坐兀无思。长廊独看雨，众药发幽姿。",
                "今夕已云罢，明晨复如斯。何事能为累，宠辱岂要辞。"
            ]
        },
        {
            "title": "夜直省中",
            "content": [
                "河汉有秋意，南宫生早凉。玉漏残杳杳，云阙更苍苍。",
                "华灯发新焰，轻烟浮夕香。顾迹知为忝，束带愧周行。"
            ]
        },
        {
            "title": "休暇东斋",
            "content": [
                "由来束带士，请谒无朝暮。公暇及私身，何能独闲步。",
                "摘叶爱芳在，扪竹怜粉污。岸帻偃东斋，夏天清晓露。",
                "怀仙阅真诰，贻友题幽素。荣达颇知疏，恬然自成度。",
                "绿苔日已满，幽寂谁来顾。"
            ]
        },
        {
            "title": "晚出府舍与独孤兵曹、令狐士曹南寻朱雀街归",
            "content": [
                "分曹幸同简，联骑方惬素。还从广陌归，不觉青山暮。",
                "翻翻鸟未没，杳杳钟犹度。寻草远无人，望山多枉路。",
                "聊参世士迹，尝得静者顾。出入虽见牵，忘身缘所晤。"
            ]
        },
        {
            "title": "县斋",
            "content": [
                "仲春时景好，草木渐舒荣。公门且无事，微雨园林清。",
                "决决水泉动，忻忻众鸟鸣。闲斋始延瞩，东作兴庶氓。",
                "即事玩文墨，抱冲披道经。于焉日淡泊，徒使芳尊盈。"
            ]
        },
        {
            "title": "夏景端居即事",
            "content": [
                "北斋有凉气，嘉树对层城。重门永日掩，清池夏云生。",
                "遇此庭讼简，始闻蝉初鸣。逾怀故园怆，默默以缄情。"
            ]
        },
        {
            "title": "任洛阳丞请告一首",
            "content": [
                "方凿不受圆，直木不为轮。揆材各有用，反性生苦辛。",
                "折腰非吾事，饮水非吾贫。休告卧空馆，养病绝嚣尘。",
                "游鱼自成族，野鸟亦有群。家园杜陵下，千岁心氛氲。",
                "天晴嵩山高，雪后河洛春。乔木犹未芳，百草日已新。",
                "著书复何为，当去东皋耘。"
            ]
        },
        {
            "title": "咏声",
            "content": [
                "万物自生听，太空恒寂寥。还从静中起，却向静中消。"
            ]
        },
        {
            "title": "咏夜",
            "content": [
                "明从何处去，暗从何处来。但觉年年老，半是此中催。"
            ]
        },
        {
            "title": "咏晓",
            "content": [
                "军中始吹角，城上河初落。深沉犹隐帷，晃朗先分阁。"
            ]
        },
        {
            "title": "咏琥珀",
            "content": [
                "曾为老茯神，本是寒松液。蚊蚋落其中，千年犹可觌。"
            ]
        },
        {
            "title": "咏琉璃",
            "content": [
                "有色同寒冰，无物隔纤玉。象筵看不见，堪将对玉人。"
            ]
        },
        {
            "title": "咏珊瑚",
            "content": [
                "绛树无花叶，非石亦非琼。世人何处得，蓬莱石上生。"
            ]
        },
        {
            "title": "咏水精",
            "content": [
                "映物随颜色，含空无表里。持来向明月，的皪愁成水。"
            ]
        },
        {
            "title": "咏露珠",
            "content": [
                "秋荷一滴露，清夜坠玄天。将来玉盘上，不定始知圆。"
            ]
        },
        {
            "title": "咏玉",
            "content": [
                "乾坤有精物，至宝无文章。雕琢为世器，真性一朝伤。"
            ]
        },
        {
            "title": "同元锡题琅琊寺",
            "content": [
                "适从郡邑喧，又兹三伏热。山中清景多，石罅寒泉洁。",
                "花香天界事，松竹人间别。殿分岚岭明，磴临悬壑绝。",
                "昏旭穷陟降，幽显尽披阅。嶔骇风雨区，寒知龙蛇穴。",
                "情虚澹泊生，境寂尘妄灭。经世岂非道，无为厌车辙。"
            ]
        },
        {
            "title": "题郑弘宪侍御遗爱草堂",
            "content": [
                "居士近依僧，青山结茅屋。疏松映岚晚，春池含苔绿。",
                "繁华冒阳岭，新禽响幽谷。长啸攀乔林，慕兹高世躅。"
            ]
        },
        {
            "title": "题从侄成绪西林精舍书斋",
            "content": [
                "栖身齿多暮，息心君独少。慕谢始精文，依僧欲观妙。",
                "冽泉前阶注，清池北窗照。果药杂芬敷，松筠疏蒨峭。",
                "屡跻幽人境，每肆芳辰眺。采栗玄猿窟，撷芝丹林峤。",
                "纻衣岂寒御，蔬食非饥疗。虽甘巷北单，岂塞青紫耀。",
                "郡有优贤榻，朝编贡士诏。欲同朱轮载，勿惮移文诮。"
            ]
        },
        {
            "title": "题郑拾遗草堂",
            "content": [
                "借地结茅栋，横竹挂朝衣。秋园雨中绿，幽居尘事违。",
                "阴井夕虫乱，高林霜果稀。子有白云意，构此想岩扉。",
                "第一百九十三卷"
            ]
        },
        {
            "title": "夏至避暑北池",
            "content": [
                "昼晷已云极，宵漏自此长。未及施政教，所忧变炎凉。",
                "公门日多暇，是月农稍忙。高居念田里，苦热安可当。",
                "亭午息群物，独游爱方塘。门闭阴寂寂，城高树苍苍。",
                "绿筠尚含粉，圆荷始散芳。于焉洒烦抱，可以对华觞。"
            ]
        },
        {
            "title": "夏景园庐",
            "content": [
                "群木昼阴静，北窗凉气多。闲居逾时节，夏云已嵯峨。",
                "搴叶爱繁绿，缘涧弄惊波。岂为论夙志，对此青山阿。"
            ]
        },
        {
            "title": "始至郡",
            "content": [
                "湓城古雄郡，横江千里驰。高树上迢递，峻堞绕欹危。",
                "井邑烟火晚，郊原草树滋。洪流荡北阯，崇岭郁南圻。",
                "斯民本乐生，逃逝竟何为。旱岁属荒歉，旧逋积如坻。",
                "到郡方逾月，终朝理乱丝。宾朋未及宴，简牍已云疲。",
                "昔贤播高风，得守愧无施。岂待干戈戢，且愿抚茕嫠。"
            ]
        },
        {
            "title": "西亭",
            "content": [
                "亭宇丽朝景，帘牖散暄风。小山初构石，珍树正然红。",
                "弱藤已扶树，幽兰欲成丛。芳心幸如此，佳人时不同。"
            ]
        },
        {
            "title": "南园",
            "content": [
                "清露夏天晓，荒园野气通。水禽遥泛雪，池莲迥披红。",
                "幽林讵知暑，环舟似不穷。顿洒尘喧意，长啸满襟风。"
            ]
        },
        {
            "title": "简寂观西涧瀑布下作",
            "content": [
                "淙流绝壁散，虚烟翠涧深。丛际松风起，飘来洒尘襟。",
                "窥萝玩猿鸟，解组傲云林。茶果邀真侣，觞酌洽同心。",
                "旷岁怀兹赏，行春始重寻。聊将横吹笛，一写山水音。"
            ]
        },
        {
            "title": "寻简寂观瀑布",
            "content": [
                "蹑石欹危过急涧，攀崖迢递弄悬泉。",
                "犹将虎竹为身累，欲付归人绝世缘。"
            ]
        },
        {
            "title": "诣西山深师",
            "content": [
                "曹溪旧弟子，何缘住此山。世有征战事，心将流水闲。",
                "扫林驱虎出，宴坐一林间。藩守宁为重，拥骑造云关。"
            ]
        },
        {
            "title": "同越琅琊山",
            "content": [
                "石门有雪无行迹，松壑凝烟满众香。",
                "馀食施庭寒鸟下，破衣挂树老僧亡。"
            ]
        },
        {
            "title": "游琅琊山寺",
            "content": [
                "受命恤人隐，兹游久未遑。鸣驺响幽涧，前旌耀崇冈。",
                "青冥台砌寒，绿缛草木香。填壑跻花界，叠石构云房。",
                "经制随岩转，缭绕岂定方。新泉泄阴壁，高萝荫绿塘。",
                "攀林一栖止，饮水得清凉。物累诚可遣，疲氓终未忘。",
                "还归坐郡阁，但见山苍苍。"
            ]
        },
        {
            "title": "起度律师同居东斋院",
            "content": [
                "释子喜相偶，幽林俱避喧。安居同僧夏，清夜讽道言。",
                "对阁景恒晏，步庭阴始繁。逍遥无一事，松风入南轩。"
            ]
        },
        {
            "title": "昙智禅师院",
            "content": [
                "高年不复出，门径众草生。时夏方新雨，果药发馀荣。",
                "疏澹下林景，流暮幽禽情。身名两俱遣，独此野寺行。"
            ]
        },
        {
            "title": "至西峰兰若受田妇馈",
            "content": [
                "攀崖复缘涧，遂造幽人居。鸟鸣泉谷暖，土起萌甲舒。",
                "聊登石楼憩，下玩潭中鱼。田妇有嘉献，泼撒新岁馀。",
                "常怪投钱饮，事与贤达疏。今我何为答，鳏寡欲焉如。"
            ]
        },
        {
            "title": "澄秀上座院",
            "content": [
                "缭绕西南隅，鸟声转幽静。秀公今不在，独礼高僧影。",
                "林下器未收，何人适煮茗。"
            ]
        },
        {
            "title": "义演法师西斋",
            "content": [
                "结茅临绝岸，隔水闻清磬。山水旷萧条，登临散情性。",
                "稍指缘原骑，还寻汲涧径。长啸倚亭树，怅然川光暝。"
            ]
        },
        {
            "title": "道晏寺主院",
            "content": [
                "北邻有幽竹，潜筠穿我庐。往来地已密，心乐道者居。",
                "残花回往节，轻条荫夏初。闻钟北窗起，啸傲永日馀。"
            ]
        },
        {
            "title": "蓝岭精舍",
            "content": [
                "石壁精舍高，排云聊直上。佳游惬始愿，忘险得前赏。",
                "崖倾景方晦，谷转川如掌。绿林含萧条，飞阁起弘敞。",
                "道人上方至，清夜还独往。日落群山阴，天秋百泉响。",
                "所嗟累已成，安得长偃仰。"
            ]
        },
        {
            "title": "精舍纳凉",
            "content": [
                "山景寂已晦，野寺变苍苍。夕风吹高殿，露叶散林光。",
                "清钟始戒夜，幽禽尚归翔。谁复掩扉卧，不咏南轩凉。"
            ]
        },
        {
            "title": "神静师院",
            "content": [
                "青苔幽巷遍，新林露气微。经声在深竹，高斋独掩扉。",
                "憩树爱岚岭，听禽悦朝晖。方耽静中趣，自与尘事违。"
            ]
        },
        {
            "title": "行宽禅师院",
            "content": [
                "北望极长廊，斜扉映丛竹。亭午一来寻，院幽僧亦独。",
                "唯闻山鸟啼，爱此林下宿。"
            ]
        },
        {
            "title": "慈恩精舍南池作",
            "content": [
                "清境岂云远，炎氛忽如遗。重门布绿阴，菡萏满广池。",
                "石发散清浅，林光动涟漪。缘崖摘紫房，扣槛集灵龟。",
                "浥浥馀露气，馥馥幽襟披。积喧忻物旷，耽玩觉景驰。",
                "明晨复趋府，幽赏当反思。"
            ]
        },
        {
            "title": "同韩郎中闲庭南望秋景",
            "content": [
                "朝下抱馀素，地高心本闲。如何趋府客，罢秩见秋山。",
                "疏树共寒意，游禽同暮还。因君悟清景，西望一开颜。"
            ]
        },
        {
            "title": "秋景诣琅琊精舍",
            "content": [
                "屡访尘外迹，未穷幽赏情。高秋天景远，始见山水清。",
                "上陟岩殿憩，暮看云壑平。苍茫寒色起，迢递晚钟鸣。",
                "意有清夜恋，身为符守婴。悟言缁衣子，萧洒中林行。"
            ]
        },
        {
            "title": "善福精舍秋夜迟诸君",
            "content": [
                "广庭独闲步，夜色方湛然。丹阁已排云，皓月更高悬。",
                "繁露降秋节，苍林郁芊芊。仰观天气凉，高咏古人篇。",
                "抚己亮无庸，结交赖群贤。属予翘思时，方子中夜眠。",
                "相去隔城阙，佳期屡徂迁。如何日夕待，见月三四圆。"
            ]
        },
        {
            "title": "游开元精舍",
            "content": [
                "夏衣始轻体，游步爱僧居。果园新雨后，香台照日初。",
                "绿阴生昼静，孤花表春馀。符竹方为累，形迹一来疏。"
            ]
        },
        {
            "title": "与卢陟同游永定寺北池僧斋",
            "content": [
                "密竹行已远，子规啼更深。绿池芳草气，闲斋春树阴。",
                "晴蝶飘兰径，游蜂绕花心。不遇君携手，谁复此幽寻。"
            ]
        },
        {
            "title": "游灵岩寺",
            "content": [
                "始入松路永，独忻山寺幽。不知临绝槛，乃见西江流。",
                "吴岫分烟景，楚甸散林丘。方悟关塞眇，重轸故园愁。",
                "闻钟戒归骑，憩涧惜良游。地疏泉谷狭，春深草木稠。",
                "兹焉赏未极，清景期杪秋。"
            ]
        },
        {
            "title": "游南斋",
            "content": [
                "池上鸣佳禽，僧斋日幽寂。高林晚露清，红药无人摘。",
                "春水不生烟，荒冈筠翳石。不应朝夕游，良为蹉跎客。"
            ]
        },
        {
            "title": "再游西山",
            "content": [
                "南谯古山郡，信是高人居。自叹乏弘量，终朝亲簿书。",
                "于时忽命驾，秋野正萧疏。积逋诚待责，寻山亦有馀。",
                "测测石泉冷，暧暧烟谷虚。中有释门子，种果结茅庐。",
                "出身厌名利，遇境即踌躇。守直虽多忤，视险方晏如。",
                "况将尘埃外，襟抱从此舒。"
            ]
        },
        {
            "title": "雨夜宿清都观",
            "content": [
                "灵飙动阊阖，微雨洒瑶林。复此新秋夜，高阁正沉沉。",
                "旷岁恨殊迹，兹夕一披襟。洞户含凉气，网轩构层阴。",
                "况自展良友，芳樽遂盈斟。适悟委前妄，清言怡道心。",
                "岂恋腰间绶，如彼笼中禽。"
            ]
        },
        {
            "title": "游西山",
            "content": [
                "时事方扰扰，幽赏独悠悠。弄泉朝涉涧，采石夜归州。",
                "挥翰题苍峭，下马历嵌丘。所爱唯山水，到此即淹留。"
            ]
        },
        {
            "title": "南园陪王卿游瞩",
            "content": [
                "形迹虽拘检，世事澹无心。郡中多山水，日夕听幽禽。",
                "几阁文墨暇，园林春景深。杂花芳意散，绿池暮色沉。",
                "君子有高躅，相携在幽寻。一酌何为贵，可以写冲襟。"
            ]
        },
        {
            "title": "陪王卿郎中游南池",
            "content": [
                "鹓鸿俱失侣，同为此地游。露浥荷花气，风散柳园秋。",
                "烟草凝衰屿，星汉泛归流。林高初上月，塘深未转舟。",
                "清言屡往复，华樽始献酬。终忆秦川赏，端坐起离忧。"
            ]
        },
        {
            "title": "观沣水涨",
            "content": [
                "夏雨万壑凑，沣涨暮浑浑。草木盈川谷，澶漫一平谷。",
                "槎梗方瀰泛，涛沫亦洪翻。北来注泾渭，所过无安源。",
                "云岭同昏黑，观望悸心魂。舟人空敛棹，风波正自奔。"
            ]
        },
        {
            "title": "园亭览物",
            "content": [
                "积雨时物变，夏绿满园新。残花已落实，高笋半成筠。",
                "守此幽栖地，自是忘机人。"
            ]
        },
        {
            "title": "春游南亭",
            "content": [
                "川明气已变，岩寒云尚拥。南亭草心绿，春塘泉脉动。",
                "景煦听禽响，雨馀看柳重。逍遥池馆华，益愧专城宠。"
            ]
        },
        {
            "title": "秋郊作",
            "content": [
                "清露澄境远，旭日照林初。一望秋山净，萧条形迹疏。",
                "登原忻时稼，采菊行故墟。方愿沮溺耦，淡泊守田庐。"
            ]
        },
        {
            "title": "观田家",
            "content": [
                "微雨众卉新，一雷惊蛰始。田家几日闲，耕种从此起。",
                "丁壮俱在野，场圃亦就理。归来景常晏，饮犊西涧水。",
                "饥劬不自苦，膏泽且为喜。仓廪无宿储，徭役犹未已。",
                "方惭不耕者，禄食出闾里。"
            ]
        },
        {
            "title": "秋夕西斋与僧神静游",
            "content": [
                "晨登西斋望，不觉至夕曛。正当秋夏交，原野起烟氛。",
                "坐听凉飙举，华月稍披云。漠漠山犹隐，滟滟川始分。",
                "物幽夜更殊，境静兴弥臻。息机非傲世，于时乏嘉闻。",
                "究空自为理，况与释子群。"
            ]
        },
        {
            "title": "与幼遐、君贶兄弟同游白家竹潭",
            "content": [
                "清赏非素期，偶游方自得。前登绝岭险，下视深潭黑。",
                "密竹已成暮，归云殊未极。春鸟依谷暄，紫兰含幽色。",
                "已将芳景遇，复款平生忆。终念一欢别，临风还默默。"
            ]
        },
        {
            "title": "月溪与幼遐、君贶同游（时二子还城）",
            "content": [
                "岸筱覆回溪，回溪曲如月。沉沉水容绿，寂寂流莺歇。",
                "浅石方凌乱，游禽时出没。半雨夕阳霏，缘源杂花发。",
                "明晨重来此，同心应已阙。"
            ]
        },
        {
            "title": "再游西郊渡",
            "content": [
                "水曲一追游，游人重怀恋。婵娟昨夜月，还向波中见。",
                "惊禽栖不定，流芳寒未遍。携手更何时，伫看花似霰。"
            ]
        },
        {
            "title": "西郊游瞩",
            "content": [
                "东风散馀冱，陂水淡已绿。烟芳何处寻，杳蔼春山曲。",
                "新禽哢暄节，晴光泛嘉木。一与诸君游，华觞忻见属。"
            ]
        },
        {
            "title": "游溪",
            "content": [
                "野水烟鹤唳，楚天云雨空。玩舟清景晚，垂钓绿蒲中。",
                "落花飘旅衣，归流澹清风。缘源不可极，远树但青葱。"
            ]
        },
        {
            "title": "任鄠令渼陂游眺",
            "content": [
                "野水滟长塘，烟花乱晴日。氤氲绿树多，苍翠千山出。",
                "游鱼时可见，新荷尚未密。屡往心独闲，恨无理人术。"
            ]
        },
        {
            "title": "府舍月游",
            "content": [
                "官舍耿深夜，佳月喜同游。横河俱半落，泛露忽惊秋。",
                "散彩疏群树，分规澄素流。心期与浩景，苍苍殊未收。"
            ]
        },
        {
            "title": "庄严精舍游集",
            "content": [
                "良游因时暇，乃在西南隅。绿烟凝层城，丰草满通衢。",
                "精舍何崇旷，烦跼一弘舒。架虹施广荫，构云眺八区。",
                "即此尘境远，忽闻幽鸟殊。新林泛景光，丛绿含露濡。",
                "永日亮难遂，平生少欢娱。谁能遽还归，幸与高士俱。"
            ]
        },
        {
            "title": "再游龙门怀旧侣",
            "content": [
                "两山郁相对，晨策方上干。霭霭眺都城，悠悠俯清澜。",
                "邈矣二三子，兹焉屡游盘。良时忽已周，独往念前欢。",
                "好鸟始云至，众芳亦未阑。遇物岂殊昔，慨伤自有端。"
            ]
        },
        {
            "title": "洛都游寓",
            "content": [
                "东风日已和，元化亮无私。草木同时植，生条有高卑。",
                "罢官守园庐，岂不怀渴饥。穷通非所干，跼促当何为。",
                "佳辰幸可游，亲友亦相追。朝从华林宴，暮返东城期。",
                "掇英出兰皋，玩月步川坻。轩冕诚可慕，所忧在絷维。"
            ]
        },
        {
            "title": "襄武馆游眺",
            "content": [
                "州民知礼让，讼简得遨游。高亭凭古地，山川当暮秋。",
                "是时粳稻熟，西望尽田畴。仰恩惭政拙，念劳喜岁收。",
                "澹泊风景晏，缭绕云树幽。节往情恻恻，天高思悠悠。",
                "嘉宾幸云集，芳樽始淹留。还希习池赏，聊以驻鸣驺。"
            ]
        },
        {
            "title": "游龙门香山泉",
            "content": [
                "山水本自佳，游人已忘虑。碧泉更幽绝，赏爱未能去。",
                "潺湲写幽磴，缭绕带嘉树。激转忽殊流，归泓又同注。",
                "羽觞自成玩，永日亦延趣。灵草有时香，仙源不知处。",
                "还当候圆月，携手重游寓。"
            ]
        },
        {
            "title": "陪元侍御春游",
            "content": [
                "何处醉春风，长安西复东。不因俱罢职，岂得此时同。",
                "贳酒宣平里，寻芳下苑中。往来杨柳陌，犹避昔年骢。"
            ]
        },
        {
            "title": "观早朝",
            "content": [
                "伐鼓通严城，车马溢广躔。煌煌列明烛，朝服照华鲜。",
                "金门杳深沉，尚听清漏传。河汉忽已没，司阍启晨关。",
                "丹殿据龙首，崔嵬对南山。寒生千门里，日照双阙间。",
                "禁旅下成列，炉香起中天。辉辉睹明圣，济济行俊贤。",
                "愧无鸳鹭姿，短翮空飞还。谁当假毛羽，云路相追攀。"
            ]
        },
        {
            "title": "登重玄寺阁",
            "content": [
                "时暇陟云构，晨霁澄景光。始见吴都大，十里郁苍苍。",
                "山川表明丽，湖海吞大荒。合沓臻水陆，骈阗会四方。",
                "俗繁节又暄，雨顺物亦康。禽鱼各翔泳，草木遍芬芳。",
                "于兹省氓俗，一用劝农桑。诚知虎符忝，但恨归路长。"
            ]
        },
        {
            "title": "晚登郡阁",
            "content": [
                "怅然高阁望，已掩东城关。春风偏送柳，夜景欲沉山。"
            ]
        },
        {
            "title": "夜望",
            "content": [
                "南楼夜已寂，暗鸟动林间。不见城郭事，沉沉唯四山。"
            ]
        },
        {
            "title": "寒食后北楼作",
            "content": [
                "园林过新节，风花乱高阁。遥闻击鼓声，蹴鞠军中乐。"
            ]
        },
        {
            "title": "楼中月夜",
            "content": [
                "端令倚悬槛，长望抱沉忧。宁知故园月，今夕在兹楼。",
                "衰莲送馀馥，华露湛新秋。坐见苍林变，清辉怆已休。"
            ]
        },
        {
            "title": "西楼",
            "content": [
                "高阁一长望，故园何日归。烟尘拥函谷，秋雁过来稀。"
            ]
        },
        {
            "title": "善福寺阁",
            "content": [
                "残霞照高阁，青山出远林。晴明一登望，潇洒此幽襟。"
            ]
        },
        {
            "title": "登楼",
            "content": [
                "兹楼日登眺，流岁暗蹉跎。坐厌淮南守，秋山红树多。"
            ]
        },
        {
            "title": "台上迟客",
            "content": [
                "高台一悄望，远树间朝晖。但见东西骑，坐令心赏违。",
                "始霁郊原绿，暮春啼鸟稀。徒然对芳物，何能独醉归。"
            ]
        },
        {
            "title": "无题",
            "content": [
                "登高创危构，林表见川流。微雨飒已至，萧条川气秋。",
                "下寻密竹尽，忽旷沙际游。纡曲水分野，绵延稼盈畴。",
                "寒花明废墟，樵牧笑榛丘。云水成阴澹，竹树更清幽。",
                "适自恋佳赏，复兹永日留。"
            ]
        },
        {
            "title": "登乐游庙作",
            "content": [
                "高原出东城，郁郁见咸阳。上有千载事，乃自汉宣皇。",
                "颓堧久凌迟，陈迹翳丘荒。春草虽复绿，惊风但飘扬。",
                "周览京城内，双阙起中央。微钟何处来，暮色忽苍苍。",
                "歌吹喧万井，车马塞康庄。昔人岂不尔，百世同一伤。",
                "归当守冲漠，迹寓心自忘。"
            ]
        },
        {
            "title": "登宝意寺上",
            "content": [
                "翠岭香台出半天，万家烟树满晴川。",
                "诸僧近住不相识，坐听微钟记往年。"
            ]
        },
        {
            "title": "同德寺阁集眺",
            "content": [
                "芳节欲云晏，游遨乐相从。高阁照丹霞，飗飗含远风。",
                "寂寥氛氲廓，超忽神虑空。旭日霁皇州，岹峣见两宫。",
                "嵩少多秀色，群山莫与崇。三川浩东注，瀍涧亦来同。",
                "阴阳降大和，宇宙得其中。舟车满川陆，四国靡不通。",
                "旧堵今既葺，庶氓亦已丰。周览思自奋，行当遇时邕。"
            ]
        },
        {
            "title": "登高望洛城作",
            "content": [
                "高台造云端，遐瞰周四垠。雄都定鼎地，势据万国尊。",
                "河岳出云雨，土圭酌乾坤。舟通南越贡，城背北邙原。",
                "帝宅夹清洛，丹霞捧朝暾。葱茏瑶台榭，窈窕双阙门。",
                "十载构屯难，兵戈若云屯。膏腴满榛芜，比屋空毁垣。",
                "圣主乃东眷，俾贤拯元元。熙熙居守化，泛泛太府恩。",
                "至损当受益，苦寒必生温。平明四城开，稍见市井喧。",
                "坐感理乱迹，永怀经济言。吾生自不达，空鸟何翩翻。",
                "天高水流远，日晏城郭昏。裴回讫旦夕，聊用写忧烦。"
            ]
        },
        {
            "title": "叹白发",
            "content": [
                "还同一叶落，对此孤镜晓。丝缕乍难分，杨花复相绕。",
                "时役人易衰，吾年白犹少。",
                "第一百九十二卷"
            ]
        },
        {
            "title": "龙门游眺",
            "content": [
                "凿山导伊流，中断若天辟。都门遥相望，佳气生朝夕。",
                "素怀出尘意，适有携手客。精舍绕层阿，千龛邻峭壁。",
                "缘云路犹缅，憩涧钟已寂。花树发烟华，淙流散石脉。",
                "长啸招远风，临潭漱金碧。日落望都城，人间何役役。"
            ]
        },
        {
            "title": "感事",
            "content": [
                "霜雪皎素丝，何意坠墨池。青苍犹可濯，黑色不可移。",
                "女工再三叹，委弃当此时。岁寒虽无褐，机杼谁肯施。"
            ]
        },
        {
            "title": "阊门怀古",
            "content": [
                "独鸟下高树，遥知吴苑园。凄凉千古事，日暮倚阊门。"
            ]
        },
        {
            "title": "广德中洛阳作",
            "content": [
                "生长太平日，不知太平欢。今还洛阳中，感此方苦酸。",
                "饮药本攻病，毒肠翻自残。王师涉河洛，玉石俱不完。",
                "时节屡迁斥，山河长郁盘。萧条孤烟绝，日入空城寒。",
                "蹇劣乏高步，缉遗守微官。西怀咸阳道，踯躅心不安。"
            ]
        },
        {
            "title": "睢阳感怀",
            "content": [
                "豺虎犯天纲，升平无内备。长驱阴山卒，略践三河地。",
                "张侯本忠烈，济世有深智。坚壁梁宋间，远筹吴楚利。",
                "穷年方绝输，邻援皆携贰。使者哭其庭，救兵终不至。",
                "重围虽可越，藩翰谅难弃。饥喉待危巢，悬命中路坠。",
                "甘从锋刃毙，莫夺坚贞志。宿将降贼庭，儒生独全义。",
                "空城唯白骨，同往无贱贵。哀哉岂独今，千载当歔欷。"
            ]
        },
        {
            "title": "至开化里寿春公故宅",
            "content": [
                "宁知府中吏，故宅一徘徊。历阶存往敬，瞻位泣馀哀。",
                "废井没荒草，阴牖生绿苔。门前车马散，非复昔时来。"
            ]
        },
        {
            "title": "无题",
            "content": [
                "存亡三十载，事过悉成空。不惜沾衣泪，并话一宵中。"
            ]
        },
        {
            "title": "同李二过",
            "content": [
                "客车名未灭，没世恨应长。斜月知何照，幽林判自芳。",
                "故人惊逝水，寒雀噪空墙。不是平生旧，遗踪要可伤。"
            ]
        },
        {
            "title": "东林精舍见故",
            "content": [
                "仲月景气佳，东林一登历。中有故人诗，凄凉在高壁。",
                "精思长悬世，音容已归寂。墨泽传洒馀，磨灭亲翰迹。",
                "平生忽如梦，百事皆成昔。结骑京华年，挥文箧笥积。",
                "朝廷重英彦，时辈分圭璧。永谢柏梁陪，独阙金门籍。",
                "方婴存殁感，岂暇林泉适。雨馀山景寒，风散花光夕。",
                "新知虽满堂，故情谁能觌。唯当同时友，缄寄空凄戚。"
            ]
        },
        {
            "title": "张彭州前",
            "content": [
                "君昔掌文翰，西垣复石渠。朱衣乘白马，辉光照里闾。",
                "余时忝南省，接宴愧空虚。一别守兹郡，蹉跎岁再除。",
                "长怀关河表，永日简牍馀。郡中有方塘，凉阁对红蕖。",
                "金玉蒙远贶，篇咏见吹嘘。未答平生意，已没九原居。",
                "秋风吹寝门，长恸涕涟如。覆视缄中字，奄为昔人书。",
                "发鬓已云白，交友日凋疏。冯生远同恨，憔悴在田庐。"
            ]
        },
        {
            "title": "沣上与幼遐月夜登西冈玩花",
            "content": [
                "置酒临高隅，佳人自城阙。已玩满川花，还看满川月。",
                "花月方浩然，赏心何由歇。"
            ]
        },
        {
            "title": "悲故交",
            "content": [
                "白璧众求瑕，素丝易成污。万里颠沛还，高堂已长暮。",
                "积愤方盈抱，缠哀忽逾度。念子从此终，黄泉竟谁诉。",
                "一为时事感，岂独平生故。唯见荒丘原，野草涂朝露。"
            ]
        },
        {
            "title": "同德精舍旧居伤怀",
            "content": [
                "洛京十载别，东林访旧扉。山河不可望，存没意多违。",
                "时迁迹尚在，同去独来归。还见窗中鸽，日暮绕庭飞。"
            ]
        },
        {
            "title": "感梦",
            "content": [
                "岁月转芜漫，形影长寂寥。仿佛觏微梦，感叹起中宵。",
                "绵思霭流月，惊魂飒回飙。谁念兹夕永，坐令颜鬓凋。"
            ]
        },
        {
            "title": "林园晚霁",
            "content": [
                "雨歇见青山，落日照林园。山多烟鸟乱，林清风景翻。",
                "提携唯子弟，萧散在琴言。同游不同意，耿耿独伤魂。",
                "寂寞钟已尽，如何还入门。"
            ]
        },
        {
            "title": "闲斋对雨",
            "content": [
                "幽独自盈抱，阴淡亦连朝。空斋对高树，疏雨共萧条。",
                "巢燕翻泥湿，蕙花依砌消。端居念往事，倏忽苦惊飙。"
            ]
        },
        {
            "title": "悲纨扇",
            "content": [
                "非关秋节至，讵是恩情改。掩颦人已无，委箧凉空在。",
                "何言永不发，暗使销光彩。"
            ]
        },
        {
            "title": "秋夜二首",
            "content": [
                "庭树转萧萧，阴虫还戚戚。独向高斋眠，夜闻寒雨滴。",
                "微风时动牖，残灯尚留壁。惆怅平生怀，偏来委今夕。",
                "霜露已凄凄，星汉复昭回。朔风中夜起，惊鸿千里来。",
                "萧条凉叶下，寂寞清砧哀。岁晏仰空宇，心事若寒灰。"
            ]
        },
        {
            "title": "端居感怀",
            "content": [
                "沈沈积素抱，婉婉属之子。永日独无言，忽惊振衣起。",
                "方如在帏室，复悟永终已。稚子伤恩绝，盛时若流水。",
                "暄凉同寡趣，朗晦俱无理。寂性常喻人，滞情今在己。",
                "空房欲云暮，巢燕亦来止。夏木遽成阴，绿苔谁复履。",
                "感至竟何方，幽独长如此。"
            ]
        },
        {
            "title": "感镜",
            "content": [
                "铸镜广陵市，菱花匣中发。夙昔尝许人，镜成人已没。",
                "如冰结圆器，类璧无丝发。形影终不临，清光殊不歇。",
                "一感平生言，松枝树秋月。"
            ]
        },
        {
            "title": "夏日",
            "content": [
                "已谓心苦伤，如何日方永。无人不昼寝，独坐山中静。",
                "悟澹将遣虑，学空庶遗境。积俗易为侵，愁来复难整。"
            ]
        },
        {
            "title": "过昭国里故第",
            "content": [
                "不复见故人，一来过故宅。物变知景暄，心伤觉时寂。",
                "池荒野筠合，庭绿幽草积。风散花意谢，鸟还山光夕。",
                "宿昔方同赏，讵知今念昔。缄室在东厢，遗器不忍觌。",
                "柔翰全分意，芳巾尚染泽。残工委筐箧，馀素经刀尺。",
                "收此还我家，将还复愁惕。永绝携手欢，空存旧行迹。",
                "冥冥独无语，杳杳将何适。唯思今古同，时缓伤与戚。"
            ]
        },
        {
            "title": "月夜",
            "content": [
                "皓月流春城，华露积芳草。坐念绮窗空，翻伤清景好。",
                "清景终若斯，伤多人自老。"
            ]
        },
        {
            "title": "除日",
            "content": [
                "思怀耿如昨，季月已云暮。忽惊年复新，独恨人成故。",
                "冰池始泮绿，梅援还飘素。淑景方转延，朝朝自难度。"
            ]
        },
        {
            "title": "送终",
            "content": [
                "奄忽逾时节，日月获其良。萧萧车马悲，祖载发中堂。",
                "生平同此居，一旦异存亡。斯须亦何益，终复委山冈。",
                "行出国南门，南望郁苍苍。日入乃云造，恸哭宿风霜。",
                "晨迁俯玄庐，临诀但遑遑。方当永潜翳，仰视白日光。",
                "俯仰遽终毕，封树已荒凉。独留不得还，欲去结中肠。",
                "童稚知所失，啼号捉我裳。即事犹仓卒，岁月始难忘。"
            ]
        },
        {
            "title": "冬夜",
            "content": [
                "杳杳日云夕，郁结谁为开。单衾自不暖，霜霰已皑皑。",
                "晚岁沦夙志，惊鸿感深哀。深哀当何为，桃李忽凋摧。",
                "帏帐徒自设，冥寞岂复来。平生虽恩重，迁去托穷埃。",
                "抱此女曹恨，顾非高世才。振衣中夜起，河汉尚裴回。"
            ]
        },
        {
            "title": "叹杨花",
            "content": [
                "空蒙不自定，况值暄风度。旧赏逐流年，新愁忽盈素。",
                "才萦下苑曲，稍满东城路。人意有悲欢，时芳独如故。"
            ]
        },
        {
            "title": "往富平伤怀",
            "content": [
                "晨起凌严霜，恸哭临素帷。驾言百里途，恻怆复何为。",
                "昨者仕公府，属城常载驰。出门无所忧，返室亦熙熙。",
                "今者掩筠扉，但闻童稚悲。丈夫须出入，顾尔内无依。",
                "衔恨已酸骨，何况苦寒时。单车路萧条，回首长逶迟。",
                "飘风忽截野，嘹唳雁起飞。昔时同往路，独往今讵知。"
            ]
        },
        {
            "title": "伤逝（",
            "content": [
                "染白一为黑，焚木尽成灰。念我室中人，逝去亦不回。",
                "结发二十载，宾敬如始来。提携属时屯，契阔忧患灾。",
                "柔素亮为表，礼章夙所该。仕公不及私，百事委令才。",
                "一旦入闺门，四屋满尘埃。斯人既已矣，触物但伤摧。",
                "单居移时节，泣涕抚婴孩。知妄谓当遣，临感要难裁。",
                "梦想忽如睹，惊起复徘徊。此心良无已，绕屋生蒿莱。"
            ]
        },
        {
            "title": "山行积雨",
            "content": [
                "揽辔穷登降，阴雨遘二旬。但见白云合，不睹岩中春。",
                "急涧岂易揭，峻途良难遵。深林猿声冷，沮洳虎迹新。",
                "始霁升阳景，山水阅清晨。杂花积如雾，百卉萋已陈。",
                "鸣驺屡骧首，归路自忻忻。"
            ]
        },
        {
            "title": "自蒲塘驿回驾经历山水",
            "content": [
                "馆宿风雨滞，始晴行盖转。浔阳山水多，草木俱纷衍。",
                "崎岖缘碧涧，苍翠践苔藓。高树夹潺湲，崩石横阴巘。",
                "野杏依寒拆，馀云冒岚浅。性惬形岂劳，境殊路遗缅。",
                "忆昔终南下，佳游亦屡展。时禽下流暮，纷思何由遣。"
            ]
        },
        {
            "title": "晚归沣川",
            "content": [
                "凌雾朝阊阖，落日返清川。簪组方暂解，临水一翛然。",
                "昆弟忻来集，童稚满眼前。适意在无事，携手望秋田。",
                "南岭横爽气，高林绕遥阡。野庐不锄理，翳翳起荒烟。",
                "名秩斯逾分，廉退愧不全。已想平门路，晨骑复言旋。"
            ]
        },
        {
            "title": "乘月过西郊渡",
            "content": [
                "远山含紫氛，春野霭云暮。值此归时月，留连西涧渡。",
                "谬当文墨会，得与群英遇。赏逐乱流翻，心将清景悟。",
                "行车俨未转，芳草空盈步。已举候亭火，犹爱村原树。",
                "还当守故扃，怅恨秉幽素。"
            ]
        },
        {
            "title": "授衣还田里",
            "content": [
                "公门悬甲令，浣濯遂其私。晨起怀怆恨，野田寒露时。",
                "气收天地广，风凄草木衰。山明始重叠，川浅更逶迤。",
                "烟火生闾里，禾黍积东菑。终然可乐业，时节一来斯。"
            ]
        },
        {
            "title": "往云门郊居途经回流作",
            "content": [
                "兹晨乃休暇，适往田家庐。原谷径途涩，春阳草木敷。",
                "才遵板桥曲，复此清涧纡。崩壑方见射，回流忽已舒。",
                "明灭泛孤景，杳霭含夕虚。无将为邑志，一酌澄波馀。"
            ]
        },
        {
            "title": "经武功旧宅",
            "content": [
                "兹邑昔所游，嘉会常在目。历载俄二九，始往今来复。",
                "戚戚居人少，茫茫野田绿。风雨经旧墟，毁垣迷往躅。",
                "门临川流驶，树有羁雌宿。多累恒悲往，长年觉时速。",
                "欲去中复留，徘徊结心曲。"
            ]
        },
        {
            "title": "登蒲塘驿沿路见泉谷村墅忽想京师旧居追怀昔",
            "content": [
                "青山导骑绕，春风行旆舒。均徭视属城，问疾躬里闾。",
                "烟水依泉谷，川陆散樵渔。忽念故园日，复忆骊山居。",
                "荏苒斑鬓及，梦寝婚宦初。不觉平生事，咄嗟二纪馀。",
                "存殁阔已永，悲多欢自疏。高秩非为美，阑干泪盈裾。"
            ]
        },
        {
            "title": "始夏南园思旧里",
            "content": [
                "夏首云物变，雨馀草木繁。池荷初帖水，林花已扫园。",
                "萦丛蝶尚乱，依阁鸟犹喧。对此残芳月，忆在汉陵原。"
            ]
        },
        {
            "title": "忆沣上幽居",
            "content": [
                "一来当复去，犹此厌樊笼。况我林栖子，朝服坐南宫。",
                "唯独问啼鸟，还如沣水东。"
            ]
        },
        {
            "title": "重九登滁城楼忆前岁九日归沣上赴崔都水及诸",
            "content": [
                "今日重九宴，去岁在京师。聊回出省步，一赴郊园期。",
                "嘉节始云迈，周辰已及兹。秋山满清景，当赏属乖离。",
                "凋散民里阔，摧翳众木衰。楼中一长啸，恻怆起凉飔。"
            ]
        },
        {
            "title": "雨夜感怀",
            "content": [
                "微雨洒高林，尘埃自萧散。耿耿心未平，沉沉夜方半。",
                "独惊长簟冷，遽觉愁鬓换。谁能当此夕，不有盈襟叹。"
            ]
        },
        {
            "title": "经函谷关",
            "content": [
                "洪河绝山根，单轨出其侧。万古为要枢，往来何时息。",
                "秦皇既恃险，海内被吞食。及嗣同覆颠，咽喉莫能塞。",
                "炎灵讵西驾，娄子非经国。徒欲扼诸侯，不知恢至德。",
                "圣朝及天宝，豺虎起东北。下沉战死魂，上结穷冤色。",
                "古今虽共守，成败良可识。藩屏无俊贤，金汤独何力。",
                "驰车一登眺，感慨中自恻。"
            ]
        },
        {
            "title": "怀琅琊、深标二释子",
            "content": [
                "白云埋大壑，阴崖滴夜泉。应居西石室，月照山苍然。"
            ]
        },
        {
            "title": "晓至园中忆诸弟、崔都水",
            "content": [
                "山郭恒悄悄，林月亦娟娟。景清神已澄，事简虑绝牵。",
                "秋塘遍衰草，晓露洗红莲。不见心所爱，兹赏岂为妍。"
            ]
        },
        {
            "title": "立夏日忆京师诸弟",
            "content": [
                "改序念芳辰，烦襟倦日永。夏木已成阴，公门昼恒静。",
                "长风始飘阁，叠云才吐岭。坐想离居人，还当惜徂景。"
            ]
        },
        {
            "title": "池上怀王卿",
            "content": [
                "幽居捐世事，佳雨散园芳。入门霭已绿，水禽鸣春塘。",
                "重云始成夕，忽霁尚残阳。轻舟因风泛，郡阁望苍苍。",
                "私燕阻外好，临欢一停觞。兹游无时尽，旭日愿相将。"
            ]
        },
        {
            "title": "月晦忆去年与亲友曲水游宴",
            "content": [
                "晦赏念前岁，京国结良俦。骑出宣平里，饮对曲池流。",
                "今朝隔天末，空园伤独游。雨歇林光变，塘绿鸟声幽。",
                "凋氓积逋税，华鬓集新秋。谁言恋虎符，终当还旧丘。"
            ]
        },
        {
            "title": "对韩少尹所赠砚有怀",
            "content": [
                "故人谪遐远，留砚宠斯文。白水浮香墨，清池满夏云。",
                "念离心已永，感物思徒纷。未有桂阳使，裁书一报君。"
            ]
        },
        {
            "title": "怀素友子西",
            "content": [
                "广陌并游骑，公堂接华襟。方欢遽见别，永日独沉吟。",
                "阶暝流暗驶，气疏露已侵。层城湛深夜，片月生幽林。",
                "往款良未遂，来觌旷无音。恒当清觞宴，思子玉山岑。",
                "耿耿何以写，密言空委心。"
            ]
        },
        {
            "title": "清明日忆诸弟",
            "content": [
                "冷食方多病，开襟一忻然。终令思故郡，烟火满晴川。",
                "杏粥犹堪食，榆羹已稍煎。唯恨乖亲燕，坐度此芳年。"
            ]
        },
        {
            "title": "春思",
            "content": [
                "野花如雪绕江城，坐见年芳忆帝京。",
                "阊阖晓开凝碧树，曾陪鸳鹭听流莺。"
            ]
        },
        {
            "title": "夏夜忆卢嵩",
            "content": [
                "霭霭高馆暮，开轩涤烦襟。不知湘雨来，潇洒在幽林。",
                "炎月得凉夜，芳樽谁与斟。故人南北居，累月间徽音。",
                "人生无闲日，欢会当在今。反侧候天旦，层城苦沉沉。"
            ]
        },
        {
            "title": "有所思",
            "content": [
                "借问堤上柳，青青为谁春。空游昨日地，不见昨日人。",
                "缭绕万家井，往来车马尘。莫道无相识，要非心所亲。"
            ]
        },
        {
            "title": "春",
            "content": [
                "因时省风俗，布惠迨高年。建隼出浔阳，整驾游山川。",
                "白云敛晴壑，群峰列遥天。嶔崎石门状，杳霭香炉烟。",
                "榛荒屡罥挂，逼侧殆覆颠。方臻释氏庐，时物屡华妍。",
                "昙远昔经始，于兹閟幽玄。东西竹林寺，灌注寒涧泉。",
                "人事既云泯，岁月复已绵。殿宇馀丹绀，磴阁峭欹悬。",
                "佳士亦栖息，善身绝尘缘。今我蒙朝寄，教化敷里厘。",
                "道妙苟为得，出处理无偏。心当同所尚，迹岂辞缠牵。"
            ]
        },
        {
            "title": "无题",
            "content": [
                "去年涧水今亦流，去年杏花今又拆。",
                "山人归来问是谁，还是去年行春客。",
                "第一百九十一卷"
            ]
        },
        {
            "title": "休暇日访王侍御不遇",
            "content": [
                "九日驱驰一日闲，寻君不遇又空还。",
                "怪来诗思清人骨，门对寒流雪满山。"
            ]
        },
        {
            "title": "逢杨开府",
            "content": [
                "少事武皇帝，无赖恃恩私。身作里中横，家藏亡命儿。",
                "朝持樗蒲局，暮窃东邻姬。司隶不敢捕，立在白玉墀。",
                "骊山风雪夜，长杨羽猎时。一字都不识，饮酒肆顽痴。",
                "武皇升仙去，憔悴被人欺。读书事已晚，把笔学题诗。",
                "两府始收迹，南宫谬见推。非才果不容，出守抚茕嫠。",
                "忽逢杨开府，论旧涕俱垂。坐客何由识，惟有故人知。"
            ]
        },
        {
            "title": "路逢崔、",
            "content": [
                "一台称二妙，归路望行尘。俱是攀龙客，空为避马人。",
                "见招翻跼蹐，相问良殷勤。日日吟趋府，弹冠岂有因。"
            ]
        },
        {
            "title": "将发楚州，经",
            "content": [
                "孤舟欲夜发，只为访情人。此地忽相遇，留连意更新。",
                "停杯嗟别久，对月言家贫。一问临邛令，如何待上宾。"
            ]
        },
        {
            "title": "淮上遇洛阳李主簿",
            "content": [
                "结茅临古渡，卧见长淮流。窗里人将老，门前树已秋。",
                "寒山独过雁，暮雨远来舟。日夕逢归客，那能忘旧游。"
            ]
        },
        {
            "title": "冬夜宿司",
            "content": [
                "南北与山邻，蓬庵庇一身。繁霜疑有雪，荒草似无人。",
                "遂性在耕稼，所交唯贱贫。何掾张椽傲，每重德璋亲。"
            ]
        },
        {
            "title": "酬秦征君、徐少府春日见寄",
            "content": [
                "终日愧无政，与君聊散襟。城根山半腹，亭影水中心。",
                "朗咏竹窗静，野情花径深。那能有馀兴，不作剡溪寻。"
            ]
        },
        {
            "title": "酬阎员外陟",
            "content": [
                "寒夜阻良觌，丛竹想幽居。虎符予已误，金丹子何如。",
                "宴集观农暇，笙歌听讼馀。虽蒙一言教，自愧道情疏。"
            ]
        },
        {
            "title": "答故人见谕",
            "content": [
                "素寡名利心，自非周圆器。徒以岁月资，屡蒙藩条寄。",
                "时风重书札，物情敦货遗。机杼十缣单，慵疏百函愧。",
                "常负交亲责，且为一官累。况本濩落人，归无置锥地。",
                "省己已知非，枉书见深致。虽欲效区区，何由枉其志。"
            ]
        },
        {
            "title": "云阳馆怀谷口",
            "content": [
                "清泚阶下流，云自谷口源。念昔白衣士，结庐在石门。",
                "道高杳无累，景静得忘言。山夕绿阴满，世移清赏存。",
                "吏役岂遑暇，幽怀复朝昏。云泉非所濯，萝月不可援。",
                "长往遂真性，暂游恨卑喧。出身既事世，高躅难等论。"
            ]
        },
        {
            "title": "答河南李士巽题香山寺",
            "content": [
                "洛都游宦日，少年携手行。投杯起芳席，总辔振华缨。",
                "关塞有佳气，岩开伊水清。攀林憩佛寺，登高望都城。",
                "蹉跎二十载，世务各所营。兹赏长在梦，故人安得并。",
                "前岁守九江，恩诏赴咸京。因途再登历，山河属晴明。",
                "寂寞僧侣少，苍茫林木成。墙宇或崩剥，不见旧题名。",
                "旧游况存殁，独此泪交横。交横谁与同，书壁贻友生。",
                "今兹守吴郡，绵思方未平。子复经陈迹，一感我深情。",
                "远蒙恻怆篇，中有金玉声。反覆终难答，金玉尚为轻。"
            ]
        },
        {
            "title": "广陵遇孟九云卿",
            "content": [
                "雄藩本帝都，游士多俊贤。夹河树郁郁，华馆千里连。",
                "新知虽满堂，中意颇未宣。忽逢翰林友，欢乐斗酒前。",
                "高文激颓波，四海靡不传。西施且一笑，众女安得妍。",
                "明月满淮海，哀鸿逝长天。所念京国远，我来君欲还。"
            ]
        },
        {
            "title": "暮相思",
            "content": [
                "朝出自不还，暮归花尽发。岂无终日会，惜此花间月。",
                "空馆忽相思，微钟坐来歇。"
            ]
        },
        {
            "title": "春中忆元二",
            "content": [
                "雨歇万井春，柔条已含绿。徘徊洛阳陌，惆怅杜陵曲。",
                "游丝正高下，啼鸟还断续。有酒今不同，思君莹如玉。"
            ]
        },
        {
            "title": "奉和圣制重阳日赐宴",
            "content": [
                "圣心忧万国，端居在穆清。玄功致海晏，锡宴表文明。",
                "恩属重阳节，雨应此时晴。寒菊生池苑，高树出宫城。",
                "捧藻千官处，垂戒百王程。复睹开元日，臣愚献颂声。"
            ]
        },
        {
            "title": "答宾",
            "content": [
                "斜月才鉴帷，凝霜偏冷枕。持情须耿耿，故作单床寝。"
            ]
        },
        {
            "title": "答秦十四校书（秦系）",
            "content": [
                "知掩山扉三十秋，鱼须翠碧弃床头。",
                "莫道谢公方在郡，五言今日为君休。"
            ]
        },
        {
            "title": "酬张协律",
            "content": [
                "昔人鬻舂地，今人复一贤。属余藩守日，方君卧病年。",
                "丽思阻文宴，芳踪阙宾筵。经时岂不怀，欲往事屡牵。",
                "公府适烦倦，开缄莹新篇。非将握中宝，何以比其妍。",
                "感兹栖寓词，想复痾瘵缠。空宇风霜交，幽居情思绵。",
                "当以贫非病，孰云白未玄。邑中有其人，憔悴即我愆。",
                "由来牧守重，英俊得荐延。匪人等鸿毛，斯道何由宣。",
                "遭时无早晚，蕴器俟良缘。观文心未衰，勿药疾当痊。",
                "晨期简牍罢，驰慰子忡然。"
            ]
        },
        {
            "title": "答令狐侍郎（令狐峘）",
            "content": [
                "一凶乃一吉，一是复一非。孰能逃斯理，亮在识其微。",
                "三黜故无愠，高贤当庶几。但以亲交恋，音容邈难希。",
                "况昔别离久，俱忻藩守归。朝宴方陪厕，山川又乖违。",
                "吴门冒海雾，峡路凌连矶。同会在京国，相望涕沾衣。",
                "明时重英才，当复列彤闱。白玉虽尘垢，拂拭还光辉。"
            ]
        },
        {
            "title": "酬刘侍郎使君（刘太真）",
            "content": [
                "琼树凌霜雪，葱茜如芳春。英贤虽出守，本自玉阶人。",
                "宿昔陪郎署，出入仰清尘。孰云俱列郡，比德岂为邻。",
                "风雨飘海气，清凉悦心神。重门深夏昼，赋诗延众宾。",
                "方以岁月旧，每蒙君子亲。继作郡斋什，远赠荆山珍。",
                "高闲庶务理，游眺景物新。朋友亦远集，燕酌在佳辰。",
                "始唱已惭拙，将酬益难伸。濡毫意黾勉，一用写悁勤。"
            ]
        },
        {
            "title": "答重阳",
            "content": [
                "省札陈往事，怆忆数年中。一身朝北阙，家累守田农。",
                "望山亦临水，暇日每来同。性情一疏散，园林多清风。",
                "忽复隔淮海，梦想在沣东。病来经时节，起见秋塘空。",
                "城郭连榛岭，鸟雀噪沟丛。坐使惊霜鬓，撩乱已如蓬。"
            ]
        },
        {
            "title": "答僴奴、",
            "content": [
                "弃职曾守拙，玩幽遂忘喧。山涧依硗瘠，竹树荫清源。",
                "贫居烟火湿，岁熟梨枣繁。风雨飘茅屋，蒿草没瓜园。",
                "群属相欢悦，不觉过朝昏。有时看禾黍，落日上秋原。",
                "饮酒任真性，挥笔肆狂言。一朝忝兰省，三载居远藩。",
                "复与诸弟子，篇翰每相敦。西园休习射，南池对芳樽。",
                "山药经雨碧，海榴凌霜翻。念尔不同此，怅然复一论。",
                "重阳守故家，僴子旅湘沅。俱有缄中藻，恻恻动离魂。",
                "不知何日见，衣上泪空存。"
            ]
        },
        {
            "title": "答端",
            "content": [
                "坐忆故园人已老，宁知远郡雁还来。",
                "长瞻西北是归路，独上城楼日几回。"
            ]
        },
        {
            "title": "答杨奉礼",
            "content": [
                "多病守山郡，自得接嘉宾。不见三四日，旷若十馀旬。",
                "临觞独无味，对榻已生尘。一咏舟中作，洒雪忽惊新。",
                "烟波见栖旅，景物具昭陈。秋塘唯落叶，野寺不逢人。",
                "白事廷吏简，闲居文墨亲。高天池阁静，寒菊霜露频。",
                "应当整孤棹，归来展殷勤。"
            ]
        },
        {
            "title": "答裴处士",
            "content": [
                "遗民爱精舍，乘犊入青山。来署高阳里，不遇白衣还。",
                "礼贤方化俗，闻风自款关。况子逸群士，栖息蓬蒿间。"
            ]
        },
        {
            "title": "答裴丞说归京所献",
            "content": [
                "执事颇勤久，行去亦伤乖。家贫无僮仆，吏卒升寝斋。",
                "衣服藏内箧，药草曝前阶。谁复知次第，濩落且安排。",
                "还期在岁晏，何以慰吾怀。"
            ]
        },
        {
            "title": "答崔都水",
            "content": [
                "亭亭心中人，迢迢居秦关。常缄素札去，适枉华章还。",
                "忆在沣郊时，携手望秋山。久嫌官府劳，初喜罢秩闲。",
                "终年不事业，寝食长慵顽。不知为时来，名籍挂郎间。",
                "摄衣辞田里，华簪耀颓颜。卜居又依仁，日夕正追攀。",
                "牧人本无术，命至苟复迁。离念积岁序，归途眇山川。",
                "郡斋有佳月，园林含清泉。同心不在宴，樽酒徒盈前。",
                "览君陈迹游，词意俱凄妍。忽忽已终日，将酬不能宣。",
                "氓税况重叠，公门极熬煎。责逋甘首免，岁晏当归田。",
                "勿厌守穷辙，慎为名所牵。"
            ]
        },
        {
            "title": "答王卿送别",
            "content": [
                "去马嘶春草，归人立夕阳。元知数日别，要使两情伤。"
            ]
        },
        {
            "title": "答端",
            "content": [
                "郊园夏雨歇，闲院绿阴生。职事方无效，幽赏独违情。",
                "物色坐如见，离抱怅多盈。况感夕凉气，闻此乱蝉鸣。"
            ]
        },
        {
            "title": "答赵氏生伉",
            "content": [
                "暂与云林别，忽陪鸳鹭翔。看山不得去，知尔独相望。"
            ]
        },
        {
            "title": "沣上精舍答赵氏外生伉",
            "content": [
                "远迹出尘表，寓身双树林。如何小子伉，亦有超世心。",
                "担书从我游，携手广川阴。云开夏郊绿，景晏青山沉。",
                "对榻遇清夜，献诗合雅音。所推苟礼数，于性道岂深。",
                "隐拙在冲默，经世昧古今。无为率尔言，可以致华簪。"
            ]
        },
        {
            "title": "酬令狐司录善福精舍见赠",
            "content": [
                "野寺望山雪，空斋对竹林。我以养愚地，生君道者心。"
            ]
        },
        {
            "title": "答崔都水",
            "content": [
                "深夜竹亭雪，孤灯案上书。不遇无为化，谁复得闲居。"
            ]
        },
        {
            "title": "答畅校书当",
            "content": [
                "偶然弃官去，投迹在田中。日出照茅屋，园林养愚蒙。",
                "虽云无一资，樽酌会不空。且忻百谷成，仰叹造化功。",
                "出入与民伍，作事靡不同。时伐南涧竹，夜还沣水东。",
                "贫蹇自成退，岂为高人踪。览君金玉篇，彩色发我容。",
                "日月欲为报，方春已徂冬。"
            ]
        },
        {
            "title": "答库部韩郎中",
            "content": [
                "高士不羁世，颇将荣辱齐。适委华冕去，欲还幽林栖。",
                "虽怀承明恋，忻与物累暌。逍遥观运流，谁复识端倪。",
                "而我岂高致，偃息平门西。愚者世所遗，沮溺共耕犁。",
                "风雪积深夜，园田掩荒蹊。幸蒙相思札，款曲期见携。"
            ]
        },
        {
            "title": "无题",
            "content": [
                "班杨秉文史，对院自为邻。馀香掩阁去，迟日看花频。",
                "似雪飘阊阖，从风点近臣。南宫有芳树，不并禁垣春。"
            ]
        },
        {
            "title": "奉酬处士叔见示",
            "content": [
                "挂缨守贫贱，积雪卧郊园。叔父亲降趾，壶觞携到门。",
                "高斋乐宴罢，清夜道心存。即此同疏氏，可以一忘言。"
            ]
        },
        {
            "title": "和吴舍人早春归沐西亭言志",
            "content": [
                "晓漏戒中禁，清香肃朝衣。一门双掌诰，伯侍仲言归。",
                "亭高性情旷，职密交游稀。赋诗乐无事，解带偃南扉。",
                "阳春美时泽，旭霁望山晖。幽禽响未转，东原绿犹微。",
                "名虽列仙爵，心已遣尘机。即事同岩隐，圣渥良难违。"
            ]
        },
        {
            "title": "答郑骑曹青橘绝句（一作故人重九日求橘书中",
            "content": [
                "怜君卧病思新橘，试摘犹酸亦未黄。",
                "书后欲题三百颗，洞庭须待满林霜。"
            ]
        },
        {
            "title": "善福精舍答韩司录清都观会宴见忆",
            "content": [
                "弱志厌众纷，抱素寄精庐。皦皦仰时彦，闷闷独为愚。",
                "之子亦辞秩，高踪罢驰驱。忽因西飞禽，赠我以琼琚。",
                "始表仙都集，复言欢乐殊。人生各有因，契阔不获俱。",
                "一来田野中，日与人事疏。水木澄秋景，逍遥清赏馀。",
                "枉驾怀前诺，引领岂斯须。无为便高翔，邈矣不可迂。"
            ]
        },
        {
            "title": "清都观答幼遐",
            "content": [
                "逍遥仙家子，日夕朝玉皇。兴高清露没，渴饮琼华浆。",
                "解组一来款，披衣拂天香。粲然顾我笑，绿简发新章。",
                "泠泠如玉音，馥馥若兰芳。浩意坐盈此，月华殊未央。",
                "却念喧哗日，何由得清凉。疏松抗高殿，密竹阴长廊。",
                "荣名等粪土，携手随风翔。"
            ]
        },
        {
            "title": "答崔主簿问",
            "content": [
                "缘情生众累，晚悟依道流。诸境一已寂，了将身世浮。",
                "闲居澹无味，忽复四时周。靡靡芳草积，稍稍新篁抽。",
                "即此抱馀素，块然诚寡俦。自适一忻意，愧蒙君子忧。"
            ]
        },
        {
            "title": "答冯鲁秀才",
            "content": [
                "晨坐枉琼藻，知子返中林。澹然山景晏，泉谷响幽禽。",
                "仿佛谢尘迹，逍遥舒道心。顾我腰间绶，端为华发侵。",
                "簿书劳应对，篇翰旷不寻。薄田失锄耨，生苗安可任。",
                "徒令惭所问，想望东山岑。"
            ]
        },
        {
            "title": "答长宁令杨辙",
            "content": [
                "皓月升林表，公堂满清辉。嘉宾自远至，觞饮夜何其。",
                "宰邑视京县，归来无寸资。瑰文溢众宝，雅正得吾师。",
                "广川含澄澜，茂树擢华滋。短才何足数，枉赠愧妍词。",
                "欢盼良见属，素怀亦已披。何意云栖翰，不嫌蓬艾卑。",
                "但恐河汉没，回车首路岐。"
            ]
        },
        {
            "title": "答东林道士",
            "content": [
                "紫阁西边第几峰，茅斋夜雪虎行踪。",
                "遥看黛色知何处，欲出山门寻暮钟。"
            ]
        },
        {
            "title": "答徐秀才",
            "content": [
                "铅钝谢贞器，时秀猥见称。岂如白玉仙，方与紫霞升。",
                "清诗舞艳雪，孤抱莹玄冰。一枝非所贵，怀书思武陵。"
            ]
        },
        {
            "title": "答长安丞裴说",
            "content": [
                "出身忝时士，于世本无机。爰以林壑趣，遂成顽钝姿。",
                "临流意已凄，采菊露未稀。举头见秋山，万事都若遗。",
                "独践幽人踪，邈将亲友违。髦士佐京邑，怀念枉贞词。",
                "久雨积幽抱，清樽宴良知。从容操剧务，文翰方见推。",
                "安能戢羽翼，顾此林栖时。"
            ]
        },
        {
            "title": "答崔主簿倬",
            "content": [
                "朗月分林霭，遥管动离声。故欢良已阻，空宇澹无情。",
                "窈窕云雁没，苍茫河汉横。兰章不可答，冲襟徒自盈。"
            ]
        },
        {
            "title": "答贡士黎逢（时任京兆功曹）",
            "content": [
                "茂等方上达，诸生安可希。栖神澹物表，涣汗布令词。",
                "如彼昆山玉，本自有光辉。鄙人徒区区，称叹亦何为。",
                "弥月旷不接，公门但驱驰。兰章忽有赠，持用慰所思。",
                "不见心尚密，况当相见时。"
            ]
        },
        {
            "title": "答李博士",
            "content": [
                "休沐去人远，高斋出林杪。晴山多碧峰，颢气疑秋晓。",
                "端居喜良友，枉使千里路。缄书当夏时，开缄时已度。",
                "檐雏已飖飏，荷露方萧飒。梦远竹窗幽，行稀兰径合。",
                "旧居共南北，往来只如昨。问君今为谁，日夕度清洛。"
            ]
        },
        {
            "title": "答刘西曹（时为京兆功曹）",
            "content": [
                "公馆夜云寂，微凉群树秋。西曹得时彦，华月共淹留。",
                "长啸举清觞，志气谁与俦。千龄事虽邈，俯念忽已周。",
                "篇翰如云兴，京洛颇优游。诠文不独古，理妙即同流。",
                "浅劣见推许，恐为识者尤。空惭文璧赠，日夕不能酬。"
            ]
        },
        {
            "title": "寄酬李博士永宁主簿叔厅见待",
            "content": [
                "解鞍先几日，款曲见新诗。定向公堂醉，遥怜独去时。",
                "叶沾寒雨落，钟度远山迟。晨策已云整，当同林下期。"
            ]
        },
        {
            "title": "答王郎中",
            "content": [
                "卧阁枉芳藻，览旨怅秋晨。守郡犹羁寓，无以慰嘉宾。",
                "野旷归云尽，天清晓露新。池荷凉已至，窗梧落渐频。",
                "风物殊京国，邑里但荒榛。赋繁属军兴，政拙愧斯人。",
                "髦士久台阁，中路一漂沦。归当列盛朝，岂念卧淮滨。"
            ]
        },
        {
            "title": "酬元伟过洛阳夜燕",
            "content": [
                "三载寄关东，所欢皆远违。思怀方耿耿，忽得观容辉。",
                "亲燕在良夜，欢携辟中闱。问我犹杜门，不能奋高飞。",
                "明灯照四隅，炎炭正可依。清觞虽云酌，所愧乏珍肥。",
                "晨装复当行，寥落星已稀。何以慰心曲，伫子西还归。"
            ]
        },
        {
            "title": "酬李儋",
            "content": [
                "开门临广陌，旭旦车驾喧。不见同心友，徘徊忧且烦。",
                "都城二十里，居在艮与坤。人生所各务，乖阔累朝昏。",
                "湛湛樽中酒，青青芳树园。缄情未及发，先此枉玙璠。",
                "迈世超高躅，寻流得真源。明当策疲马，与子同笑言。"
            ]
        },
        {
            "title": "李博士弟以",
            "content": [
                "初夏息众缘，双林对禅客。枉兹芳兰藻，促我幽人策。",
                "冥搜企前哲，逸句陈往迹。仿佛陆浑南，迢递千峰碧。",
                "从来迟高驾，自顾无物役。山水心所娱，如何更朝夕。",
                "晨兴涉清洛，访子高阳宅。莫言往来疏，驽马知阡陌。"
            ]
        },
        {
            "title": "奉和张大夫戏示青山郎",
            "content": [
                "天生逸世姿，竹马不曾骑。览卷冰将释，援毫露欲垂。",
                "金貂传几叶，玉树长新枝。荣禄何妨早，甘罗亦小儿。"
            ]
        },
        {
            "title": "答韩库部（协）",
            "content": [
                "良玉表贞度，丽藻颇为工。名列金闺籍，心与素士同。",
                "日晏下朝来，车马自生风。清宵有佳兴，皓月直南宫。",
                "矫翮方上征，顾我邈忡忡。岂不愿攀举，执事府庭中。",
                "智乖时亦蹇，才大命有通。还当以道推，解组守蒿蓬。"
            ]
        },
        {
            "title": "答令狐士曹、独孤兵曹联骑暮归望山见寄",
            "content": [
                "共爱青山住近南，行牵吏役背双骖。",
                "枉书独宿对流水，遥羡归时满夕岚。"
            ]
        },
        {
            "title": "酬韩质舟行阻冻",
            "content": [
                "晨坐枉嘉藻，持此慰寝兴。中获辛苦奏，长河结阴冰。",
                "皓曜群玉发，凄清孤景凝。至柔反成坚，造化安可恒。",
                "方舟未得行，凿饮空兢兢。寒苦弥时节，待泮岂所能。",
                "何必涉广川，荒衢且升腾。殷勤宣中意，庶用达吾朋。"
            ]
        },
        {
            "title": "酬豆卢仓曹题库壁见示",
            "content": [
                "掾局劳才子，新诗动洛川。运筹知决胜，聚米似论边。",
                "宴罢常分骑，晨趋又比肩。莫嗟年鬓改，郎署定推先。"
            ]
        },
        {
            "title": "酬柳郎中春日归扬州南郭见别之作",
            "content": [
                "广陵三月花正开，花里逢君醉一回。",
                "南北相过殊不远，暮潮从去早潮来。"
            ]
        },
        {
            "title": "答李浣三首",
            "content": [
                "孤客逢春暮，缄情寄旧游。海隅人使远，书到洛阳秋。",
                "马卿犹有壁，渔父自无家。想子今何处，扁舟隐荻花。",
                "林中观易罢，溪上对鸥闲。楚俗饶辞客，何人最往还。"
            ]
        },
        {
            "title": "酬郑户曹骊山感怀",
            "content": [
                "苍山何郁盘，飞阁凌上清。先帝昔好道，下元朝百灵。",
                "白云已萧条，麋鹿但纵横。泉水今尚暖，旧林亦青青。",
                "我念绮襦岁，扈从当太平。小臣职前驱，驰道出灞亭。",
                "翻翻日月旗，殷殷鼙鼓声。万马自腾骧，八骏按辔行。",
                "日出烟峤绿，氛氲丽层甍。登临起遐想，沐浴欢圣情。",
                "朝燕咏无事，时丰贺国祯。日和弦管音，下使万室听。",
                "海内凑朝贡，贤愚共欢荣。合沓车马喧，西闻长安城。",
                "事往世如寄，感深迹所经。申章报兰藻，一望双涕零。"
            ]
        },
        {
            "title": "酬卢嵩秋夜见寄五韵",
            "content": [
                "乔木生夜凉，月华满前墀。去君咫尺地，劳君千里思。",
                "素秉栖遁志，况贻招隐诗。坐见林木荣，愿赴沧洲期。",
                "何能待岁晏，携手当此时。"
            ]
        },
        {
            "title": "任洛阳丞",
            "content": [
                "相逢且对酒，相问欲何如。数岁犹卑吏，家人笑著书。",
                "告归应未得，荣宦又知疏。日日生春草，空令忆旧居。"
            ]
        },
        {
            "title": "期卢嵩，枉书",
            "content": [
                "佳期不可失，终愿枉衡门。南陌人犹度，西林日未昏。",
                "庭前空倚杖，花里独留樽。莫道无来驾，知君有短辕。"
            ]
        },
        {
            "title": "送孙徵赴云中",
            "content": [
                "黄骢少年舞双戟，目视旁人皆辟易。百战曾夸陇上儿，",
                "一身复作云中客。寒风动地气苍芒，横吹先悲出塞长。",
                "敲石军中传夜火，斧冰河畔汲朝浆。前锋直指阴山外，",
                "虏骑纷纷翦应碎。匈奴破尽看君归，金印酬功如斗大。",
                "第一百九十卷"
            ]
        },
        {
            "title": "送秦系赴润州",
            "content": [
                "近作新婚镊白髯，长怀旧卷映蓝衫。",
                "更欲携君虎丘寺，不知方伯望征帆。"
            ]
        },
        {
            "title": "送雷监赴阙庭",
            "content": [
                "才大无不备，出入为时须。雄藩精理行，秘府擢文儒。",
                "诏书忽已至，焉得久踟蹰。方舟趁朝谒，观者盈路衢。",
                "广筵列众宾，送爵无停迂。攀饯诚怆恨，贺荣且欢娱。",
                "长陪柏梁宴，日向丹墀趋。时方重右职，蹉跎独海隅。"
            ]
        },
        {
            "title": "送王卿",
            "content": [
                "别酌春林啼鸟稀，双旌背日晚风吹。",
                "却忆回来花已尽，东郊立马望城池。",
                "笼禽羡归翼，远守怀交亲。况复岁云暮，凛凛冰霜辰。",
                "旭霁开郡阁，宠饯集文人。洞庭摘朱实，松江献白鳞。"
            ]
        },
        {
            "title": "送豆卢策秀才",
            "content": [
                "岁交冰未泮，地卑海气昏。子有京师游，始发吴阊门。",
                "新黄含远林，微绿生陈根。诗人感时节，行道当忧烦。",
                "古来濩落者，俱不事田园。文如金石韵，岂乏知音言。",
                "方辞郡斋榻，为酌离亭樽。无为倦羁旅，一去高飞翻。"
            ]
        },
        {
            "title": "送云阳邹儒立少府侍奉还京师",
            "content": [
                "建中即藩守，天宝为侍臣。历观两都士，多阅诸侯人。",
                "邹生乃后来，英俊亦罕伦。为文颇瑰丽，禀度自贞醇。",
                "甲科推令名，延阁播芳尘。再命趋王畿，请告奉慈亲。",
                "一钟信荣禄，可以展欢欣。昆弟俱时秀，长衢当自伸。",
                "聊从郡阁暇，美此时景新。方将极娱宴，已复及离晨。",
                "省署惭再入，江海绵十春。今日阊门路，握手子归秦。"
            ]
        },
        {
            "title": "送崔叔清游越",
            "content": [
                "忘兹适越意，爱我郡斋幽。野情岂好谒，诗兴一相留。",
                "远水带寒树，阊门望去舟。方伯怜文士，无为成滞游。"
            ]
        },
        {
            "title": "送丘员外归山居",
            "content": [
                "郡阁始嘉宴，青山忆旧居。为君量革履，且愿住蓝舆。"
            ]
        },
        {
            "title": "听江笛送陆侍御（同丘员外赋题）",
            "content": [
                "远听江上笛，临觞一送君。还愁独宿夜，更向郡斋闻。"
            ]
        },
        {
            "title": "送陆侍御还越",
            "content": [
                "居藩久不乐，遇子聊一欣。英声颇籍甚，交辟乃时珍。",
                "绣衣过旧里，骢马辉四邻。敬恭尊郡守，笺简具州民。",
                "谬忝诚所愧，思怀方见申。置榻宿清夜，加笾宴良辰。",
                "遵途还盛府，行舫绕长津。自有贤方伯，得此文翰宾。"
            ]
        },
        {
            "title": "送房杭州（孺复）",
            "content": [
                "专城未四十，暂谪岂蹉跎。风雨吴门夜，恻怆别情多。"
            ]
        },
        {
            "title": "送郑端公弟移院常州",
            "content": [
                "时瞻宪臣重，礼为内兄全。公程傥见责，私爱信不愆。",
                "况昔陪朝列，今兹俱海壖。清觞方对酌，天书忽告迁。",
                "岂徒咫尺地，使我心思绵。应当自此始，归拜云台前。"
            ]
        },
        {
            "title": "重送丘二十二还临平山居",
            "content": [
                "岁中始再觏，方来又解携。才留野艇语，已忆故山栖。",
                "幽涧人夜汲，深林鸟长啼。还持郡斋酒，慰子霜露凄。"
            ]
        },
        {
            "title": "送丘员外还山",
            "content": [
                "长栖白云表，暂访高斋宿。还辞郡邑喧，归泛松江渌。",
                "结茅隐苍岭，伐薪响深谷。同是山中人，不知往来躅。",
                "灵芝非庭草，辽鹤委池鹜。终当署里门，一表高阳族。"
            ]
        },
        {
            "title": "送王校书",
            "content": [
                "同宿高斋换时节，共看移石复栽杉。",
                "送君江浦已惆怅，更上西楼看远帆。"
            ]
        },
        {
            "title": "送仓部萧员外院长存",
            "content": [
                "襆被蹉跎老江国，情人邂逅此相逢。",
                "不随鸳鹭朝天去，遥想蓬莱台阁重。"
            ]
        },
        {
            "title": "寄别李儋",
            "content": [
                "首戴惠文冠，心有决胜筹。翩翩四五骑，结束向并州。",
                "名在相公幕，丘山恩未酬。妻子不及顾，亲友安得留。",
                "宿昔同文翰，交分共绸缪。忽枉别离札，涕泪一交流。",
                "远郡卧残疾，凉气满西楼。想子临长路，时当淮海秋。"
            ]
        },
        {
            "title": "送中弟（一作送崔肃懿）",
            "content": [
                "秋风入疏户，离人起晨朝。山郡多风雨，西楼更萧条。",
                "嗟予淮海老，送子关河遥。同来不同去，沉忧宁复消。"
            ]
        },
        {
            "title": "送元锡、杨凌",
            "content": [
                "荒林翳山郭，积水成秋晦。端居意自违，况别亲与爱。",
                "欢筵慊未足，离灯悄已对。还当掩郡阁，伫君方此会。"
            ]
        },
        {
            "title": "假中枉卢二十二",
            "content": [
                "微官何事劳趋走，服药闲眠养不才。花里棋盘憎鸟污，",
                "枕边书卷讶风开。故人问讯缘同病，芳月相思阻一杯。",
                "应笑王戎成俗物，遥持麈尾独徘徊。"
            ]
        },
        {
            "title": "送刘评事",
            "content": [
                "声华满京洛，藻翰发阳春。未遂鹓鸿举，尚为江海宾。",
                "吴中高宴罢，西上一游秦。已想函关道，游子冒风尘。",
                "丈夫岂恨别，一酌且欢忻。"
            ]
        },
        {
            "title": "送李侍御益赴幽州幕",
            "content": [
                "二十挥篇翰，三十穷典坟。辟书五府至，名为四海闻。",
                "始从车骑幕，今赴嫖姚军。契阔晚相遇，草戚遽离群。",
                "悠悠行子远，眇眇川途分。登高望燕代，日夕生夏云。",
                "司徒拥精甲，誓将除国氛。儒生幸持斧，可以佐功勋。",
                "无言羽书急，坐阙相思文。"
            ]
        },
        {
            "title": "送苏评事",
            "content": [
                "季弟仕谯都，元兄坐兰省。言访始忻忻，念离当耿耿。",
                "嵯峨夏云起，迢递山川永。登高望去尘，纷思终难整。"
            ]
        },
        {
            "title": "送郗詹事",
            "content": [
                "圣朝列群彦，穆穆佐休明。君子独知止，悬车守国程。",
                "忠良信旧德，文学播英声。既获天爵美，况将齿位并。",
                "书奏蒙省察，命驾乃东征。皇恩赐印绶，归为田里荣。",
                "朝野同称叹，园绮郁齐名。长衢轩盖集，饮饯出西京。",
                "时属春阳节，草木已含英。洛川当盛宴，斯焉为达生。"
            ]
        },
        {
            "title": "始除尚书郎",
            "content": [
                "简略非世器，委身同草木。逍遥精舍居，饮酒自为足。",
                "累日曾一栉，对书常懒读。社腊会高年，山川恣游瞩。",
                "明世方选士，中朝悬美禄。除书忽到门，冠带便拘束。",
                "愧忝郎署迹，谬蒙君子录。俯仰垂华缨，飘飖翔轻毂。",
                "行将亲爱别，恋此西涧曲。远峰明夕川，夏雨生众绿。",
                "迅风飘野路，回首不遑宿。明晨下烟阁，白云在幽谷。"
            ]
        },
        {
            "title": "自尚书郎出为滁州刺史（留别朋友兼示诸弟）",
            "content": [
                "少年不远仕，秉笏东西京。中岁守淮郡，奉命乃征行。",
                "素惭省阁姿，况忝符竹荣。效愚方此始，顾私岂获并。",
                "徘徊亲交恋，怆悢昆友情。日暮风雪起，我去子还城。",
                "登途建隼旟，勒驾望承明。云台焕中天，龙阙郁上征。",
                "晨兴奉早朝，玉露沾华缨。一朝从此去，服膺理庶甿。",
                "皇恩倘岁月，归服厕群英。"
            ]
        },
        {
            "title": "送姚孙还河中",
            "content": [
                "上国旅游罢，故园生事微。风尘满路起，行人何处归。",
                "留思芳树饮，惜别暮春晖。几日投关郡，河山对掩扉。"
            ]
        },
        {
            "title": "送端东行",
            "content": [
                "世承清白遗，躬服古人言。从官俱守道，归来共闭门。",
                "驱车何处去，暮雪满平原。"
            ]
        },
        {
            "title": "谢栎阳令归",
            "content": [
                "结发仕州县，蹉跎在文墨。徒有排云心，何由生羽翼。",
                "幸遭明盛日，万物蒙生植。独此抱微痾，颓然谢斯职。",
                "世道方荏苒，郊园思偃息。为欢日已延，君子情未极。",
                "驰觞忽云晏，高论良难测。游步清都宫，迎风嘉树侧。",
                "晨起西郊道，原野分黍稷。自乐陶唐人，服勤在微力。",
                "伫君列丹陛，出处两为得。"
            ]
        },
        {
            "title": "宴别幼遐与君贶兄弟",
            "content": [
                "乖阙意方弭，安知忽来翔。累日重欢宴，一旦复离伤。",
                "置酒慰兹夕，秉烛坐华堂。契阔未及展，晨星出东方。",
                "征人惨已辞，车马俨成装。我怀自无欢，原野满春光。",
                "群水含时泽，野雉鸣朝阳。平生有壮志，不觉泪沾裳。",
                "况自守空宇，日夕但彷徨。"
            ]
        },
        {
            "title": "赠别河南李功曹（宏辞登科拜官）",
            "content": [
                "耿耿抱私戚，寥寥独掩扉。临觞自不饮，况与故人违。",
                "故人方琢磨，瑰朗代所稀。宪礼更右职，文翰洒天机。",
                "聿来自东山，群彦仰馀辉。谈笑取高第，绾绶即言归。",
                "洛都游燕地，千里及芳菲。今朝章台别，杨柳亦依依。",
                "云霞未改色，山川犹夕晖。忽复不相见，心思乱霏霏。"
            ]
        },
        {
            "title": "奉送从兄宰晋陵",
            "content": [
                "东郊暮草歇，千里夏云生。立马愁将夕，看山独送行。",
                "依微吴苑树，迢递晋陵城。慰此断行别，邑人多颂声。"
            ]
        },
        {
            "title": "送颜司议使蜀访图书",
            "content": [
                "轺驾一封急，蜀门千岭曛。讵分江转字，但见路缘云。",
                "山馆夜听雨，秋猿独叫群。无为久留滞，圣主待遗文。"
            ]
        },
        {
            "title": "送汾城王主簿",
            "content": [
                "少年初带印，汾上又经过。芳草归时遍，情人故郡多。",
                "禁钟春雨细，宫树野烟和。相望东桥别，微风起夕波。"
            ]
        },
        {
            "title": "送槐广落第归扬州",
            "content": [
                "下第常称屈，少年心独轻。拜亲归海畔，似舅得诗名。",
                "晚对青山别，遥寻芳草行。还期应不远，寒露湿芜城。"
            ]
        },
        {
            "title": "送常侍御却使西蕃",
            "content": [
                "归奏圣朝行万里，却衔天诏报蕃臣。本是诸生守文墨，",
                "今将匹马静烟尘。旅宿关河逢暮雨，春耕亭障识遗民。",
                "此去多应收故地，宁辞沙塞往来频。"
            ]
        },
        {
            "title": "送宣州周录事",
            "content": [
                "清时重儒士，纠郡属伊人。薄游长安中，始得一交亲。",
                "英豪若云集，饯别塞城闉。高驾临长路，日夕起风尘。",
                "方念清宵宴，已度芳林春。从兹一分手，缅邈吴与秦。",
                "但睹年运驶，安知后会因。唯当存令德，可以解悁勤。"
            ]
        },
        {
            "title": "送五经赵随登科授广德尉",
            "content": [
                "明经有清秩，当在石渠中。独往宣城郡，高斋谒谢公。",
                "寒原正芜漫，夕鸟自西东。秋日不堪别，凄凄多朔风。"
            ]
        },
        {
            "title": "送渑池崔主簿",
            "content": [
                "邑带洛阳道，年年应此行。当时匹马客，今日县人迎。",
                "暮雨投关郡，春风别帝城。东西殊不远，朝夕待佳声。"
            ]
        },
        {
            "title": "送开封卢少府",
            "content": [
                "雄藩车马地，作尉有光辉。满席宾常侍，阗街烛夜归。",
                "关河征旆远，烟树夕阳微。到处无留滞，梁园花欲稀。"
            ]
        },
        {
            "title": "送别覃孝廉",
            "content": [
                "思亲自当去，不第未蹉跎。家住青山下，门前芳草多。",
                "秭归通远徼，巫峡注惊波。州举年年事，还期复几何。"
            ]
        },
        {
            "title": "送黎六郎赴阳翟少府",
            "content": [
                "试吏向嵩阳，春山踯躅芳。腰垂新绶色，衣满旧芸香。",
                "乔树别时绿，客程关外长。只应传善政，日夕慰高堂。"
            ]
        },
        {
            "title": "天长寺上方别子西有道",
            "content": [
                "假邑非拙素，况乃别伊人。聊登释氏居，携手恋兹晨。",
                "高旷出尘表，逍遥涤心神。青山对芳苑，列树绕通津。",
                "车马无时绝，行子倦风尘。今当遵往路，伫立欲何申。",
                "唯持贞白志，以慰心所亲。"
            ]
        },
        {
            "title": "杂言送黎六郎（寿阳公之子）",
            "content": [
                "冰壶见底未为清，少年如玉有诗名。闻话嵩峰多野寺，",
                "不嫌黄绶向阳城。朱门严训朝辞去，骑出东郊满飞絮。",
                "河南庭下拜府君，阳城归路山氛氲。山氛氲，长不见。",
                "钓台水渌荷已生，少姨庙寒花始遍。县闲吏傲与尘隔，",
                "移竹疏泉常岸帻。莫言去作折腰官，岂似长安折腰客。"
            ]
        },
        {
            "title": "送榆次林明府",
            "content": [
                "无嗟千里远，亦是宰王畿。策马雨中去，逢人关外稀。",
                "邑传榆石在，路绕晋山微。别思方萧索，新秋一叶飞。"
            ]
        },
        {
            "title": "赋得沙际",
            "content": [
                "独树沙边人迹稀，欲行愁远暮钟时。",
                "野泉几处侵应尽，不遇山僧知问谁。"
            ]
        },
        {
            "title": "留别洛京亲友",
            "content": [
                "握手出都门，驾言适京师。岂不怀旧庐，惆怅与子辞。",
                "丽日坐高阁，清觞宴华池。昨游倏已过，后遇良未知。",
                "念结路方永，岁阴野无晖。单车我当前，暮雪子独归。",
                "临流一相望，零泪忽沾衣。"
            ]
        },
        {
            "title": "送李儋",
            "content": [
                "别离何从生，乃在亲爱中。反念行路子，拂衣自西东。",
                "日昃不留宴，严车出崇墉。行游非所乐，端忧道未通。",
                "春野百卉发，清川思无穷。芳时坐离散，世事谁可同。",
                "归当掩重关，默默想音容。"
            ]
        },
        {
            "title": "送郑长源",
            "content": [
                "少年一相见，飞辔河洛间。欢游不知罢，中路忽言还。",
                "泠泠鹍弦哀，悄悄冬夜闲。丈夫虽耿介，远别多苦颜。",
                "君行拜高堂，速驾难久攀。鸡鸣俦侣发，朔雪满河关。",
                "须臾在今夕，樽酌且循环。"
            ]
        },
        {
            "title": "送洛阳韩丞东游",
            "content": [
                "仙鸟何飘飖，绿衣翠为襟。顾我差池羽，咬咬怀好音。",
                "徘徊洛阳中，游戏清川浔。神交不在结，欢爱自中心。",
                "驾言忽徂征，云路邈且深。朝游尚同啄，夕息当异林。",
                "出饯宿东郊，列筵属城阴。举酒欲为乐，忧怀方沈沈。"
            ]
        },
        {
            "title": "上东门会送李幼举南游徐方",
            "content": [
                "离弦既罢弹，樽酒亦已阑。听我歌一曲，南徐在云端。",
                "云端虽云邈，行路本非难。诸侯皆爱才，公子远结欢。",
                "济济都门宴，将去复盘桓。令姿何昂昂，良马远游冠。",
                "意气且为别，由来非所叹。"
            ]
        },
        {
            "title": "饯雍聿之潞州谒李中丞",
            "content": [
                "郁郁雨相遇，出门草青青。酒酣拔剑舞，慷慨送子行。",
                "驱马涉大河，日暮怀洛京。前登太行路，志士亦未平。",
                "薄游五府都，高步振英声。主人才且贤，重士百金轻。",
                "丝竹促飞觞，夜宴达晨星。娱乐易淹暮，谅在执高情。"
            ]
        },
        {
            "title": "赋得浮云",
            "content": [
                "游子欲言去，浮云那得知。偏能见行色，自是独伤离。",
                "晚带城遥暗，秋生峰尚奇。还因朔吹断，匹马与相随。"
            ]
        },
        {
            "title": "赋",
            "content": [
                "名因定鼎地，门对凿龙山。水北楼台近，城南车马还。",
                "稍开芳野静，欲掩暮钟闲。去此无嗟屈，前贤尚抱关。"
            ]
        },
        {
            "title": "送张侍御秘书江左觐省",
            "content": [
                "莫叹都门路，归无驷马车。绣衣犹在箧，芸阁已观书。",
                "沃野收红稻，长江钓白鱼。晨餐亦可荐，名利欲何如。"
            ]
        },
        {
            "title": "送章八元秀才擢第往上都应制",
            "content": [
                "决胜文场战已酣，行应辟命复才堪。旅食不辞游阙下，",
                "春衣未换报江南。天边宿鸟生归思，关外晴山满夕岚。",
                "立马欲从何处别，都门杨柳正毵毵。"
            ]
        },
        {
            "title": "喜于广陵拜觐家兄奉送发还池州",
            "content": [
                "青青连枝树，苒苒久别离。客游广陵中，俱到若有期。",
                "俯仰叙存殁，哀肠发酸悲。收情且为欢，累日不知饥。",
                "夙驾多所迫，复当还归池。长安三千里，岁晏独何为。",
                "南出登阊门，惊飙左右吹。所别谅非远，要令心不怡。"
            ]
        },
        {
            "title": "送唐明府赴溧水（三任县事）",
            "content": [
                "三为百里宰，已过十馀年。只叹官如旧，旋闻邑屡迁。",
                "鱼盐滨海利，姜蔗傍湖田。到此安氓俗，琴堂又晏然。"
            ]
        },
        {
            "title": "送元仓曹归广陵",
            "content": [
                "官闲得去住，告别恋音徽。旧国应无业，他乡到是归。",
                "楚山明月满，淮甸夜钟微。何处孤舟泊，遥遥心曲违。"
            ]
        },
        {
            "title": "送冯著受李广州署为录事",
            "content": [
                "郁郁杨柳枝，萧萧征马悲。送君灞陵岸，纠郡南海湄。",
                "名在翰墨场，群公正追随。如何从此去，千里万里期。",
                "大海吞东南，横岭隔地维。建邦临日域，温燠御四时。",
                "百国共臻奏，珍奇献京师。富豪虞兴戎，绳墨不易持。",
                "州伯荷天宠，还当翊丹墀。子为门下生，终始岂见遗。",
                "所愿酌贪泉，心不为磷缁。上将玩国士，下以报渴饥。"
            ]
        },
        {
            "title": "送令狐岫宰恩阳",
            "content": [
                "大雪天地闭，群山夜来晴。居家犹苦寒，子有千里行。",
                "行行安得辞，荷此蒲璧荣。贤豪争追攀，饮饯出西京。",
                "樽酒岂不欢，暮春自有程。离人起视日，仆御促前征。",
                "逶迟岁已穷，当造巴子城。和风被草木，江水日夜清。",
                "从来知善政，离别慰友生。"
            ]
        },
        {
            "title": "送阎寀赴东川辟",
            "content": [
                "冰炭俱可怀，孰云热与寒。何如结发友，不得携手欢。",
                "晨登严霜野，送子天一端。只承简书命，俯仰豸角冠。",
                "上陟白云峤，下冥玄壑湍。离群自有托，历险得所安。",
                "当念反穷巷，登朝成慨叹。"
            ]
        },
        {
            "title": "送李二归楚",
            "content": [
                "情人南楚别，复咏在原诗。忽此嗟岐路，还令泣素丝。",
                "风波朝夕远，音信往来迟。好去扁舟客，青云何处期。"
            ]
        },
        {
            "title": "送李十四山东游（一作山人东游）",
            "content": [
                "圣朝有遗逸，披胆谒至尊。岂是贸荣宠，誓将救元元。",
                "权豪非所便，书奏寝禁门。高歌长安酒，忠愤不可吞。",
                "欻来客河洛，日与静者论。济世翻小事，丹砂驻精魂。",
                "东游无复系，梁楚多大蕃。高论动侯伯，疏怀脱尘喧。",
                "送君都门野，饮我林中樽。立马望东道，白云满梁园。",
                "踟蹰欲何赠，空是平生言。"
            ]
        },
        {
            "title": "送宣城路录事",
            "content": [
                "江上宣城郡，孤舟远到时。云林谢家宅，山水敬亭祠。",
                "纲纪多闲日，观游得赋诗。都门且尽醉，此别数年期。"
            ]
        },
        {
            "title": "送崔押衙相州（顷任内黄令）",
            "content": [
                "礼乐儒家子，英豪燕赵风。驱鸡尝理邑，走马却从戎。",
                "白刃千夫辟，黄金四海同。嫖姚恩顾下，诸将指挥中。",
                "别路怜芳草，归心伴塞鸿。邺城新骑满，魏帝旧台空。",
                "望阙应怀恋，遭时贵立功。万方如已静，何处欲输忠。"
            ]
        },
        {
            "title": "李五席送李主簿归西台",
            "content": [
                "请告严程尽，西归道路寒。欲陪鹰隼集，犹恋鶺鴒单。",
                "洛邑人全少，嵩高雪尚残。满台谁不故，报我在微官。"
            ]
        },
        {
            "title": "寄二严",
            "content": [
                "丝竹久已懒，今日遇君忺。打破蜘蛛千道网，",
                "总为鶺鴒两个严。",
                "第一百八十九卷"
            ]
        },
        {
            "title": "和",
            "content": [
                "满城怜傲吏，终日赋新诗。请报淮阴客，春帆浪作期。"
            ]
        },
        {
            "title": "和张舍人夜直",
            "content": [
                "西垣草诏罢，南宫忆上才。月临兰殿出，凉自凤池来。",
                "松桂生丹禁，鸳鹭集云台。托身各有所，相望徒徘徊。"
            ]
        },
        {
            "title": "复理西斋",
            "content": [
                "前岁理西斋，得与君子同。迨兹已一周，怅望临春风。",
                "始自疏林竹，还复长榛丛。端正良难久，芜秽易为功。",
                "援斧开众郁，如师启群蒙。庭宇还清旷，烦抱亦舒通。",
                "海隅雨雪霁，春序风景融。时物方如故，怀贤思无穷。"
            ]
        },
        {
            "title": "赠旧识",
            "content": [
                "少年游太学，负气蔑诸生。蹉跎三十载，今日海隅行。"
            ]
        },
        {
            "title": "寄皎然上人",
            "content": [
                "吴兴老释子，野雪盖精庐。诗名徒自振，道心长晏如。",
                "想兹栖禅夜，见月东峰初。鸣钟惊岩壑，焚香满空虚。",
                "叨慕端成旧，未识岂为疏。愿以碧云思，方君怨别馀。",
                "茂苑文华地，流水古僧居。何当一游咏，倚阁吟踌躇。"
            ]
        },
        {
            "title": "赠李判官",
            "content": [
                "良玉定为宝，长材世所稀。佐幕方巡郡，奏命布恩威。",
                "食蔬程独守，饮冰节靡违。决狱兴邦颂，高文禀天机。",
                "宾馆在林表，望山启西扉。下有千亩田，泱漭吴土肥。",
                "始耕已见获，袗絺今授衣。政拙劳详省，淹留未得归。",
                "虽惭且忻愿，日夕睹光辉。"
            ]
        },
        {
            "title": "赠丘员外二首",
            "content": [
                "高词弃浮靡，贞行表乡闾。未真南宫拜，聊偃东山居。",
                "大藩本多事，日与文章疏。每一睹之子，高咏遂起予。",
                "宵昼方连燕，烦吝亦顿祛。格言雅诲阙，善谑矜数馀。",
                "久跼思游旷，穷惨遇阳舒。虎丘惬登眺，吴门怅踌躇。",
                "方此恋携手，岂云还旧墟。告诸吴子弟，文学为何如。",
                "迹与孤云远，心将野鹤俱。那同石氏子，每到府门趋。"
            ]
        },
        {
            "title": "寄黄、刘二尊师",
            "content": [
                "庐山两道士，各在一峰居。矫掌白云表，晞发阳和初。",
                "清夜降真侣，焚香满空虚。中有无为乐，自然与世疏。",
                "道尊不可屈，符守岂暇馀。高斋遥致敬，愿示一编书。"
            ]
        },
        {
            "title": "寄黄尊师",
            "content": [
                "结茅种杏在云端，扫雪焚香宿石坛。",
                "灵祇不许世人到，忽作雷风登岭难。"
            ]
        },
        {
            "title": "西涧即事示卢陟",
            "content": [
                "寝扉临碧涧，晨起澹忘情。空林细雨至，圆文遍水生。",
                "永日无馀事，山中伐木声。知子尘喧久，暂可散烦缨。"
            ]
        },
        {
            "title": "简卢陟",
            "content": [
                "可怜白雪曲，未遇知音人。恓惶戎旅下，蹉跎淮海滨。",
                "涧树含朝雨，山鸟哢馀春。我有一瓢酒，可以慰风尘。"
            ]
        },
        {
            "title": "登郡寄京师诸季、淮南子弟",
            "content": [
                "始罢永阳守，复卧浔阳楼。悬槛飘寒雨，危堞侵江流。",
                "迨兹闻雁夜，重忆别离秋。徒有盈樽酒，镇此百端忧。"
            ]
        },
        {
            "title": "岁日寄京师诸季端武等",
            "content": [
                "献岁抱深恻，侨居念归缘。常患亲爱离，始觉世务牵。",
                "少事河阳府，晚守淮南壖。平生几会散，已及蹉跎年。",
                "昨日罢符竹，家贫遂留连。部曲多已去，车马不复全。",
                "闲将酒为偶，默以道自诠。听松南岩寺，见月西涧泉。",
                "为政无异术，当责岂望迁。终理来时装，归凿杜陵田。"
            ]
        },
        {
            "title": "寒食寄京师诸弟",
            "content": [
                "雨中禁火空斋冷，江上流莺独坐听。",
                "把酒看花想诸弟，杜陵寒食草青青。"
            ]
        },
        {
            "title": "因省风俗，与",
            "content": [
                "累宵同燕酌，十舍携征骑。始造双林寂，遐搜洞府秘。",
                "群峰绕盘郁，悬泉仰特异。阴壑云松埋，阳崖烟花媚。",
                "每虑观省牵，中乖游践志。我尚山水行，子归栖息地。",
                "一操临流袂，上耸干云辔。独往倦危途，怀冲寡幽致。",
                "赖尔还都期，方将登楼迟。"
            ]
        },
        {
            "title": "寄刘尊师",
            "content": [
                "世间荏苒萦此身，长望碧山到无因。",
                "白鹤徘徊看不去，遥知下有清都人。"
            ]
        },
        {
            "title": "示全真元",
            "content": [
                "余辞郡符去，尔为外事牵。宁知风雪夜，复此对床眠。",
                "始话南池饮，更咏西楼篇。无将一会易，岁月坐推迁。"
            ]
        },
        {
            "title": "偶入西斋院示释子恒璨",
            "content": [
                "僧斋地虽密，忘子迹要赊。一来非问讯，自是看山花。"
            ]
        },
        {
            "title": "寄裴处士",
            "content": [
                "春风驻游骑，晚景澹山晖。一问清泠子，独掩荒园扉。",
                "草木雨来长，里闾人到稀。方从广陵宴，花落未言归。"
            ]
        },
        {
            "title": "雪行寄褒子",
            "content": [
                "淅沥覆寒骑，飘飖暗川容。行子郡城晓，披云看杉松。"
            ]
        },
        {
            "title": "寄庐山棕衣居士",
            "content": [
                "兀兀山行无处归，山中猛虎识棕衣。",
                "俗客欲寻应不遇，云溪道士见犹稀。"
            ]
        },
        {
            "title": "宿永阳寄璨律师",
            "content": [
                "遥知郡斋夜，冻雪封松竹。时有山僧来，悬灯独自宿。"
            ]
        },
        {
            "title": "途中寄",
            "content": [
                "上宰领淮右，下国属星驰。雾野腾晓骑，霜竿裂冻旗。",
                "萧萧陟连冈，莽莽望空陂。风截雁嘹唳，云惨树参差。",
                "高斋明月夜，中庭松桂姿。当睽一酌恨，况此两旬期。"
            ]
        },
        {
            "title": "寄卢陟",
            "content": [
                "柳叶遍寒塘，晓霜凝高阁。累日此流连，别来成寂寞。"
            ]
        },
        {
            "title": "寄璨师",
            "content": [
                "林院生夜色，西廊上纱灯。时忆长松下，独坐一山僧。"
            ]
        },
        {
            "title": "简陟、巡、建二甥（卢氏生）",
            "content": [
                "忽羡后生连榻话，独依寒烛一斋空。",
                "时流欢笑事从别，把酒吟诗待尔同。"
            ]
        },
        {
            "title": "览褒子卧",
            "content": [
                "念子抱沉疾，霜露变滁城。独此高窗下，自然无世情。"
            ]
        },
        {
            "title": "答释子良史送酒瓢",
            "content": [
                "此瓢今已到，山瓢知已空。且饮寒塘水，遥将回也同。"
            ]
        },
        {
            "title": "重寄",
            "content": [
                "复寄满瓢去，定见空瓢来。若不打瓢破，终当费酒材。"
            ]
        },
        {
            "title": "寄释子良史酒",
            "content": [
                "秋山僧冷病，聊寄三五杯。应泻山瓢里，还寄此瓢来。"
            ]
        },
        {
            "title": "简郡中诸生",
            "content": [
                "守郡卧秋阁，四面尽荒山。此时听夜雨，孤灯照窗间。",
                "药园日芜没，书帷长自闲。惟当上客至，论诗一解颜。"
            ]
        },
        {
            "title": "赠琮公",
            "content": [
                "山僧一相访，吏案正盈前。出处似殊致，喧静两皆禅。",
                "暮春华池宴，清夜高斋眠。此道本无得，宁复有忘筌。"
            ]
        },
        {
            "title": "京师叛乱寄诸弟",
            "content": [
                "弱冠遭世难，二纪犹未平。羁离官远郡，虎豹满西京。",
                "上怀犬马恋，下有骨肉情。归去在何时，流泪忽沾缨。",
                "忧来上北楼，左右但军营。函谷行人绝，淮南春草生。",
                "鸟鸣野田间，思忆故园行。何当四海晏，甘与齐民耕。"
            ]
        },
        {
            "title": "寄畅当（闻以子弟被召从军）",
            "content": [
                "寇贼起东山，英俊方未闲。闻君新应募，籍籍动京关。",
                "出身文翰场，高步不可攀。青袍未及解，白羽插腰间。",
                "昔为琼树枝，今有风霜颜。秋郊细柳道，走马一夕还。",
                "丈夫当为国，破敌如摧山。何必事州府，坐使鬓毛斑。"
            ]
        },
        {
            "title": "寄恒璨",
            "content": [
                "心绝去来缘，迹顺人间事。独寻秋草径，夜宿寒山寺。",
                "今日郡斋闲，思问楞伽字。"
            ]
        },
        {
            "title": "赠崔员外",
            "content": [
                "一别十年事，相逢淮海滨。还思洛阳日，更话府中人。",
                "且对清觞满，宁知白发新。匆匆何处去，车马冒风尘。"
            ]
        },
        {
            "title": "寄诸弟",
            "content": [
                "岁暮兵戈乱京国，帛书间道访存亡。",
                "还信忽从天上落，唯知彼此泪千行。"
            ]
        },
        {
            "title": "简恒璨",
            "content": [
                "室虚多凉气，天高属秋时。空庭夜风雨，草木晓离披。",
                "简书日云旷，文墨谁复持。聊因遇澄静，一与道人期。"
            ]
        },
        {
            "title": "寄杨协律",
            "content": [
                "吏散门阁掩，鸟鸣山郡中。远念长江别，俯觉座隅空。"
            ]
        },
        {
            "title": "赠李儋侍御",
            "content": [
                "风光山郡少，来看广陵春。残花犹待客，莫问意中人。"
            ]
        },
        {
            "title": "三月三日寄诸弟兼怀崔都水",
            "content": [
                "暮节看已谢，兹晨愈可惜。风澹意伤春，池寒花敛夕。",
                "对酒始依依，怀人还的的。谁当曲水行，相思寻旧迹。"
            ]
        },
        {
            "title": "寒食日寄诸弟",
            "content": [
                "禁火暧佳辰，念离独伤抱。见此野田花，心思杜陵道。",
                "联骑定何时，予今颜已老。"
            ]
        },
        {
            "title": "登楼寄王卿",
            "content": [
                "踏阁攀林恨不同，楚云沧海思无穷。",
                "数家砧杵秋山下，一郡荆榛寒雨中。"
            ]
        },
        {
            "title": "寄职方刘郎中",
            "content": [
                "相闻二十载，不得展平生。一夕南宫遇，聊用写中情。",
                "端服光朝次，群烈慕英声。归来坐粉闱，挥笔乃纵横。",
                "始陪文翰游，欢燕难久并。予因谬忝出，君为沉疾婴。",
                "别离寒暑过，荏苒春草生。故园兹日隔，新禽池上鸣。",
                "郡中永无事，归思徒自盈。"
            ]
        },
        {
            "title": "元日寄诸弟兼呈崔都水",
            "content": [
                "一从守兹郡，两鬓生素发。新正加我年，故岁去超忽。",
                "淮滨益时候，了似仲秋月。川谷风景温，城池草木发。",
                "高斋属多暇，惆怅临芳物。日月昧还期，念君何时歇。"
            ]
        },
        {
            "title": "冬至夜寄京师诸弟兼怀崔都水",
            "content": [
                "理郡无异政，所忧在素餐。徒令去京国，羁旅当岁寒。",
                "子月生一气，阳景极南端。已怀时节感，更抱别离酸。",
                "私燕席云罢，还斋夜方阑。邃幕沉空宇，孤灯照床单。",
                "应同兹夕念，宁忘故岁欢。川途恍悠邈，涕下一阑干。"
            ]
        },
        {
            "title": "闲居寄诸弟",
            "content": [
                "秋草生庭白露时，故园诸弟益相思。",
                "尽日高斋无一事，芭蕉叶上独题诗。"
            ]
        },
        {
            "title": "郊园闻",
            "content": [
                "去岁郊园别，闻蝉在兰省。今岁卧南谯，蝉鸣归路永。",
                "夕响依山谷，馀悲散秋景。缄书报此时，此心方耿耿。"
            ]
        },
        {
            "title": "郡中对",
            "content": [
                "宿雨冒空山，空城响秋叶。沉沉暮色至，凄凄凉气入。",
                "萧条林表散，的砾荷上集。夜雾著衣重，新苔侵履湿。",
                "遇兹端忧日，赖与嘉宾接。"
            ]
        },
        {
            "title": "新秋夜寄诸弟",
            "content": [
                "两地俱秋夕，相望共星河。高梧一叶下，空斋归思多。",
                "方用忧人瘼，况自抱微痾。无将别来近，颜鬓已蹉跎。"
            ]
        },
        {
            "title": "寄大梁诸友",
            "content": [
                "分竹守南谯，弭节过梁池。雄都众君子，出饯拥河湄。",
                "燕谑始云洽，方舟已解维。一为风水便，但见山川驰。",
                "昨日次睢阳，今夕宿符离。云树怆重叠，烟波念还期。",
                "相敦在勤事，海内方劳师。"
            ]
        },
        {
            "title": "园",
            "content": [
                "田家已耕作，井屋起晨烟。园林鸣好鸟，闲居犹独眠。",
                "不觉朝已晏，起来望青天。四体一舒散，情性亦忻然。",
                "还复茅檐下，对酒思数贤。束带理官府，简牍盈目前。",
                "当念中林赏，览物遍山川。上非遇明世，庶以道自全。"
            ]
        },
        {
            "title": "闲居寄端及重阳",
            "content": [
                "山明野寺曙钟微，雪满幽林人迹稀。",
                "闲居寥落生高兴，无事风尘独不归。"
            ]
        },
        {
            "title": "郡斋感",
            "content": [
                "首夏辞旧国，穷秋卧滁城。方如昨日别，忽觉徂岁惊。",
                "高阁收烟雾，池水晚澄清。户牖已凄爽，晨夜感深情。",
                "昔游郎署间，是月天气晴。授衣还西郊，晓露田中行。",
                "采菊投酒中，昆弟自同倾。簪组聊挂壁，焉知有世荣。",
                "一旦居远郡，山川间音形。大道庶无累，及兹念已盈。"
            ]
        },
        {
            "title": "寄令狐侍郎",
            "content": [
                "三山有琼树，霜雪色逾新。始自风尘交，中结绸缪姻。",
                "西掖方掌诰，南宫复司春。夕燕华池月，朝奉玉阶尘。",
                "众宝归和氏，吹嘘多俊人。群公共然诺，声问迈时伦。",
                "孤鸿既高举，燕雀在荆榛。翔集且不同，岂不欲殷勤。",
                "一旦迁南郡，江湖渺无垠。宠辱良未定，君子岂缁磷。",
                "寒暑已推斥，别离生苦辛。非将会面目，书札何由申。"
            ]
        },
        {
            "title": "寄柳州韩司户郎中",
            "content": [
                "达识与昧机，智殊迹同静。于焉得携手，屡赏清夜景。",
                "潇洒陪高咏，从容羡华省。一逐风波迁，南登桂阳岭。",
                "旧里门空掩，欢游事皆屏。怅望城阙遥，幽居时序永。",
                "春风吹百卉，和煦变闾井。独闷终日眠，篇书不复省。",
                "唯当望雨露，沾子荒遐境。"
            ]
        },
        {
            "title": "雪",
            "content": [
                "南望青山满禁闱，晓陪鸳鹭正差池。",
                "共爱朝来何处雪，蓬莱宫里拂松枝。",
                "第一百八十八卷"
            ]
        },
        {
            "title": "寄中书刘舍人",
            "content": [
                "云霄路竟别，中年迹暂同。比翼趋丹陛，连骑下南宫。",
                "佳咏邀清月，幽赏滞芳丛。迨予一出守，与子限西东。",
                "晨露方怆怆，离抱更忡忡。忽睹九天诏，秉纶归国工。",
                "玉座浮香气，秋禁散凉风。应向横门度，环珮杳玲珑。",
                "光辉恨未瞩，归思坐难通。苍苍松桂姿，想在掖垣中。"
            ]
        },
        {
            "title": "途中书",
            "content": [
                "华簪岂足恋，幽林徒自违。遥知别后意，寂寞掩郊扉。",
                "回首昆池上，更羡尔同归。"
            ]
        },
        {
            "title": "秋夜南",
            "content": [
                "暝色起烟阁，沉抱积离忧。况兹风雨夜，萧条梧叶秋。",
                "空宇感凉至，颓颜惊岁周。日夕游阙下，山水忆同游。"
            ]
        },
        {
            "title": "还",
            "content": [
                "休沐日云满，冲然将罢观。严车候门侧，晨起正朝冠。",
                "山泽含馀雨，川涧注惊湍。揽辔遵东路，回首一长叹。",
                "居人已不见，高阁在林端。"
            ]
        },
        {
            "title": "将往滁城恋新",
            "content": [
                "停车欲去绕丛竹，偏爱新筠十数竿。",
                "莫遣儿童触琼粉，留待幽人回日看。"
            ]
        },
        {
            "title": "沣上对月",
            "content": [
                "思怀在云阙，泊素守中林。出处虽殊迹，明月两知心。"
            ]
        },
        {
            "title": "西郊",
            "content": [
                "山高鸣过雨，涧树落残花。非关春不待，当由期自赊。"
            ]
        },
        {
            "title": "沣上醉题寄涤武",
            "content": [
                "芳园知夕燕，西郊已独还。谁言不同赏，俱是醉花间。"
            ]
        },
        {
            "title": "春日郊居，寄",
            "content": [
                "谷鸟时一啭，田园春雨馀。光风动林早，高窗照日初。",
                "独饮涧中水，吟咏老氏书。城阙应多事，谁忆此闲居。"
            ]
        },
        {
            "title": "社日寄崔都水及诸弟群属",
            "content": [
                "山郡多暇日，社时放吏归。坐阁独成闷，行塘阅清辉。",
                "春风动高柳，芳园掩夕扉。遥思里中会，心绪怅微微。"
            ]
        },
        {
            "title": "开元观",
            "content": [
                "宿昔清都燕，分散各西东。车马行迹在，霜雪竹林空。",
                "方轸故物念，谁复一樽同。聊披道书暇，还此听松风。"
            ]
        },
        {
            "title": "寓",
            "content": [
                "万木丛云出香阁，西连碧涧竹林园。高斋犹宿远山曙，",
                "微霰下庭寒雀喧。道心淡泊对流水，生事萧疏空掩门。",
                "时忆故交那得见，晓排阊阖奉明恩。"
            ]
        },
        {
            "title": "晚出沣上",
            "content": [
                "临流一舒啸，望山意转延。隔林分落景，馀霞明远川。",
                "首起趣东作，已看耘夏田。一从民里居，岁月再徂迁。",
                "昧质得全性，世名良自牵。行忻携手归，聊复饮酒眠。"
            ]
        },
        {
            "title": "善福精舍示诸生",
            "content": [
                "湛湛嘉树阴，清露夜景沉。悄然群物寂，高阁似阴岑。",
                "方以玄默处，岂为名迹侵。法妙不知归，独此抱冲襟。",
                "斋舍无馀物，陶器与单衾。诸生时列坐，共爱风满林。"
            ]
        },
        {
            "title": "沣上寄幼遐",
            "content": [
                "寂寞到城阙，惆怅返柴荆。端居无所为，念子远徂征。",
                "夏昼人已息，我怀独未宁。忽从东斋起，兀兀寻涧行。",
                "罥挂丛榛密，披玩孤花明。旷然西南望，一极山水情。",
                "周览同游处，逾恨阻音形。壮图非旦夕，君子勤令名。",
                "勿复久留燕，蹉跎在北京。"
            ]
        },
        {
            "title": "西郊养疾，闻",
            "content": [
                "养病惬清夏，郊园敷卉木。窗夕含涧凉，雨馀爱筠绿。",
                "披怀始高咏，对琴转幽独。仰子游群英，吐词如兰馥。",
                "还闻枉嘉藻，伫望延昏旭。唯见草青青，闭户沣水曲。"
            ]
        },
        {
            "title": "九日沣上",
            "content": [
                "凄凄感时节，望望临沣涘。翠岭明华秋，高天澄遥滓。",
                "川寒流愈迅，霜交物初委。林叶索已空，晨禽迎飙起。",
                "时菊乃盈泛，浊醪自为美。良游虽可娱，殷念在之子。",
                "人生不自省，营欲无终已。孰能同一酌，陶然冥斯理。"
            ]
        },
        {
            "title": "寺居独夜",
            "content": [
                "幽人寂不寐，木叶纷纷落。寒雨暗深更，流萤度高阁。",
                "坐使青灯晓，还伤夏衣薄。宁知岁方晏，离居更萧索。"
            ]
        },
        {
            "title": "善福阁对雨",
            "content": [
                "飞阁凌太虚，晨跻郁峥嵘。惊飙触悬槛，白云冒层甍。",
                "太阴布其地，密雨垂八纮。仰观固不测，俯视但冥冥。",
                "感此穷秋气，沈郁命友生。及时未高步，羁旅游帝京。",
                "圣朝无隐才，品物俱昭形。国士秉绳墨，何以表坚贞。",
                "寸心东北驰，思与一会并。我车夙已驾，将逐晨风征。",
                "郊途住成淹，默默阻中情。"
            ]
        },
        {
            "title": "四禅精舍登览悲旧",
            "content": [
                "萧散人事忧，迢递古原行。春风日已暄，百草亦复生。",
                "跻阁谒金像，攀云造禅扃。新景林际曙，杂花川上明。",
                "徂岁方缅邈，陈事尚纵横。温泉有佳气，驰道指京城。",
                "携手思故日，山河留恨情。存者邈难见，去者已冥冥。",
                "临风一长恸，谁畏行路惊。"
            ]
        },
        {
            "title": "闲居赠友",
            "content": [
                "补吏多下迁，罢归聊自度。园庐既芜没，烟景空澹泊。",
                "闲居养痾瘵，守素甘葵藿。颜鬓日衰耗，冠带亦寥落。",
                "青苔已生路，绿筠始分箨。夕气下遥阴，微风动疏薄。",
                "草玄良见诮，杜门无请托。非君好事者，谁来顾寂寞。"
            ]
        },
        {
            "title": "秋",
            "content": [
                "束带自衡门，奉命宰王畿。君侯枉高鉴，举善掩瑕疵。",
                "斯民本已安，工拙两无施。何以酬明德，岁晏不磷缁。",
                "时节乃来集，欣怀方载驰。平明大府开，一得拜光辉。",
                "温如春风至，肃若严霜威。群属所载瞻，而忘倦与饥。",
                "公堂燕华筵，礼罢复言辞。将从平门道，憩车沣水湄。",
                "山川降嘉岁，草木蒙润滋。孰云还本邑，怀恋独迟迟。"
            ]
        },
        {
            "title": "独游西斋",
            "content": [
                "同心忽已别，昨事方成昔。幽径还独寻，绿苔见行迹。",
                "秋斋正萧散，烟水易昏夕。忧来结几重，非君不可释。"
            ]
        },
        {
            "title": "沣上西斋寄诸友（七月中善福之西斋作）",
            "content": [
                "绝岸临西野，旷然尘事遥。清川下逦迤，茅栋上岧峣。",
                "玩月爱佳夕，望山属清朝。俯砌视归翼，开襟纳远飙。",
                "等陶辞小秩，效朱方负樵。闲游忽无累，心迹随景超。",
                "明世重才彦，雨露降丹霄。群公正云集，独予忻寂寥。"
            ]
        },
        {
            "title": "朝请后还",
            "content": [
                "宰邑分甸服，夙驾朝上京。是时当暮春，休沐集友生。",
                "抗志青云表，俱践高世名。樽酒且欢乐，文翰亦纵横。",
                "良游昔所希，累宴夜复明。晨露含瑶琴，夕风殒素英。",
                "一旦遵归路，伏轼出京城。谁言再念别，忽若千里行。",
                "闲閤寡喧讼，端居结幽情。况兹昼方永，展转何由平。"
            ]
        },
        {
            "title": "休沐东还胄贵里示端",
            "content": [
                "宦游三十载，田野久已疏。休沐遂兹日，一来还故墟。",
                "山明宿雨霁，风暖百卉舒。泓泓野泉洁，熠熠林光初。",
                "竹木稍摧翳，园场亦荒芜。俯惊鬓已衰，周览昔所娱。",
                "存没恻私怀，迁变伤里闾。欲言少留心，中复畏简书。",
                "世道良自退，荣名亦空虚。与子终携手，岁晏当来居。"
            ]
        },
        {
            "title": "对雨赠李主簿、高秀才",
            "content": [
                "逦迤曙云薄，散漫东风来。青山满春野，微雨洒轻埃。",
                "吏局劳佳士，宾筵得上才。终朝狎文墨，高兴共徘徊。"
            ]
        },
        {
            "title": "西郊",
            "content": [
                "升阳暧春物，置酒临芳席。高宴阙英僚，众宾寡欢怿。",
                "是时尚多垒，板筑兴颓壁。羁旅念越疆，领徒方祗役。",
                "如何嘉会日，当子忧勤夕。西郊郁已茂，春岚重如积。",
                "何当返徂雨，杂英纷可惜。"
            ]
        },
        {
            "title": "对雪赠徐秀才",
            "content": [
                "靡靡寒欲收，霭霭阴还结。晨起望南端，千林散春雪。",
                "妍光属瑶阶，乱绪陵新节。无为掩扉卧，独守袁生辙。"
            ]
        },
        {
            "title": "县内闲居赠温公",
            "content": [
                "满郭春风岚已昏，鸦栖散吏掩重门。",
                "虽居世网常清净，夜对高僧无一言。"
            ]
        },
        {
            "title": "寄子西",
            "content": [
                "夏景已难度，怀贤思方续。乔树落疏阴，微风散烦燠。",
                "伤离枉芳札，忻遂见心曲。蓝上舍已成，田家雨新足。",
                "托邻素多欲，残帙犹见束。日夕上高斋，但望东原绿。"
            ]
        },
        {
            "title": "紫阁东林居士叔",
            "content": [
                "碧涧苍松五粒稀，侵云采去露沾衣。夜启群仙合灵药，",
                "朝思俗侣寄将归。道场斋戒今初服，人事荤膻已觉非。",
                "一望岚峰拜还使，腰间铜印与心违。"
            ]
        },
        {
            "title": "对雨寄韩库部协",
            "content": [
                "飒至池馆凉，霭然和晓雾。萧条集新荷，氤氲散高树。",
                "闲居兴方澹，默想心已屡。暂出仍湿衣，况君东城住。"
            ]
        },
        {
            "title": "赠冯著",
            "content": [
                "契阔仕两京，念子亦飘蓬。方来属追往，十载事不同。",
                "岁晏乃云至，微褐还未充。惨凄游子情，风雪自关东。",
                "华觞发欢颜，嘉藻播清风。始此盈抱恨，旷然一夕中。",
                "善蕴岂轻售，怀才希国工。谁当念素士，零落岁华空。"
            ]
        },
        {
            "title": "赠令狐士曹",
            "content": [
                "秋檐滴滴对床寝，山路迢迢联骑行。",
                "到家俱及东篱菊，何事先归半日程。"
            ]
        },
        {
            "title": "过",
            "content": [
                "佛刹出高树，晨光闾井中。年深念陈迹，迨此独忡忡。",
                "零落逢故老，寂寥悲草虫。旧宇多改构，幽篁延本丛。",
                "栖止事如昨，芳时去已空。佳人亦携手，再往今不同。",
                "新文聊感旧，想子意无穷。"
            ]
        },
        {
            "title": "使云阳寄府曹",
            "content": [
                "夙驾祗府命，冒炎不遑息。百里次云阳，闾阎问漂溺。",
                "上天屡愆气，胡不均寸泽。仰瞻乔树巅，见此洪流迹。",
                "良苗免湮没，蔓草生宿昔。颓墉满故墟，喜返将安宅。",
                "周旋涉涂潦，侧峭缘沟脉。仁贤忧斯民，贱子甘所役。",
                "公堂众君子，言笑思与觌。"
            ]
        },
        {
            "title": "同德阁期元",
            "content": [
                "庭树忽已暗，故人那不来。只因厌烦暑，永日坐霜台。",
                "官荣多所系，闲居亦愆期。高阁犹相望，青山欲暮时。"
            ]
        },
        {
            "title": "同德寺",
            "content": [
                "川上风雨来，须臾满城阙。岧峣青莲界，萧条孤兴发。",
                "前山遽已净，阴霭夜来歇。乔木生夏凉，流云吐华月。",
                "严城自有限，一水非难越。相望曙河远，高斋坐超忽。"
            ]
        },
        {
            "title": "同德",
            "content": [
                "逍遥东城隅，双树寒葱茜。广庭流华月，高阁凝馀霰。",
                "杜门非养素，抱疾阻良宴。孰谓无他人，思君岁云变。",
                "官曹亮先忝，陈躅惭俊彦。岂知晨与夜，相代不相见。",
                "缄书问所如，酬藻当芬绚。"
            ]
        },
        {
            "title": "雪中闻李",
            "content": [
                "度门能不访，冒雪屡西东。已想人如玉，遥怜马似骢。",
                "乍迷金谷路，稍变上阳宫。还比相思意，纷纷正满空。"
            ]
        },
        {
            "title": "同长源",
            "content": [
                "东洛何萧条，相思邈遐路。策驾复谁游，入门无与晤。",
                "还因送归客，达此缄中素。屡暌心所欢，岂得颜如故。",
                "所欢不可暌，严霜晨凄凄。如彼万里行，孤妾守空闺。",
                "临觞一长叹，素欲何时谐。"
            ]
        },
        {
            "title": "寄洪",
            "content": [
                "忽报南昌令，乘骢入郡城。同时趋府客，此日望尘迎。",
                "文苑台中妙，冰壶幕下清。洛阳相去远，犹使故林荣。"
            ]
        },
        {
            "title": "淮",
            "content": [
                "前舟已眇眇，欲渡谁相待。秋山起暮钟，楚雨连沧海。",
                "风波离思满，宿昔容鬓改。独鸟下东南，广陵何处在。"
            ]
        },
        {
            "title": "寄卢庾",
            "content": [
                "悠悠远离别，分此欢会难。如何两相近，反使心不安。",
                "乱发思一栉，垢衣思一浣。岂如望友生，对酒起长叹。",
                "时节异京洛，孟冬天未寒。广陵多车马，日夕自游盘。",
                "独我何耿耿，非君谁为欢。"
            ]
        },
        {
            "title": "自巩洛舟行",
            "content": [
                "夹水苍山路向东，东南山豁大河通。寒树依微远天外，",
                "夕阳明灭乱流中。孤村几岁临伊岸，一雁初晴下朔风。",
                "为报洛桥游宦侣，扁舟不系与心同。"
            ]
        },
        {
            "title": "经少林精舍",
            "content": [
                "息驾依松岭，高阁一攀缘。前瞻路已穷，既诣喜更延。",
                "出巘听万籁，入林濯幽泉。鸣钟生道心，暮磬空云烟。",
                "独往虽暂适，多累终见牵。方思结茅地，归息期暮年。"
            ]
        },
        {
            "title": "将",
            "content": [
                "燕燕东向来，文鹓亦西飞。如何不相见，羽翼有高卑。",
                "徘徊到河洛，华屋未及窥。秋风飘我行，远与淮海期。",
                "回首隔烟雾，遥遥两相思。阳春自当返，短翮欲追随。"
            ]
        },
        {
            "title": "赠王侍御",
            "content": [
                "心同野鹤与尘远，诗似冰壶见底清。府县同趋昨日事，",
                "升沉不改故人情。上阳秋晚萧萧雨，洛水寒来夜夜声。",
                "自叹犹为折腰吏，可怜骢马路傍行。"
            ]
        },
        {
            "title": "早春对",
            "content": [
                "扫雪开幽径，端居望故人。犹残腊月酒，更值早梅春。",
                "几日东城陌，何时曲水滨。闻闲且共赏，莫待绣衣新。"
            ]
        },
        {
            "title": "寄冯著",
            "content": [
                "春雷起萌蛰，土壤日已疏。胡能遭盛明，才俊伏里闾。",
                "偃仰遂真性，所求惟斗储。披衣出茅屋，盥漱临清渠。",
                "吾道亦自适，退身保玄虚。幸无职事牵，且览案上书。",
                "亲友各驰骛，谁当访敝庐。思君在何夕，明月照广除。"
            ]
        },
        {
            "title": "赠卢嵩",
            "content": [
                "百川注东海，东海无虚盈。泥滓不能浊，澄波非益清。",
                "恬然自安流，日照万里晴。云物不隐象，三山共分明。",
                "奈何疾风怒，忽若砥柱倾。海水虽无心，洪涛亦相惊。",
                "怒号在倏忽，谁识变化情。"
            ]
        },
        {
            "title": "赠李儋",
            "content": [
                "丝桐本异质，音响合自然。吾观造化意，二物相因缘。",
                "误触龙凤啸，静闻寒夜泉。心神自安宅，烦虑顿可捐。",
                "何因知久要，丝白漆亦坚。"
            ]
        },
        {
            "title": "趋",
            "content": [
                "趋府不遑安，中宵出户看。满天星尚在，近壁烛仍残。",
                "立马频惊曙，垂帘却避寒。可怜同宦者，应悟下流难。"
            ]
        },
        {
            "title": "示从子河南尉班",
            "content": [
                "拙直余恒守，公方尔所存。同占朱鸟克，俱起小人言。",
                "立政思悬棒，谋身类触藩。不能林下去，只恋府廷恩。"
            ]
        },
        {
            "title": "赠萧河南",
            "content": [
                "厌剧辞京县，褒贤待诏书。酂侯方继业，潘令且闲居。",
                "霁后三川冷，秋深万木疏。对琴无一事，新兴复何如。"
            ]
        },
        {
            "title": "假",
            "content": [
                "却足甘为笑，闲居梦杜陵。残莺知夏浅，社雨报年登。",
                "流麦非关忘，收书独不能。自然忧旷职，缄此谢良朋。"
            ]
        },
        {
            "title": "高陵",
            "content": [
                "直方难为进，守此微贱班。开卷不及顾，沉埋案牍间。",
                "兵凶久相践，徭赋岂得闲。促戚下可哀，宽政身致患。",
                "日夕思自退，出门望故山。君心倘如此，携手相与还。"
            ]
        },
        {
            "title": "发广陵留上",
            "content": [
                "将违安可怀，宿恋复一方。家贫无旧业，薄宦各飘飏。",
                "执板身有属，淹时心恐惶。拜言不得留，声结泪满裳。",
                "漾漾动行舫，亭亭远相望。离晨苦须臾，独往道路长。",
                "萧条风雨过，得此海气凉。感秋意已违，况自结中肠。",
                "推道固当遣，及情岂所忘。何时共还归，举翼鸣春阳。"
            ]
        },
        {
            "title": "听嘉陵江",
            "content": [
                "凿崖泄奔湍，称古神禹迹。夜喧山门店，独宿不安席。",
                "水性自云静，石中本无声。如何两相激，雷转空山惊。",
                "贻之道门旧，了此物我情。"
            ]
        },
        {
            "title": "城中卧疾，知",
            "content": [
                "车马日萧萧，胡不枉我庐。方来从令饮，卧病独何如。",
                "秋风起汉皋，开户望平芜。即此吝音素，焉知中密疏。",
                "渴者不思火，寒者不求水。人生羁寓时，去就当如此。",
                "犹希心异迹，眷眷存终始。"
            ]
        },
        {
            "title": "与村老对饮",
            "content": [
                "鬓眉雪色犹嗜酒，言辞淳朴古人风。",
                "乡村年少生离乱，见话先朝如梦中。",
                "第一百八十七卷"
            ]
        },
        {
            "title": "军中冬燕",
            "content": [
                "沧海已云晏，皇恩犹念勤。式燕遍恒秩，柔远及斯人。",
                "兹邦实大藩，伐鼓军乐陈。是时冬服成，戎士气益振。",
                "虎竹谬朝寄，英贤降上宾。旋罄周旋礼，愧无海陆珍。",
                "庭中丸剑阑，堂上歌吹新。光景不知晚，觥酌岂言频。",
                "单醪昔所感，大醵况同忻。顾谓军中士，仰答何由申。"
            ]
        },
        {
            "title": "司空主簿琴席",
            "content": [
                "烟华方散薄，蕙气犹含露。澹景发清琴，幽期默玄悟。",
                "流连白雪意，断续回风度。掩抑虽已终，忡忡在幽素。"
            ]
        },
        {
            "title": "郡楼春燕",
            "content": [
                "众乐杂军鞞，高楼邀上客。思逐花光乱，赏馀山景夕。",
                "为郡访凋瘵，守程难损益。聊假一杯欢，暂忘终日迫。"
            ]
        },
        {
            "title": "滁州园池燕元氏亲属",
            "content": [
                "日暮游清池，疏林罗高天。馀绿飘霜露，夕气变风烟。",
                "水门架危阁，竹亭列广筵。一展私姻礼，屡叹芳樽前。",
                "感往在兹会，伤离属颓年。明晨复云去，且愿此流连。"
            ]
        },
        {
            "title": "春宵燕万年吉少府中孚南馆",
            "content": [
                "始见斗柄回，复兹霜月霁。河汉上纵横，春城夜迢递。",
                "宾筵接时彦，乐燕凌芳岁。稍爱清觞满，仰叹高文丽。",
                "欲去返郊扉，端为一欢滞。"
            ]
        },
        {
            "title": "西郊燕集",
            "content": [
                "济济众君子，高宴及时光。群山霭遐瞩，绿野布熙阳。",
                "列坐遵曲岸，披襟袭兰芳。野庖荐嘉鱼，激涧泛羽觞。",
                "众鸟鸣茂林，绿草延高冈。盛时易徂谢，浩思坐飘飏。",
                "眷言同心友，兹游安可忘。"
            ]
        },
        {
            "title": "扈亭西陂燕赏",
            "content": [
                "杲杲朝阳时，悠悠清陂望。嘉树始氤氲，春游方浩荡。",
                "况逢文翰侣，爱此孤舟漾。绿野际遥波，横云分叠嶂。",
                "公堂日为倦，幽襟自兹旷。有酒今满盈，愿君尽弘量。"
            ]
        },
        {
            "title": "南塘泛舟会元六昆季",
            "content": [
                "端居倦时燠，轻舟泛回塘。微风飘襟散，横吹绕林长。",
                "云澹水容夕，雨微荷气凉。一写悁勤意，宁用诉华觞。"
            ]
        },
        {
            "title": "夜偶诗客操公作",
            "content": [
                "尘襟一潇洒，清夜得禅公。远自鹤林寺，了知人世空。",
                "惊禽翻暗叶，流水注幽丛。多谢非玄度，聊将诗兴同。"
            ]
        },
        {
            "title": "慈恩伽蓝清会",
            "content": [
                "素友俱薄世，屡招清景赏。鸣钟悟音闻，宿昔心已往。",
                "重门相洞达，高宇亦遐朗。岚岭晓城分，清阴夏条长。",
                "氲氛芳台馥，萧散竹池广。平荷随波泛，回飙激林响。",
                "蔬食遵道侣，泊怀遗滞想。何彼尘昏人，区区在天壤。"
            ]
        },
        {
            "title": "移疾会诗客",
            "content": [
                "对此嘉树林，独有戚戚颜。抱瘵知旷职，淹旬非乐闲。",
                "释子来问讯，诗人亦扣关。道同意暂遣，客散疾徐还。",
                "园径自幽静，玄蝉噪其间。高窗瞰远郊，暮色起秋山。",
                "英曹幸休暇，悢悢心所攀。"
            ]
        },
        {
            "title": "贾常侍林亭燕集",
            "content": [
                "高贤侍天陛，迹显心独幽。朱轩骛关右，池馆在东周。",
                "缭绕接都城，氤氲望嵩丘。群公尽词客，方驾永日游。",
                "朝旦气候佳，逍遥写烦忧。绿林蔼已布，华沼澹不流。",
                "没露摘幽草，涉烟玩轻舟。圆荷既出水，广厦可淹留。",
                "放神遗所拘，觥罚屡见酬。乐燕良未极，安知有沉浮。",
                "醉罢各云散，何当复相求。"
            ]
        },
        {
            "title": "扬州偶会前洛阳卢耿主簿（应物顷贰洛阳常有",
            "content": [
                "楚塞故人稀，相逢本不期。犹存袖里字，忽怪鬓中丝。",
                "客舍盈樽酒，江行满箧诗。更能连骑出，还似洛桥时。"
            ]
        },
        {
            "title": "燕李录事",
            "content": [
                "与君十五侍皇闱，晓拂炉烟上赤墀。花开汉苑经过处，",
                "雪下骊山沐浴时。近臣零落今犹在，仙驾飘飖不可期。",
                "此日相逢思旧日，一杯成喜亦成悲。"
            ]
        },
        {
            "title": "大梁亭会李四栖梧作",
            "content": [
                "梁王昔爱才，千古化不泯。至今蓬池上，远集八方宾。",
                "车马平明合，城郭满埃尘。逢君一相许，岂要平生亲。",
                "入仕三十载，如何独未伸。英声久籍籍，台阁多故人。",
                "置酒发清弹，相与乐佳辰。孤亭得长望，白日下广津。",
                "富贵良可取，朅来西入秦。秋风旦夕起，安得客梁陈。"
            ]
        },
        {
            "title": "效陶彭泽",
            "content": [
                "霜露悴百草，时菊独妍华。",
                "物性有如此，寒暑其奈何。",
                "掇英泛浊醪，日入会田家。",
                "尽醉茅檐下，一生岂在多。",
                ""
            ]
        },
        {
            "title": "与韩库部会王祠曹宅作",
            "content": [
                "闲门荫堤柳，秋渠含夕清。微风送荷气，坐客散尘缨。",
                "守默共无吝，抱冲俱寡营。良时颇高会，琴酌共开情。"
            ]
        },
        {
            "title": "效何水部二首",
            "content": [
                "玉宇含清露，香笼散轻烟。应当结沉抱，难从兹夕眠。",
                "夕漏起遥恨，虫响乱秋阴。反复相思字，中有故人心。"
            ]
        },
        {
            "title": "与友生野饮效陶体",
            "content": [
                "携酒花林下，前有千载坟。于时不共酌，奈此泉下人。",
                "始自玩芳物，行当念徂春。聊舒远世踪，坐望还山云。",
                "且遂一欢笑，焉知贱与贫。"
            ]
        },
        {
            "title": "杂体五首",
            "content": [
                "沉沉匣中镜，为此尘垢蚀。辉光何所如，月在云中黑。",
                "南金既雕错，鞶带共辉饰。空存鉴物名，坐使妍蚩惑。",
                "美人竭肝胆，思照冰玉色。自非磨莹工，日日空叹息。",
                "古宅集祆鸟，群号枯树枝。黄昏窥人室，鬼物相与期。",
                "居人不安寝，搏击思此时。岂无鹰与鹯，饱肉不肯飞。",
                "既乖逐鸟节，空养凌云姿。孤负肉食恩，何异城上鸱。",
                "春罗双鸳鸯，出自寒夜女。心精烟雾色，指历千万绪。",
                "长安贵豪家，妖艳不可数。裁此百日功，唯将一朝舞。",
                "舞罢复裁新，岂思劳者苦。",
                "同声自相应，体质不必齐。谁知贾人铎，能使大乐谐。",
                "铿锵发宫徵，和乐变其哀。人神既昭享，凤鸟亦下来。",
                "岂非至贱物，一奏升天阶。物情苟有合，莫问玉与泥。",
                "碌碌荆山璞，卞和献君门。荆璞非有求，和氏非有恩。",
                "所献知国宝，至公不待言。是非吾欲默，此道今岂存。"
            ]
        },
        {
            "title": "拟古诗十二首",
            "content": [
                "辞君远行迈，饮此长恨端。已谓道里远，如何中险艰。",
                "流水赴大壑，孤云还暮山。无情尚有归，行子何独难。",
                "驱车背乡园，朔风卷行迹。严冬霜断肌，日入不遑息。",
                "忧欢容发变，寒暑人事易。中心君讵知，冰玉徒贞白。",
                "黄鸟何关关，幽兰亦靡靡。此时深闺妇，日照纱窗里。",
                "娟娟双青娥，微微启玉齿。自惜桃李年，误身游侠子。",
                "无事久离别，不知今生死。",
                "峨峨高山巅，浼浼青川流。世人不自悟，驰谢如惊飍。",
                "百金非所重，厚意良难得。旨酒亲与朋，芳年乐京国。",
                "京城繁华地，轩盖凌晨出。垂杨十二衢，隐映金张室。",
                "汉宫南北对，飞观齐白日。游泳属芳时，平生自云毕。",
                "绮楼何氛氲，朝日正杲杲。四壁含清风，丹霞射其牖。",
                "玉颜上哀啭，绝耳非世有。但感离恨情，不知谁家妇。",
                "孤云忽无色，边马为回首。曲绝碧天高，馀声散秋草。",
                "徘徊帷中意，独夜不堪守。思逐朔风翔，一去千里道。",
                "嘉树蔼初绿，靡芜叶幽芳。君子不在赏，寄之云路长。",
                "路长信难越，惜此芳时歇。孤鸟去不还，缄情向天末。",
                "月满秋夜长，惊鸟号北林。天河横未落，斗柄当西南。",
                "寒蛩悲洞房，好鸟无遗音。商飙一夕至，独宿怀重衾。",
                "旧交日千里，隔我浮与沉。人生岂草木，寒暑移此心。",
                "酒星非所酌，月桂不为食。虚薄空有名，为君长叹息。",
                "兰蕙虽可怀，芳香与时息。岂如凌霜叶，岁暮蔼颜色。",
                "折柔将有赠，延意千里客。草木知贱微，所贵寒不易。",
                "神州高爽地，遐瞰靡不通。寒月野无绿，寥寥天宇空。",
                "阴阳不停驭，贞脆各有终。汾沮何鄙俭，考槃何退穷。",
                "反志解牵跼，无为尚劳躬。美人夺南国，一笑开芙蓉。",
                "清镜理容发，褰帘出深重。艳曲呈皓齿，舞罗不堪风。",
                "慊慊情有待，赠芳为我容。可嗟青楼月，流影君帷中。",
                "春至林木变，洞房夕含清。单居谁能裁，好鸟对我鸣。",
                "良人久燕赵，新爱移平生。别时双鸳绮，留此千恨情。",
                "碧草生旧迹，绿琴歇芳声。思将魂梦欢，反侧寐不成。",
                "揽衣迷所次，起望空前庭。孤影中自恻，不知双涕零。",
                "秋天无留景，万物藏光辉。落叶随风起，愁人独何依。",
                "华月屡圆缺，君还浩无期。如何雨绝天，一去音问违。",
                "有客天一方，寄我孤桐琴。迢迢万里隔，托此传幽音。",
                "冰霜中自结，龙凤相与吟。弦以明直道，漆以固交深。"
            ]
        },
        {
            "title": "杂曲歌辞·宫中调笑",
            "content": [
                "胡马，胡马，远放燕支山下。咆沙咆雪独嘶，",
                "东望西望路迷。迷路，迷路，边草无穷日暮。",
                "河汉，河汉，晓挂秋城漫漫。愁人起望相思，",
                "江南塞北别离。离别，离别，河汉虽同路绝。"
            ]
        },
        {
            "title": "晦日处士叔园林燕集",
            "content": [
                "遽看蓂叶尽，坐阙芳年赏。赖此林下期，清风涤烦想。",
                "始萌动新煦，佳禽发幽响。岚岭对高斋，春流灌蔬壤。",
                "樽酒遗形迹，道言屡开奖。幸蒙终夕欢，聊用税归鞅。"
            ]
        },
        {
            "title": "杂曲歌辞·三台二首",
            "content": [
                "一年一年老去，明日后日花开。",
                "未报长安平定，万国岂得衔杯。",
                "冰泮寒塘始绿，雨馀百草皆生。",
                "朝来门阁无事，晚下高斋有情。"
            ]
        },
        {
            "title": "杂曲歌辞·行路难",
            "content": [
                "荆山之白玉兮，良工雕琢双环连，月蚀中央镜心穿。",
                "故人赠妾初相结，恩在环中寻不绝。人情厚薄苦须臾，",
                "昔似连环今似玦。连环可碎不可离，如何物在人自移。",
                "上客勿遽欢，听妾歌路难。傍人见环环可怜，",
                "不知中有长恨端。"
            ]
        },
        {
            "title": "相和歌辞·相逢行",
            "content": [
                "二十登汉朝，英声迈今古。适从东方来，又欲谒明主。",
                "犹酣新丰酒，尚带灞陵雨。邂逅两相逢，别来问寒暑。",
                "宁知白日晚，暂向花间语。忽闻长乐钟，走马东西去。"
            ]
        },
        {
            "title": "横吹曲辞·长安道",
            "content": [
                "汉家宫殿含云烟，两宫十里相连延。晨霞出没弄丹阙，",
                "春雨依微自甘泉。春雨依微春尚早，长安贵游爱芳草。",
                "宝马横来下建章，香车却转避驰道。贵游谁最贵，",
                "卫霍世难比。何能蒙主恩，幸遇边尘起。",
                "归来甲第拱皇居，朱门峨峨临九衢。",
                "中有流苏合欢之宝帐，一百二十凤凰罗列含明珠。",
                "下有锦铺翠被之粲烂，博山吐香五云散。",
                "丽人绮阁情飘飖，头上鸳钗双翠翘。低鬟曳袖回春雪，",
                "聚黛一声愁碧霄。山珍海错弃藩篱，烹犊炰羔如折葵。",
                "既请列侯封部曲，还将金印授庐儿。欢荣若此何所苦，",
                "但苦白日西南驰。"
            ]
        },
        {
            "title": "乐府杂曲·鼓吹曲辞·芳树",
            "content": [
                "迢迢芳园树，列映清池曲。对此伤人心，还如故时绿。",
                "风条洒馀霭，露叶承新旭。佳人不再攀，下有往来躅。"
            ]
        },
        {
            "title": "杂曲歌辞·突厥三台",
            "content": [
                "雁门山上雁初飞，马邑阑中马正肥。",
                "日旰山西逢驿使，殷勤南北送征衣。"
            ]
        },
        {
            "title": "幽居",
            "content": [
                "贵贱虽异等，出门皆有营。独无外物牵，遂此幽居情。",
                "微雨夜来过，不知春草生。青山忽已曙，鸟雀绕舍鸣。",
                "时与道人偶，或随樵者行。自当安蹇劣，谁谓薄世荣。"
            ]
        },
        {
            "title": "夕次盱眙县",
            "content": [
                "落帆逗淮镇，停舫临孤驿。",
                "浩浩风起波，冥冥日沉夕。",
                "人归山郭暗，雁下芦洲白。",
                "独夜忆秦关，听钟未眠客。",
                ""
            ]
        },
        {
            "title": "送杨氏女",
            "content": [
                "永日方戚戚，出门复悠悠。",
                "女子今有行，大江溯轻舟。",
                "尔辈况无恃，抚念益慈柔。",
                "幼为长所育，两别泣不休。",
                "对此结中肠，义往难复留。",
                "自小阙内训，事姑贻我忧。",
                "赖兹托令门，仁恤庶无尤。",
                "贫俭诚所尚，资从岂待周。",
                "孝恭遵妇道，容止顺其猷。",
                "别离在今晨，见尔当何秋。",
                "居闲始自遣，临感忽难收。",
                "归来视幼女，零泪缘缨流。",
                ""
            ]
        },
        {
            "title": "三台",
            "content": [
                "冰泮寒塘水渌，",
                "雨馀百草皆生。",
                "朝来门巷无事，",
                "晚下高斋有情。"
            ]
        },
        {
            "title": "月下会徐十一草堂",
            "content": [
                "空斋无一事，岸帻故人期。暂辍观书夜，还题玩月诗。",
                "远钟高枕后，清露卷帘时。暗觉新秋近，残河欲曙迟。"
            ]
        },
        {
            "title": "郡斋雨中与诸文士燕集",
            "content": [
                "兵卫森画戟，燕寝凝清香。",
                "海上风雨至，逍遥池阁凉。",
                "烦疴近消散，嘉宾复满堂。",
                "自惭居处崇，未睹斯民康。",
                "理会是非遣，性达形迹忘。",
                "鲜肥属时禁，蔬果幸见尝。",
                "俯饮一杯酒，仰聆金玉章。",
                "神欢体自轻，意欲凌风翔。",
                "吴中盛文史，群彦今汪洋。",
                "方知大藩地，岂曰财赋强。",
                ""
            ]
        },
        {
            "title": "寄全椒山中道士",
            "content": [
                "今朝郡斋冷，忽念山中客。",
                "涧底束荆薪，归来煮白石。",
                "欲持一瓢酒，远慰风雨夕。",
                "落叶满空山，何处寻行迹。",
                ""
            ]
        },
        {
            "title": "寄李儋元锡",
            "content": [
                "去年花里逢君别，今日花开已一年。",
                "世事茫茫难自料，春愁黯黯独成眠。",
                "身多疾病思田里，邑有流亡愧俸钱。",
                "闻道欲来相问讯，西楼望月几回圆。",
                ""
            ]
        },
        {
            "title": "赋得暮雨送李曹",
            "content": [
                "楚江微雨里，建业暮钟时。",
                "漠漠帆来重，冥冥鸟去迟。",
                "海门深不见，浦树远含滋。",
                "相送情无限，沾襟比散丝。",
                ""
            ]
        },
        {
            "title": "乐府杂曲·鼓吹曲辞·有所思",
            "content": [
                "借问江上柳，青青为谁春。空游昨日地，不见昨日人。",
                "缭绕万家井，往来车马尘。莫道无相识，要非心所亲。"
            ]
        },
        {
            "title": "初发扬子寄元大校书",
            "content": [
                "凄凄去亲爱，泛泛入烟雾。",
                "归棹洛阳人，残钟广陵树。",
                "今朝此为别，何处还相遇。",
                "世事波上舟，沿洄安得住。",
                ""
            ]
        },
        {
            "title": "长安遇冯著",
            "content": [
                "客从东方来，衣上灞陵雨。",
                "问客何为来，采山因买斧。",
                "冥冥花正开，飏飏燕新乳。",
                "昨别今已春，鬓丝生几缕。",
                ""
            ]
        },
        {
            "title": "淮上喜会梁州故人",
            "content": [
                "江汉曾为客，相逢每醉还。 ",
                "浮云一别后，流水十年间。 ",
                "欢笑情如旧，萧疏鬓已斑。 ",
                "何因不归去？淮上有秋山。",
                ""
            ]
        },
        {
            "title": "秋夜寄丘员外",
            "content": [
                "怀君属秋夜，散步咏凉天。",
                "山空松子落，幽人应未眠。",
                ""
            ]
        },
        {
            "title": "滁州西涧",
            "content": [
                "独怜幽草涧边生，上有黄鹂深树鸣。",
                "春潮带雨晚来急，野渡无人舟自横。",
                ""
            ]
        },
        {
            "title": "调笑",
            "content": [
                "胡马，胡马，",
                "远放燕支山下。",
                "跑沙跑雪独嘶，",
                "东望西望路迷。",
                "迷路，迷路，",
                "边草无穷日暮。"
            ]
        },
        {
            "title": "答李瀚",
            "content": [
                "林中观易罢，溪上对鸥闲。",
                "楚俗饶词客，何人最往还。"
            ]
        }
    ]
}