{
    "dynasty": "唐",
    "author": "杜牧",
    "intro": "杜牧（公元803－853年），字牧之，京兆万年（今陕西西安）人，宰相杜佑之孙。大和二年进士，授宏文馆校书郎。多年在外地任幕僚，后历任监察御史，史馆修撰，膳部、比部、司勋员外郎，黄州、池州、睦州刺史等职，最终官至中书舍人。晚唐杰出诗人，尤以七言绝句著称。擅长文赋，其《阿房宫赋》为后世传诵。注重军事，写下了不少军事论文，还曾注释《孙子》。有《樊川文集》二十卷传世，为其外甥裴延翰所编，其中诗四卷。又有宋人补编的《樊川外集》和《樊川别集》各一卷。《全唐诗》收杜牧诗八卷。",
    "items": [
        {
            "title": "润州二首",
            "content": [
                "句吴亭东千里秋，放歌曾作昔年游。",
                "青苔寺里无马迹，绿水桥边多酒楼。",
                "大抵南朝皆旷达，可怜东晋最风流。",
                "月明更想桓伊在，一笛闻吹《出塞》愁。",
                "谢眺诗中佳丽地，夫差传里水犀军。",
                "城高铁瓮横强弩，柳暗朱楼多梦云。",
                "",
                "画角爱飘江北去，钓歌长向月中闻。",
                "扬州尘土试回首，不惜千金借与君。"
            ]
        },
        {
            "title": "子规　[一作李白诗，题作《宣城见杜鹃花》",
            "content": [
                "蜀地曾闻子规鸟，宣城又见杜鹃花。",
                "一叫一回肠一断，三春三月忆三巴。"
            ]
        },
        {
            "title": "泊松江　[一作许浑诗，题作《夜泊松江渡寄",
            "content": [
                "清露白云明月天，与君齐棹木兰船。",
                "南湖风雨一相失，夜泊横塘心渺然。",
                "",
                "",
                "",
                "",
                ""
            ]
        },
        {
            "title": "嘲妓（牧罢宣州幕，经陕，有酒纠妓肥硕，牧",
            "content": [
                "盘古当时有远孙，尚令今日逞家门。一车白土将泥项，",
                "十幅红旗补破裈。瓦官寺里逢行迹，华岳山前见掌痕。",
                "不须惆怅忧难嫁，待与将书问乐坤。"
            ]
        },
        {
            "title": "赠别二首",
            "content": [
                "娉娉褭褭十三余，豆蔻梢头二月初。",
                "春风十里扬州路，卷上珠帘总不如。",
                "多情却似总无情，唯觉尊前笑不成。",
                "蜡烛有心还惜别，替人垂泪到天明。"
            ]
        },
        {
            "title": "早春阁下寓直萧九舍人亦直内署，因寄书怀四",
            "content": [
                "御水初销冻，宫花尚怯寒。千峰横紫翠，双阙凭阑干。",
                "玉漏轻风顺，金茎淡日残。王乔在何处，清汉正骖鸾。"
            ]
        },
        {
            "title": "怀吴中冯秀才　[一作张祜诗，题作《枫桥》",
            "content": [
                "长洲苑外草萧萧，却算游程岁月遥。",
                "唯有别时今不忘，暮烟秋雨过枫桥。"
            ]
        },
        {
            "title": "过华清宫绝句三首",
            "content": [
                "长安回望绣成堆，山顶千门次第开。",
                "一骑红尘妃子笑，无人知是荔枝来。",
                "",
                "新丰绿树起黄埃， 数骑渔阳探使回。",
                "霓裳一曲千峰上， 舞破中原始下来。",
                "",
                "万国笙歌醉太平，倚天楼殿月分明。",
                "云中乱拍禄山舞，风过重峦下笑声。",
                "",
                "",
                ""
            ]
        },
        {
            "title": "题白云楼　[一作许浑诗，题作《汉水伤稼》 ",
            "content": [
                ""
            ]
        },
        {
            "title": "寄桐江隐者　[一作许浑诗。]",
            "content": [
                "潮去潮来洲渚春，山花如绣草如茵。",
                "严陵台下桐江水，解钓鲈鱼能几人？"
            ]
        },
        {
            "title": "子规　[一作李白诗，题作《宣城见杜鹃花》 ",
            "content": [
                ""
            ]
        },
        {
            "title": "蛮中醉　[一作张籍诗，题作《蛮中》。]",
            "content": [
                "瘴塞蛮江入洞流，人家多在竹棚头。",
                "青山海上无城郭，唯见松牌出象州。"
            ]
        },
        {
            "title": "隋苑　[亦见李商隐集，题作《定子》。]",
            "content": [
                "红霞一抹广陵春，定子当筵睡脸新。",
                "却笑丘墟隋炀帝，破家亡国誊谁人？"
            ]
        },
        {
            "title": "怀吴中冯秀才　[一作张祜诗，题作《枫桥》 ",
            "content": [
                ""
            ]
        },
        {
            "title": "归家　[一作赵嘏诗，题作《到家》。]",
            "content": [
                "稚子牵衣问，归来何太迟？",
                "共谁争岁月，赢得鬓边丝？"
            ]
        },
        {
            "title": "江南春绝句",
            "content": [
                "千里莺啼绿映江，水村山郭酒旗风。",
                "南朝四百八十寺，多少楼台烟雨中。"
            ]
        },
        {
            "title": "大雨行　开成三年，宣州开元寺作。",
            "content": [
                "东垠黑风驾海水，海底卷上天中央。",
                "三吴六月忽凄惨，晚后点滴来苍茫。",
                "铮栈雷车轴辙壮，矫跃蛟龙爪尾长。",
                "神鞭鬼驭载阴帝，来往喷洒何颠狂。",
                "四面崩腾玉京仗，万里纵横羽林枪。",
                "云缠风束乱敲磕，黄帝未胜蚩尤强。",
                "百川气势苦豪俊，坤关密锁愁开张。",
                "太和六年亦如此，我时壮气神洋洋。",
                "东楼耸首看不足，恨无羽翼高飞翔。",
                "尽召邑中豪健者，阔展朱盘开酒场。",
                "奔觥槌鼓助声势，眼底不顾纤腰娘。",
                "今年阘茸鬓已白，奇游壮观唯深藏。",
                "景物不尽人自老，谁知前事堪悲伤？"
            ]
        },
        {
            "title": "题宣州开元寺　寺置于东晋时。",
            "content": [
                "南朝谢朓城，东吴最深处。",
                "亡国去如鸿，遗寺藏烟坞。",
                "楼飞九十尺，廊环四百柱。",
                "高高下下中，风绕松桂树。",
                "青苔照朱阁，白鸟两相语。",
                "溪声入僧梦，月色晖粉堵。",
                "阅景无旦夕，凭栏有今古。",
                "留我酒一樽，前山看春雨。"
            ]
        },
        {
            "title": "郡斋独酌　黄州作。",
            "content": [
                "前年鬓生雪，今年须带霜。",
                "时节序鳞次，古今同雁行。",
                "甘英穷四海，四万到洛阳。",
                "东南我所见，北可计幽荒。",
                "中画一万国，角角棋布方。",
                "地顽压不穴，天迥老不僵。",
                "屈指百万世，过如霹雳忙。",
                "人生落其内，何者为彭殇？",
                "促束自系缚，儒衣宽且长。",
                "旗亭雪中过，敢问当垆娘。",
                "我爱李侍中，摽摽七尺强。",
                "白羽八札弓，髀压绿檀枪。",
                "风前略横阵，紫髯分两傍。",
                "淮西万虎士，怒目不敢当。",
                "功成赐宴麟德殿，猿超鹘掠广球场。",
                "三千宫女侧头看，相排踏碎双明珰。",
                "旌竿幖幖旗(火霍)(火霍)，意气横鞭归故乡。",
                "我爱朱处士，三吴当中央。",
                "罢亚百顷稻，西风吹半黄。",
                "尚可活乡里，岂惟满囷仓。",
                "后岭翠扑扑，前溪碧泱泱。",
                "雾晓起凫雁，日晚下牛羊。",
                "叔舅欲饮我，社瓮尔来尝。",
                "伯姊子欲归，彼亦有壶浆。",
                "西阡下柳坞，东陌绕荷塘。",
                "姻亲骨肉舍，烟火遥相望。",
                "太守政如水，长官贪似狼。",
                "征输一云毕，任尔自存亡。",
                "我昔造其室，羽仪鸾鹤翔。",
                "交横碧流上，竹映琴书床。",
                "出语无近俗，尧舜禹武汤。",
                "问今天子少，谁人为栋梁。",
                "我曰天子圣，晋公提纪纲。",
                "联兵数十万，附海正诛沧。",
                "谓言大义不小义，取易卷席如探囊。",
                "犀甲吴兵斗弓弩，蛇矛燕戟驰锋芒。",
                "岂知三载凡百战，钩车不得望其墙。",
                "答云此山外，有事同胡羌。",
                "谁将国伐叛，话与钓鱼郎。",
                "溪南重回首，一径出修篁。",
                "尔来十三岁，斯人未曾忘。",
                "往往自抚己，泪下神苍茫。",
                "御史诏分洛，举趾何猖狂。",
                "阙下谏官业，拜疏无文章。",
                "寻僧解忧梦，乞酒缓愁肠。",
                "岂为妻子计，未去山林藏。",
                "平生五色线，愿补舜衣裳。",
                "弦歌教燕赵，兰芷浴河湟。",
                "腥膻一扫洒，凶狠皆披攘。",
                "生人但眠食，寿域富农桑。",
                "孤吟志在此，自亦笑荒唐。",
                "江郡雨初霁，刀好截秋光。",
                "池边成独酌，拥鼻菊枝香。",
                "醺酣更唱太平曲，仁圣天子寿无疆。"
            ]
        },
        {
            "title": "感怀诗一首　时沧州用兵。",
            "content": [
                "高文会隋季，提剑徇天意。",
                "扶持万代人，步骤三皇地。",
                "圣云继之神，神仍用文治。",
                "德泽酌生灵，沉酣薰骨髓。",
                "旄头骑箕尾，风尘蓟门起。",
                "胡兵杀汉兵，尸满咸阳市。",
                "宣皇走豪杰，谈笑开中否。",
                "",
                "蟠联两河间，烬萌终不弥。",
                "号为精兵处，齐蔡燕赵魏。",
                "合环千里疆，争为一家事。",
                "逆子嫁虏孙，西邻聘东里。",
                "急热同手足，唱和如宫徵。",
                "法制自作为，礼文争僭拟。",
                "压阶螭斗角，画屋龙交尾。",
                "署纸日替名，分财赏称赐。",
                "刳隍欦万寻，缭垣叠千雉。",
                "誓将付孱孙，血绝然方已。",
                "九庙仗神灵，四海为输委。",
                "如何七十年，汗赩含羞耻？",
                "韩彭不再生，英卫皆为鬼。",
                "凶门爪牙辈，穰穰如儿戏。",
                "累圣但日吁，阃外将谁寄？",
                "屯田数十万，堤防常慑惴。",
                "急征赴军须，厚赋资凶器。",
                "因隳画一法，且逐随时利。",
                "流品极蒙尨，网罗渐离弛。",
                "夷狄日开张，黎元愈憔悴。",
                "邈矣远太平，萧然尽烦费。",
                "至于贞元末，风流恣绮靡。",
                "艰极泰循来，元和圣天子。",
                "元和圣天子，英明汤武上。",
                "茅茨覆宫殿，封章绽帷帐。",
                "伍旅拔雄儿，梦卜庸真相。",
                "勃云走轰霆，河南一平荡。",
                "继于长庆初，燕赵终舁强。",
                "携妻负子来，北阙争顿颡。",
                "故老抚儿孙，尔生今有望。",
                "茹鲠喉尚隘，负重力未壮。",
                "坐幄无奇兵，吞舟漏疏网。",
                "骨添蓟垣沙，血涨滹沱浪。",
                "祗云徒有征，安能问无状。",
                "一日五诸侯，奔亡如鸟往。",
                "取之难梯天，失之易反掌。",
                "苍然太行路，翦翦还榛莽。",
                "关西贱男子，誓肉虏杯羹。",
                "请数击虏事，谁其为我听。",
                "荡荡乾坤大，曈曈日月明。",
                "叱起文武业，可以豁洪溟。",
                "安得封域内，长有扈苗征。",
                "七十里百里，彼亦何尝争。",
                "往往念所至，得醉愁苏醒。",
                "韬舌辱壮心，叫阍无助声。",
                "聊书感怀韵，焚之遗贾生。"
            ]
        },
        {
            "title": "题白云楼　[一作许浑诗，题作《汉水伤稼》",
            "content": [
                "西北楼开四望通，残霞成绮月悬弓。",
                "江村夜涨浮天水，泽国秋生动地风。",
                "高下绿苗千顷尽，新陈红粟万箱空。",
                "才微分薄忧何益，却欲回心学塞翁。"
            ]
        },
        {
            "title": "寄兄弟　[亦见许浑集，题作《寄小弟》。]",
            "content": [
                "江城红叶尽，旅思倍凄凉。",
                "孤梦家山远，独眠秋夜长。",
                "道存空倚命，身贱未归乡。",
                "南望仍垂泪，天边雁一行。"
            ]
        },
        {
            "title": "泊松江　[一作许浑诗，题作《夜泊松江渡寄 ",
            "content": [
                ""
            ]
        },
        {
            "title": "送大昱禅师　[一作许浑诗。]",
            "content": [
                "禅床深竹里，心与径山期。",
                "结社多高客，登坛尽小师。",
                "早秋归寺远，新雨上滩迟。",
                "别后江云碧，南斋一首诗。"
            ]
        },
        {
            "title": "赠别二首之二",
            "content": [
                "多情却似总无情，唯觉樽前笑不成。",
                "蜡烛有心还惜别，替人垂泪到天明。"
            ]
        },
        {
            "title": "赠别二首之一",
            "content": [
                "娉娉袅袅十三馀，豆蔻梢头二月初。",
                "春风十里扬州路，卷上珠帘总不如。"
            ]
        },
        {
            "title": "赠别二首",
            "content": [
                "娉娉袅袅十三余，豆蔻梢头二月初。",
                "春风十里扬州路，卷上珠帘总不如。",
                "",
                "多情却似总无情，唯觉尊前笑不成。",
                "蜡烛有心还惜别，替人垂泪到天明。"
            ]
        },
        {
            "title": "题宣州开元寺水阁，阁下宛溪，夹溪居人",
            "content": [
                "六朝文物草连空，天淡云闲今古同。",
                "鸟去鸟来山色里，人歌人哭水声中。",
                "深秋帘幕千家雨，落日楼台一笛风。",
                "惆怅无日见范蠡，参差烟树五湖东。"
            ]
        },
        {
            "title": "江南春",
            "content": [
                "千里莺啼绿映红，水村山郭酒旗风。",
                "南朝四百八十寺，多少楼台烟雨中。"
            ]
        },
        {
            "title": "渡吴江",
            "content": [
                "堠馆人稀夜更长，姑苏城远树苍苍。江湖潮落高楼迥，",
                "河汉秋归广殿凉。月转碧梧移鹊影，露低红草湿萤光。",
                "文园诗侣应多思，莫醉笙歌掩华堂。"
            ]
        },
        {
            "title": "嘲妓",
            "content": [
                "盘古当时有远孙，尚令今日逞家门。一车白土将泥项，",
                "十幅红旗补破裈。瓦官寺里逢行迹，华岳山前见掌痕。",
                "不须惆怅忧难嫁，待与将书问乐坤。"
            ]
        },
        {
            "title": "梦中语",
            "content": [
                "辞春不及秋，昆脚与皆头。"
            ]
        },
        {
            "title": "怅诗",
            "content": [
                "自是寻春去校迟，不须惆怅怨芳时。",
                "狂风落尽深红色，绿叶成阴子满枝。"
            ]
        },
        {
            "title": "九日",
            "content": [
                "金英繁乱拂阑香，明府辞官酒满缸。",
                "还有玉楼轻薄女，笑他寒燕一双双。"
            ]
        },
        {
            "title": "寄湘中友人",
            "content": [
                "莫恋醉乡迷酒杯，流年长怕少年催。西陵水阔鱼难到，",
                "南回路遥书未回。匹马计程愁日尽，一蝉何事引秋来。",
                "相如已定题桥志，江上无由梦钓台。"
            ]
        },
        {
            "title": "长兴里夏日寄南邻避暑",
            "content": [
                "侯家大道傍，蝉噪树苍苍。",
                "开锁洞门远，卷帘官舍凉。",
                "栏围红药盛，架引绿萝长。",
                "永日一欹枕，故山云水乡。"
            ]
        },
        {
            "title": "重送王十",
            "content": [
                "执袂还应立马看，向来离思始知难。",
                "雁飞不见行尘灭，景下山遥极目寒。"
            ]
        },
        {
            "title": "洛下送张曼容赴上党召",
            "content": [
                "歌阕樽残恨却偏，凭君不用设离筵。未趋雉尾随元老，",
                "且蓦羊肠过少年。七叶汉貂真密近，一枝诜桂亦徒然。",
                "羽书正急征兵地，须遣头风处处痊。"
            ]
        },
        {
            "title": "江上偶见绝句",
            "content": [
                "楚江寒食橘花时，野渡临风驻彩旗。",
                "草色连云人去住，水纹如縠燕差池。"
            ]
        },
        {
            "title": "寄题甘露寺北轩",
            "content": [
                "曾向蓬莱宫里行，北轩阑槛最留情。孤高堪弄桓伊笛，",
                "缥缈宜闻子晋笙。天接海门秋水色，烟笼隋苑暮钟声。",
                "他年会著荷衣去，不向山僧说姓名。"
            ]
        },
        {
            "title": "商山富水驿",
            "content": [
                "益戆由来未觉贤，终须南去吊湘川。当时物议朱云小，",
                "后代声华白日悬。邪佞每思当面唾，清贫长欠一杯钱。",
                "驿名不合轻移改，留警朝天者惕然。"
            ]
        },
        {
            "title": "池州废林泉寺",
            "content": [
                "废寺林溪上，颓垣倚乱峰。看栖归树鸟，犹想过山钟。",
                "石路寻僧去，此生应不逢。"
            ]
        },
        {
            "title": "题齐安城楼",
            "content": [
                "呜咽江楼角一声，微阳潋潋落寒汀。",
                "不用凭阑苦回首，故乡七十五长亭。"
            ]
        },
        {
            "title": "早春阁下寓",
            "content": [
                "御水初销冻，宫花尚怯寒。千峰横紫翠，双阙凭阑干。",
                "玉漏轻风顺，金茎淡日残。王乔在何处，清汉正骖鸾。"
            ]
        },
        {
            "title": "过勤政楼",
            "content": [
                "千秋令节名空在，承露丝囊世已无。",
                "唯有紫苔偏得意，年年因雨上金铺。"
            ]
        },
        {
            "title": "题宣州开元寺",
            "content": [
                "南朝谢脁城，东吴最深处。亡国去如鸿，遗寺藏烟坞。",
                "楼飞九十尺，廊环四百柱。高高下下中，风绕松桂树。",
                "青苔照朱阁，白鸟两相语。溪声入僧梦，月色晖粉堵。",
                "阅景无旦夕，凭阑有今古。留我酒一樽，前山看春雨。"
            ]
        },
        {
            "title": "重送",
            "content": [
                "手撚金仆姑，腰悬玉辘轳。爬头峰北正好去，",
                "系取可汗钳作奴。六宫虽念相如赋，其那防边重武夫。"
            ]
        },
        {
            "title": "张好好诗",
            "content": [
                "君为豫章姝，十三才有余。翠茁凤生尾，丹叶莲含跗。",
                "高阁倚天半，章江联碧虚。此地试君唱，特使华筵铺。",
                "主人顾四座，始讶来踟蹰。吴娃起引赞，低徊映长裾。",
                "双鬟可高下，才过青罗襦。盼盼乍垂袖，一声雏凤呼。",
                "繁弦迸关纽，塞管裂圆芦。众音不能逐，袅袅穿云衢。",
                "主人再三叹，谓言天下殊。赠之天马锦，副以水犀梳。",
                "龙沙看秋浪，明月游朱湖。自此每相见，三日已为疏。",
                "玉质随月满，艳态逐春舒。绛唇渐轻巧，云步转虚徐。",
                "旌旆忽东下，笙歌随舳舻。霜凋谢楼树，沙暖句溪蒲。",
                "身外任尘土，樽前极欢娱。飘然集仙客，讽赋欺相如。",
                "聘之碧瑶珮，载以紫云车。洞闭水声远，月高蟾影孤。",
                "尔来未几岁，散尽高阳徒。洛城重相见，婥婥为当垆。",
                "怪我苦何事，少年垂白须。朋游今在否，落拓更能无。",
                "门馆恸哭后，水云秋景初。斜日挂衰柳，凉风生座隅。",
                "洒尽满襟泪，短歌聊一书。"
            ]
        },
        {
            "title": "杜秋娘诗",
            "content": [
                "京江水清滑，生女白如脂。其间杜秋者，不劳朱粉施。",
                "老濞即山铸，后庭千双眉。秋持玉斝醉，与唱金缕衣。",
                "濞既白首叛，秋亦红泪滋。吴江落日渡，灞岸绿杨垂。",
                "联裾见天子，盼眄独依依。椒壁悬锦幕，镜奁蟠蛟螭。",
                "低鬟认新宠，窈袅复融怡。月上白璧门，桂影凉参差。",
                "金阶露新重，闲捻紫箫吹。莓苔夹城路，南苑雁初飞。",
                "红粉羽林杖，独赐辟邪旗。归来煮豹胎，餍饫不能饴。",
                "咸池升日庆，铜雀分香悲。雷音后车远，事往落花时。",
                "燕禖得皇子，壮发绿緌緌。画堂授傅姆，天人亲捧持。",
                "虎睛珠络褓，金盘犀镇帷。长杨射熊罴，武帐弄哑咿。",
                "渐抛竹马剧，稍出舞鸡奇。崭崭整冠珮，侍宴坐瑶池。",
                "眉宇俨图画，神秀射朝辉。一尺桐偶人，江充知自欺。",
                "王幽茅土削，秋放故乡归。觚棱拂斗极，回首尚迟迟。",
                "四朝三十载，似梦复疑非。潼关识旧吏，吏发已如丝。",
                "却唤吴江渡，舟人那得知。归来四邻改，茂苑草菲菲。",
                "清血洒不尽，仰天知问谁。寒衣一匹素，夜借邻人机。",
                "我昨金陵过，闻之为歔欷。自古皆一贯，变化安能推。",
                "夏姬灭两国，逃作巫臣姬。西子下姑苏，一舸逐鸱夷。",
                "织室魏豹俘，作汉太平基。误置代籍中，两朝尊母仪。",
                "光武绍高祖，本系生唐儿。珊瑚破高齐，作婢舂黄糜。",
                "萧后去扬州，突厥为阏氏。女子固不定，士林亦难期。",
                "射钩后呼父，钓翁王者师。无国要孟子，有人毁仲尼。",
                "秦因逐客令，柄归丞相斯。安知魏齐首，见断箦中尸。",
                "给丧蹶张辈，廊庙冠峨危。珥貂七叶贵，何妨戎虏支。",
                "苏武却生返，邓通终死饥。主张既难测，翻覆亦其宜。",
                "地尽有何物，天外复何之。指何为而捉，足何为而驰。",
                "耳何为而听，目何为而窥。已身不自晓，此外何思惟。",
                "因倾一樽酒，题作杜秋诗。愁来独长咏，聊可以自怡。"
            ]
        },
        {
            "title": "残句",
            "content": [
                "幽人听达曙，聊罢苏床琴。",
                "鱼多知海熟，药少觉山贫。",
                "土控吴兼越，州连歙与池。",
                "山河地襟带，军镇国藩维。",
                "绿水棹云月，洞庭归路长。",
                "春桥垂酒幔，夜栅集茶樯。",
                "箬影沉溪暖，苹花绕郭香。《出守吴兴》",
                "经冬野菜青青色，未腊山梅树树花。",
                "半破前峰月。"
            ]
        },
        {
            "title": "闻雁",
            "content": [
                "带霜南去雁，夜好宿汀沙。",
                "惊起向何处？高飞极海涯。",
                "入云声渐远，离岳路犹赊。",
                "归梦当时断，参差欲到家。"
            ]
        },
        {
            "title": "鸳鸯",
            "content": [
                "两两戏沙汀，长疑画不成。",
                "锦机争织样，歌曲爱呼名。",
                "好育顾栖息，堪怜泛浅清。",
                "凫鸥皆尔类，惟羡独含情。"
            ]
        },
        {
            "title": "雁",
            "content": [
                "万里衔芦别故乡，雪飞雨宿向潇湘。",
                "数声孤枕堪垂泪，几处高楼欲断肠。",
                "度日翩翩斜避影，临风一一直成行。",
                "年年辛苦来衡岳，羽翼摧残陇塞霜。"
            ]
        },
        {
            "title": "旅怀作",
            "content": [
                "促促因吟昼短诗，朝惊秾色暮空枝。",
                "无情春色不长久，有限年光多盛衰。",
                "往事只应随梦里，劳生何处是闲时？",
                "眼前扰扰日一日，暗送白头人不知。"
            ]
        },
        {
            "title": "新柳",
            "content": [
                "无力摇风晓色新，细腰争妒看来频。",
                "绿荫未覆长堤水，金穗先迎上苑春。",
                "几处伤心怀远路，一枝和雨送行尘。",
                "东门门外多离别，愁杀朝朝暮暮人。"
            ]
        },
        {
            "title": "寄远",
            "content": [
                "两叶愁眉愁不开，独含惆怅上层台。",
                "碧云空断雁行处，红叶已雕人未来。",
                "塞外音书无信息，道傍车马起尘埃。",
                "功名待寄凌烟阁，力尽辽城不肯回。"
            ]
        },
        {
            "title": "送别",
            "content": [
                "溪边杨柳色参差，攀折年年赠别离。",
                "一片风帆望已极，三湘烟水返何时？",
                "多缘去棹将愁远，犹倚危亭欲下迟。",
                "莫殢酒杯闲过日，碧云深处是佳期。"
            ]
        },
        {
            "title": "将赴京题陵阳王氏水居",
            "content": [
                "帘卷平芜接远天，暂宽行役到樽前。",
                "是非境里有闲日，荣辱尘中无了年。",
                "山簇暮云千野雨，江分秋水九条烟。",
                "马蹄不道贪西去，争向一声高树蝉。"
            ]
        },
        {
            "title": "途中逢故人话西山读书早曾游览",
            "content": [
                "西岩曾到读书堂，穿竹行莎十里强。",
                "湖上梦余波滟滟，岭头愁断路茫茫。",
                "经过事寄烟霞远，名利尘随日月长。",
                "莫道少年头不白，君看潘岳几茎霜。"
            ]
        },
        {
            "title": "行经庐山东林寺",
            "content": [
                "离魂断续楚江壖，叶坠初红十月天。",
                "紫陌事多难暂息，青山长在好闲眠。",
                "方趋上国期干禄，未得空堂学坐禅。",
                "他岁若教如范蠡，也应须入五湖烟。"
            ]
        },
        {
            "title": "金谷怀古",
            "content": [
                "凄凉遗迹洛川东，浮世荣枯万古同。",
                "桃李香消金谷在，绮罗魂断玉楼空。",
                "往年人事伤心外，今日风光属梦中。",
                "徒想夜泉流客恨，夜泉流恨恨无穷。"
            ]
        },
        {
            "title": "江上逢友人",
            "content": [
                "故国归人酒一杯，暂停兰棹共徘徊。",
                "村连三峡暮云起，潮送九江寒雨来。",
                "已作相如投赋计，还凭殷浩寄书回。",
                "到时若见东篱菊，为问经霜几度开。"
            ]
        },
        {
            "title": "寄湘中友人",
            "content": [
                "莫念醉乡迷酒杯，流年长怕少年催。",
                "西陵水阔鱼难到，南国路遥书未回。",
                "匹马计程愁日尽，一蝉何事引秋来？",
                "相如已定题桥志，江上无由梦钓台。"
            ]
        },
        {
            "title": "将赴京留赠僧院",
            "content": [
                "九衢尘土递追攀，马迹轩车日暮间。",
                "玄发尽惊为客换，白头曾见几人闲？",
                "空悲浮世云无定，多感流年水不还。",
                "谢却从前受恩地，归来依止叩禅关。"
            ]
        },
        {
            "title": "偶游石盎僧舍　宣州作。",
            "content": [
                "敬岑草浮光，句沚水解脉。",
                "益郁乍怡融，凝严忽颓坼。",
                "梅纇暖眠酣，风绪和无力。",
                "凫浴涨汪汪，雏娇村幂幂。",
                "落日美楼台，轻烟饰阡陌。",
                "潋绿古津远，积润苔基释。",
                "孰谓汉陵人，来作江汀客。",
                "载笔念无能，捧筹惭所画。",
                "任辔偶追闲，逢幽果遭适。",
                "僧语淡如云，尘事繁堪织。",
                "今古几辈人？而我何能息。"
            ]
        },
        {
            "title": "赠别",
            "content": [
                "眼前迎送不曾休，相续轮蹄似水流。",
                "门外若无南北路，人间应免别离愁。",
                "苏秦六印归何日？潘岳双毛去值秋。",
                "莫怪分襟衔泪语，十年耕钓忆沧洲。"
            ]
        },
        {
            "title": "秋夜与友人宿",
            "content": [
                "楚国同游过十霜，万重心事几堪伤。",
                "蒹葭露白莲塘浅，砧杵夜清河汉凉。",
                "云外山川归梦远，天涯歧路客愁长。",
                "寒城欲晓闻吹笛，犹卧东轩月满床。"
            ]
        },
        {
            "title": "题白云",
            "content": [
                "西北楼开四望通，残霞成绮月悬弓。",
                "江村夜涨浮天水，泽国秋生动地风。",
                "高下绿苗千顷尽，新陈红粟万箱空。",
                "才微分薄忧何益，却欲回心学塞翁。"
            ]
        },
        {
            "title": "分司东都寓居履道叨承川尹刘侍郎大夫恩知上",
            "content": [
                "命世须人瑞，匡君在岳灵。",
                "气和薰北陆，襟旷纳东溟。",
                "赋妙排鹦鹉，诗能继鶺鴒。",
                "蒲亲香案色，兰动粉闱馨。",
                "周孔传文教，萧曹授武经。",
                "家童谙禁掖，厩马识金铃。",
                "性与奸邪背，心因启沃冥。",
                "进贤光日月，诛恶助雷霆。",
                "阊阖开时召，《箫韶》奏处听。",
                "水精悬御幄，云母展宫屏。",
                "捧诏巡汧陇，飞书护井陉。",
                "先声威虎兕，余力活蟭螟。",
                "荣重秦军箭，功高汉将铭。",
                "戈鋋回紫塞，干戚散彤庭。",
                "顺美皇恩洽，扶颠国步宁。",
                "禹谟推掌诰，汤网属司刑。",
                "稚榻蓬莱掩，膺舟巩洛停。",
                "马群先去害，民籍更添丁。",
                "猾吏门长塞，豪家户不扃。",
                "四知台上镜，三惑镜中瓶。",
                "雅韵凭开匣，雄芒待发硎。",
                "火中胶绿树，泉下劚青萍。",
                "五岳期双节，三台空一星。",
                "凤池方注意，麟阁会图行。",
                "寒暑逾流电，光阴甚建瓴。",
                "散曹分已白，崇直眼由青。",
                "赐第成官舍，佣居起客亭。",
                "松筠侵巷陌，禾黍接郊垌。",
                "宿雨回为沼，春沙淀作汀。",
                "鱼罾栖翡翠，蛛网挂蜻蜓。",
                "迟晓河初转，伤秋露已零。",
                "梦余钟杳杳，吟罢烛荧荧。",
                "字小书难写，杯迟酒易醒。",
                "久贫惊早雁，多病放残萤。",
                "雪劲孤根竹，风雕数荚蓂。",
                "转喉空婀娜，垂手自娉婷。",
                "胫细摧新履，腰羸减旧鞓。",
                "海边慵逐臭，尘外怯吞腥。",
                "隐豹窥重巘，潜虬避浊泾。",
                "商歌如不顾，归棹越南(氵灵)。"
            ]
        },
        {
            "title": "梁秀才以早春旅次大梁将归郊扉言怀兼别示亦",
            "content": [
                "玉塞功犹阻，金门事已陈。",
                "世途皆扰扰，乡党尽循循。",
                "客道难投足，家声易发身。",
                "松篁标节晚，兰蕙吐词春。",
                "处困羞摇尾，怀忠壮犯鳞。",
                "宅临三楚水，衣带二京尘。",
                "敛迹愁山鬼，遗形慕谷神。",
                "采芝先避贵，栽橘早防贫。",
                "弦泛桐材响，杯澄糯醁醇。",
                "但寻陶令集，休献楚王珍。",
                "林密闻风远，池平见月匀。",
                "藤龛红婀娜，苔磴绿嶙峋。",
                "雪树交梁苑，冰河涨孟津。",
                "面邀文作友，心许德为邻。",
                "旅馆将分被，婴儿共洒巾。",
                "渭阳连汉曲，京口接漳滨。",
                "通塞时应定，荣枯理会均。",
                "儒流当自勉，妻族更谁亲？",
                "照瞩三光政，生成四气仁。",
                "磻溪有心者，垂白肯湮沦。"
            ]
        },
        {
            "title": "无题",
            "content": [
                "禅床深竹里，心与径山期。",
                "结社多高客，登坛尽小师。",
                "早秋归寺远，新雨上滩迟。",
                "别后江云碧，南斋一首诗。"
            ]
        },
        {
            "title": "无题",
            "content": [
                "潮去潮来洲渚春，山花如绣草如茵。",
                "严陵台下桐江水，解钓鲈鱼能几人？"
            ]
        },
        {
            "title": "贻迁客",
            "content": [
                "无机还得罪，直道不伤情。",
                "微雨昏山色，疏笼闭鹤声。",
                "闲居多野客，高枕见江城。",
                "门外长溪水，怜君又濯缨。"
            ]
        },
        {
            "title": "宿东横山濑",
            "content": [
                "孤舟路渐赊，时见碧桃花。",
                "溪雨滩声急，岩风树势斜。",
                "猕猴悬弱柳，鸂鶒睡横楂。",
                "漫向仙林宿，无人识阮家。"
            ]
        },
        {
            "title": "闻范秀才自蜀游江湖",
            "content": [
                "蜀道下湘渚，客帆应不迷。",
                "江分三峡响，山并九华齐。",
                "秋泊雁初宿，夜吟猿乍啼。",
                "归时慎行李，莫到石城西。"
            ]
        },
        {
            "title": "越中",
            "content": [
                "石城花暖鹧鸪飞，征客春帆秋不归。",
                "犹自保郎心似石，绫梭夜夜织寒衣。"
            ]
        },
        {
            "title": "惜春",
            "content": [
                "花开又花落，时节暗中迁。",
                "无计延春日，何能驻少年。",
                "小丛初散蝶，高柳即闻蝉。",
                "繁艳归何处？满山啼杜鹃。"
            ]
        },
        {
            "title": "贵游",
            "content": [
                "朝回佩马草萋萋，年少恩深卫霍齐。",
                "斧钺旧威龙塞北，池台新赐凤城西。",
                "门通碧树开金锁，楼对青山倚玉梯。",
                "南陌行人尽回首，笙歌一曲暮云低。"
            ]
        },
        {
            "title": "行次白沙馆先寄上河南王侍郎",
            "content": [
                "夜程何处宿？山叠树层层。",
                "孤馆闲秋雨，空堂停曙灯。",
                "歌惭渔浦客，诗学雁门僧。",
                "此意无人识，明朝见李膺。"
            ]
        },
        {
            "title": "留题李侍御书斋",
            "content": [
                "曾话平生志，书斋几见留。",
                "道孤心易感，恩重力难酬。",
                "独立千峰晚，频来一叶秋。",
                "鸡鸣应有处，不学泪空流。"
            ]
        },
        {
            "title": "秋晚怀茅山石涵村舍",
            "content": [
                "十亩山田近石涵，村居风俗旧曾谙。",
                "帘前白艾惊春燕，篱上青桑待晚蚕。",
                "云暖采茶来岭北，月明沽酒过溪南。",
                "陵阳秋尽多归思，红树萧萧覆碧潭。"
            ]
        },
        {
            "title": "秋霁寄远",
            "content": [
                "初霁独登赏，西楼多远风。",
                "横烟秋水上，疏雨夕阳中。",
                "高树下山鸟，平芜飞草虫。",
                "唯应待明月，千里与君同。"
            ]
        },
        {
            "title": "秋夕有怀",
            "content": [
                "念远坐西阁，华池涵月凉。",
                "书回秋欲尽，酒醒夜初长。",
                "露白莲衣浅，风清蕙带香。",
                "前年此佳景，兰棹醉横塘。"
            ]
        },
        {
            "title": "送荔浦蒋明府赴任",
            "content": [
                "路长春欲尽，歌怨酒多酣。",
                "白社莲塘北，青袍桂水南。",
                "驿行盘鸟道，船宿避龙潭。",
                "真得诗人趣，烟霞处处谙。"
            ]
        },
        {
            "title": "石池",
            "content": [
                "通竹引泉脉，泓澄深石盆。",
                "惊鱼翻藻叶，浴鸟上松根。",
                "残月留山影，高风耗水痕。",
                "谁家洗秋药，来往自开门。"
            ]
        },
        {
            "title": "贻隐者",
            "content": [
                "回报隐居山，莫忧山兴阑。",
                "求人颜色尽，知道性情宽。",
                "信谱弹琴误，缘崖劚药难。",
                "东皋亦自给，殊愧远相安。"
            ]
        },
        {
            "title": "西山草堂",
            "content": [
                "何处人事少？西峰旧草堂。",
                "晒书秋日晚，洗药石泉香。",
                "后岭有微雨，北窗生晓凉。",
                "徒劳问归路，峰叠绕家乡。"
            ]
        },
        {
            "title": "秋日",
            "content": [
                "有计自安业，秋风罢远吟。",
                "买山惟种竹，对客更弹琴。",
                "烟起药厨晚，杵声松院深。",
                "闲眠得真性，惆怅旧时心。"
            ]
        },
        {
            "title": "无题",
            "content": [
                "江城红叶尽，旅思倍凄凉。",
                "孤梦家山远，独眠秋夜长。",
                "道存空倚命，身贱未归乡。",
                "南望仍垂泪，天边雁一行。"
            ]
        },
        {
            "title": "卜居招书侣",
            "content": [
                "忆昨未知道，临川每羡鱼。",
                "世途行处见，人事病来疏。",
                "微雨秋栽竹，孤灯夜读书。",
                "怜君亦同志，晚岁傍山居。"
            ]
        },
        {
            "title": "出关",
            "content": [
                "朝缨初解佐江濆，麋鹿心知自有群。",
                "汉囿猎稀慵献赋，楚山耕早任移文。",
                "卧归渔浦月连海，行望凤城花隔云。",
                "关吏不须迎马笑，去时无意学终军。"
            ]
        },
        {
            "title": "闻开江相国宋下世二首",
            "content": [
                "权门阴进夺移才，驿骑如星堕峡来。",
                "晁氏有恩忠作祸，贾生无罪直为灾。",
                "贞魂误向崇山没，冤气疑从湘水回。",
                "毕竟成功何处是？五湖云月一帆开。",
                "月落清湘棹不喧，玉杯瑶瑟奠蘋蘩。",
                "谁令力制乘轩鹤，自取机沉在槛猿。",
                "位极乾坤三事贵，谤兴华夏一夫冤。",
                "宵衣旰食明天子，日伏青蒲不为言。"
            ]
        },
        {
            "title": "泊",
            "content": [
                "清露白云明月天，与君齐棹木兰船。",
                "南湖风雨一相失，夜泊横塘心渺然。"
            ]
        },
        {
            "title": "不寝",
            "content": [
                "到晓不成梦，思量堪白头。",
                "多无百年命，长有万般愁。",
                "世路应难尽，营生卒未休。",
                "莫言名与利，名利是身仇。"
            ]
        },
        {
            "title": "冬日五湖馆水亭怀别",
            "content": [
                "芦荻花多触处飞，独凭虚槛雨微微。",
                "寒林叶落鸟巢出，古渡风高渔艇稀。",
                "云抱四山终日在，草荒三径几时归？",
                "江城向晚西流急，无限乡心闻捣衣。"
            ]
        },
        {
            "title": "暝投云智寺渡溪不得却取沿江路往",
            "content": [
                "双岩泻一川，回马断桥前。",
                "古庙阴风地，寒钟暮雨天。",
                "沙虚留虎迹，水滑带龙涎。",
                "却下临江路，潮深无渡船。"
            ]
        },
        {
            "title": "陵阳送客",
            "content": [
                "南楼送郢客，西郭望荆门。",
                "凫鹄下寒渚，牛羊归远村。",
                "兰舟倚行棹，桂酒掩余樽。",
                "重此一留宿，前汀烟月昏。"
            ]
        },
        {
            "title": "川守大夫刘公早岁寓居敦行里肆有题壁十韵",
            "content": [
                "今之置第乃获旧居洛下大僚因有唱和叹咏不足辄献此诗",
                "旅馆当年葺，公才此日论。",
                "林繁轻竹祖，树暗惜桐孙。",
                "炼药藏金鼎，疏泉陷石盆。",
                "散科松有节，深薙草无根。",
                "龙卧池犹在，莺迁谷尚存。",
                "昔为扬子宅，今是李膺门。",
                "积学萤尝聚，微词凤早吞。",
                "百年明素志，三顾起新恩。",
                "雪耀冰霜冷，尘飞水墨昏。",
                "莫教垂露迹，岁晚杂苔痕。"
            ]
        },
        {
            "title": "过鲍溶宅有感",
            "content": [
                "寥落故人宅，重来身已亡。",
                "古苔残墨沼，深竹旧书堂。",
                "秋色池馆静，雨声云木凉。",
                "无因展交道，日暮倍心伤。"
            ]
        },
        {
            "title": "怀政禅师院",
            "content": [
                "山斋路几层，败衲学真乘。",
                "寒暑移双树，光阴尽一灯。",
                "风飘高竹雪，泉涨小池冰。",
                "莫讶频来此，修身欲到僧。"
            ]
        },
        {
            "title": "宣州开元寺赠惟真上人",
            "content": [
                "曾与径山为小师，千年僧行众人知。",
                "夜深月色当禅处，斋后钟声到讲时。",
                "经雨绿苔侵古画，过秋红叶落新诗。",
                "劝君莫厌江城客，虽在风尘别有期。"
            ]
        },
        {
            "title": "绿萝",
            "content": [
                "绿萝萦数匝，本在草堂间。",
                "秋色寄高树，昼阴笼近山。",
                "移花疏处过，劚药困时攀。",
                "日暮微风起，难寻旧径还。"
            ]
        },
        {
            "title": "送苏协律从事振武",
            "content": [
                "琴尊诗思劳，更欲学龙韬。",
                "王粲暂投笔，吕虔初佩刀。",
                "夜吟关月苦，秋望塞云高。",
                "去去从军乐，雕飞岱马豪。"
            ]
        },
        {
            "title": "经古行宫",
            "content": [
                "台阁参差倚太阳，年年花发满山香。",
                "重门勘锁青春晚，深殿垂帘白日长。",
                "草色芊绵侵御路，泉声呜咽绕宫墙。",
                "先皇一去无回驾，红粉云环空断肠。"
            ]
        },
        {
            "title": "中途寄友人",
            "content": [
                "道傍高木尽依依，落叶惊风处处飞。",
                "未到乡关闻早雁，独于客路授寒衣。",
                "烟霞旧想长相阻，书剑投人久不归。",
                "何日一名随事了？与君同采碧溪薇。"
            ]
        },
        {
            "title": "题孙逸人山居",
            "content": [
                "长悬青紫与芳枝，尘刹无应免别离。",
                "马上多于在家日，樽前堪忆少年时。",
                "关河客梦还乡远，雨雪山程出店迟。",
                "却羡高人终此老，轩车过尽不知谁。"
            ]
        },
        {
            "title": "怀紫阁山",
            "content": [
                "学他趋世少深机，紫阁青霄半掩扉。",
                "山路远怀王子晋，诗家长忆谢玄晖。",
                "百年不肯疏荣辱，双鬓终应老是非。",
                "人道青山归去好，青山曾有几人归？"
            ]
        },
        {
            "title": "南楼夜",
            "content": [
                "玉管金樽夜不休，如悲画短惜年流。",
                "歌声袅袅彻清夜，月色娟娟当翠楼。",
                "枕上暗惊垂钓梦，灯前偏起别家愁。",
                "思量今日英雄事，身到簪裾已白头。"
            ]
        },
        {
            "title": "寄卢先辈",
            "content": [
                "一从分首剑江滨，南国相思寄梦频。",
                "书去又逢商岭雪，信回应过洞庭春。",
                "关河日日悲长路，霄汉年年望后尘。",
                "犹指丹梯曾到处，莫教犹作独迷人。"
            ]
        },
        {
            "title": "蔷薇花",
            "content": [
                "朵朵精神叶叶柔，雨晴香拂醉人头。",
                "石家锦障依然在，闲倚狂风夜不收。"
            ]
        },
        {
            "title": "七夕",
            "content": [
                "云阶月地一相过，未抵经年别恨多。",
                "最恨明朝洗车雨，不教回脚渡天河。"
            ]
        },
        {
            "title": "宣城赠萧兵曹",
            "content": [
                "桂楫谪湘渚，三年波上春。",
                "舟寒句溪雪，衣故洛城尘。",
                "客道耻摇尾，皇恩宽犯鳞。",
                "花时去国远，月夕上楼频。",
                "赊酒不辞病，佣书非为贫。",
                "行吟值渔父，坐隐对樵人。",
                "紫陌罢双辙，碧潭穷一纶。",
                "高秋更南去，烟水是通津。"
            ]
        },
        {
            "title": "即事",
            "content": [
                "小院无人雨长苔，满庭修竹间疏槐。",
                "春愁兀兀成幽梦，又被流莺唤醒来。"
            ]
        },
        {
            "title": "金陵",
            "content": [
                "始发碧江口，旷然谐远心。",
                "风清舟在鉴，日落水浮金。",
                "瓜步逢潮信，台城过雁音。",
                "故乡何处是？云外即乔林。"
            ]
        },
        {
            "title": "吴宫词二首",
            "content": [
                "越兵驱绮罗，越女唱吴歌。",
                "宫烬花声少，台荒糜迹多。",
                "茱萸垂晓露，菡萏落秋波。",
                "无遣君王醉，满城颦翠蛾。",
                "香径绕吴宫，千帆落照中。",
                "鹤鸣山苦雨，鱼跃水多风。",
                "城带晚莎绿，池连秋蓼红。",
                "当年国门外，谁信伍员忠？"
            ]
        },
        {
            "title": "赠别宣州崔群相公",
            "content": [
                "衰散相逢洛水边，却思同在紫薇天。",
                "尽将舟楫板桥去，早晚归来更济川。"
            ]
        },
        {
            "title": "江楼晚望",
            "content": [
                "湖山翠欲结蒙笼，汗漫谁游夕照中？",
                "初语燕雏知社日，习飞鹰隼识秋风。",
                "波摇珠树千寻拔，山凿金陵万仞空。",
                "不欲登楼更怀古，斜阳江上正飞鸿。"
            ]
        },
        {
            "title": "书情",
            "content": [
                "谁家洛浦神，十四五来人？",
                "媚发轻垂额，香衫软着身。",
                "摘莲红袖湿，窥渌翠蛾频。",
                "飞鹊徒来往，平阳公主亲。"
            ]
        },
        {
            "title": "酬许十三秀才兼依来韵",
            "content": [
                "多为裁诗步竹轩，有时凝思过朝昏。",
                "篇成敢道怀金璞，吟苦唯应似岭猿。",
                "迷兴每惭花月夕，寄愁长在别离魂。",
                "烦君把卷侵寒烛，丽句时传画戟门。"
            ]
        },
        {
            "title": "醉倒",
            "content": [
                "日晴空乐下仙云，俱在凉亭送使君。",
                "莫辞一盏即相请，还是三年更不闻。"
            ]
        },
        {
            "title": "黄州偶见作",
            "content": [
                "朔风高紧掠河楼，白鼻騧郎白罽裘。",
                "有个当垆明似月，马鞭斜揖笑回头。"
            ]
        },
        {
            "title": "题水西寺",
            "content": [
                "三日去还住，一生焉再游。",
                "含情碧溪水，重上粲公楼。"
            ]
        },
        {
            "title": "忆归",
            "content": [
                "新城非故里，终日想柴扃。",
                "兴罢花还落，愁来酒欲醒。",
                "何人初发白？几处乱山青？",
                "远忆湘江上，渔歌对月听。"
            ]
        },
        {
            "title": "秋日偶题",
            "content": [
                "荷花兼柳叶，彼此不胜秋。",
                "玉露滴初泣，金风吹更愁。",
                "绿眉甘弃坠，红脸恨飘流。",
                "叹息是游子，少年还白头。"
            ]
        },
        {
            "title": "中秋日拜起居表晨渡天津桥即事十六韵献居守",
            "content": [
                "碧树康庄内，清川巩洛间。",
                "坛分中岳顶，城缭大河湾。",
                "广殿含凉静，深宫积翠闲。",
                "楼齐云漠漠，桥束水潺潺。",
                "过雨柽枝润，迎霜柿叶殷。",
                "紫鳞冲晚浪，白鸟背秋山。",
                "月拜西归表，晨趋北向班。",
                "鸳鸿随半仗，貔虎护重关。",
                "玉帐才容足，金樽暂解颜。",
                "迹留伤堕屦，恩在乐衔环。",
                "南省兰先握，东堂桂早攀。",
                "龙门君夭矫，莺谷我绵蛮。",
                "分薄嵇心懒，哀多庾鬓斑。",
                "人惭公干卧，频送子牟还。",
                "自睹宸居壮，谁忧国步艰。",
                "只应时与醉，因病纵疏顽。"
            ]
        },
        {
            "title": "早行",
            "content": [
                "垂鞭信马行，数里未鸡鸣。",
                "林下带残梦，叶飞时忽惊。",
                "霜凝孤鹤迥，月晓远山横。",
                "僮仆休辞险，时平路复平。"
            ]
        },
        {
            "title": "山寺",
            "content": [
                "峭壁引行径，截溪开石门。",
                "泉飞溅虚牖，云起涨河轩。",
                "隔水看来路，疏篱见定猿。",
                "未闻难久住，归去复何言。"
            ]
        },
        {
            "title": "晚泊",
            "content": [
                "帆湿去悠悠，停桡宿渡头。",
                "乱烟迷野岸，独鸟出中流。",
                "蓬雨延乡梦，江风阻暮秋。",
                "倘无身外事，甘老向扁舟。"
            ]
        },
        {
            "title": "别鹤",
            "content": [
                "分飞共所从，六翮势催风。",
                "声断碧云外，影孤明月中。",
                "青田归路远，丹桂旧巢空。",
                "矫翼知何处？天涯不可穷。"
            ]
        },
        {
            "title": "书事",
            "content": [
                "自笑走红尘，流年旧复新。",
                "东风半夜雨，南国万家春。",
                "失计抛渔艇，何门化涸鳞？",
                "是谁添岁月，老却暗投人？"
            ]
        },
        {
            "title": "贻友人",
            "content": [
                "自是东西客，逢人又送人。",
                "不应相见老，只是别离频。",
                "度日还知暮，平生未识春。",
                "倘无迁谷分，归去养天真。"
            ]
        },
        {
            "title": "晓望",
            "content": [
                "独起望山色，水鸡鸣蓼洲。",
                "房星随月晓，楚木向云秋。",
                "曲渚疑江尽，平沙似浪浮。",
                "秦原在何处？泽国碧悠悠。"
            ]
        },
        {
            "title": "旅情",
            "content": [
                "窗虚枕簟凉，寝倦忆潇湘。",
                "山色几时老？人心终日忙。",
                "松风半夜雨，帘月满堂霜。",
                "匹马好归去，江头橘正香。"
            ]
        },
        {
            "title": "送友人",
            "content": [
                "十载名兼利，人皆与命争。",
                "青春留不住，白发自然生。",
                "夜雨滴乡思，秋风从别情。",
                "都门五十里，驰马逐鸡声。"
            ]
        },
        {
            "title": "骕骦坂",
            "content": [
                "荆州一万里，不如蒯易度。",
                "仰首望飞鸣，伊人何异趣？"
            ]
        },
        {
            "title": "闻蝉",
            "content": [
                "火云初似灭，晓角欲微清。",
                "故国行千里，新蝉忽数声。",
                "时行仍仿佛，度日更分明。",
                "不敢频倾耳，唯忧白发生。"
            ]
        },
        {
            "title": "杜鹃",
            "content": [
                "杜宇竟何冤，年年叫蜀门？",
                "至今衔积恨，终古吊残魂。",
                "芳草迷肠结，红花染血痕。",
                "山川尽春色，呜咽复谁论？"
            ]
        },
        {
            "title": "兵部尚书席上作",
            "content": [
                "华堂今日绮筵开，谁唤分司御史来？",
                "偶发狂言惊满坐，三重粉面一时回。"
            ]
        },
        {
            "title": "江楼",
            "content": [
                "独酌芳春酒，登楼已半醺。",
                "谁惊一行雁，冲断过江云？"
            ]
        },
        {
            "title": "子规",
            "content": [
                "蜀地曾闻子规鸟，宣城又见杜鹃花。",
                "一叫一回肠一断，三春三月忆三巴。"
            ]
        },
        {
            "title": "送赵十二赴举",
            "content": [
                "省事却因多事力，无心翻似有心来。",
                "秋风郡阁残花在，别后何人更一杯？"
            ]
        },
        {
            "title": "偶呈郑先辈",
            "content": [
                "不语亭亭俨薄妆，画裙双凤郁金香。",
                "西京才子旁看取，何似乔家那窈娘？"
            ]
        },
        {
            "title": "寓题",
            "content": [
                "把酒直须判酩酊，逢花莫惜暂淹留。",
                "假如三万六千日，半是悲哀半是愁。"
            ]
        },
        {
            "title": "蛮中醉",
            "content": [
                "瘴塞蛮江入洞流，人家多在竹棚头。",
                "青山海上无城郭，唯见松牌出象州。"
            ]
        },
        {
            "title": "后池泛舟送王十秀才",
            "content": [
                "城日晚悠悠，弦歌在碧流。",
                "夕风飘度曲，烟屿隐行舟。",
                "问拍疑新令，怜香占彩球。",
                "当筵虽一醉，宁复缓离愁。"
            ]
        },
        {
            "title": "隋宫春",
            "content": [
                "龙舟东下事成空，蔓草萋萋满故宫。",
                "亡国亡家为颜色，露桃犹自恨春风。"
            ]
        },
        {
            "title": "将赴池州道中作",
            "content": [
                "青阳云水去年寻，黄绢歌诗出翰林。",
                "投辖暂停留酒客，绛帷斜系满松阴。",
                "妖人笑我不相问，道者应知归路心。",
                "南去南来尽乡国，月明秋水只沉沉。"
            ]
        },
        {
            "title": "游边",
            "content": [
                "黄沙连海路无尘，边草长枯不见春。",
                "日暮拂云堆下过，马前逢着射雕人。"
            ]
        },
        {
            "title": "重登科",
            "content": [
                "星汉离宫月出轮，满街含笑绮罗春。",
                "花前每被青蛾问，何事重来只一人？"
            ]
        },
        {
            "title": "逢故人",
            "content": [
                "年年不相见，相见却成悲。",
                "教我泪如霰，嗟君发似丝。",
                "正伤携手处，况值落花时。",
                "莫惜今宵醉，人间忽忽期。"
            ]
        },
        {
            "title": "长安夜月",
            "content": [
                "寒光垂静夜，皓彩满重城。",
                "万国尽分照，谁家无此明？",
                "古槐疏影薄，仙桂动秋声。",
                "独有长门里，蛾眉对晓晴。"
            ]
        },
        {
            "title": "秋晚江上遣怀",
            "content": [
                "孤舟天际外，去路望中赊。",
                "贫病远行客，梦魂多在家。",
                "蝉吟秋色树，鸦噪夕阳沙。",
                "不拟彻双鬓，他方掷岁华。"
            ]
        },
        {
            "title": "逢故人",
            "content": [
                "故交相见稀，相见倍依依。",
                "尘路事不尽，云岩闲好归。",
                "投人销壮志，徇俗变真机。",
                "又落他乡泪，风前一满衣。"
            ]
        },
        {
            "title": "春怀",
            "content": [
                "年光何太急，倏忽又青春。",
                "明月谁为主？江山暗换人。",
                "莺花潜运老，荣乐渐成尘。",
                "遥忆朱门柳，别离应更频。"
            ]
        },
        {
            "title": "早秋客舍",
            "content": [
                "风吹一片叶，万物已惊秋。",
                "独夜他乡泪，年年为客愁。",
                "别离何处尽？摇落几时休？",
                "不及磻溪叟，身闲长自由。"
            ]
        },
        {
            "title": "闲题",
            "content": [
                "男儿所在即为家，百镒黄金一朵花。",
                "借问春风何处好？绿杨深巷马头斜。"
            ]
        },
        {
            "title": "秋梦",
            "content": [
                "寒空动高吹，月色满清砧。",
                "残梦夜魂断，美人边思深。",
                "孤鸿秋出塞，一叶暗辞林。",
                "又寄征衣去，迢迢天外心。"
            ]
        },
        {
            "title": "渔父",
            "content": [
                "白发沧浪上，全忘是与非。",
                "秋潭垂钓去，夜月叩船归。",
                "烟影侵芦岸，潮痕在竹扉。",
                "终年狎鸥鸟，来去且无机。"
            ]
        },
        {
            "title": "别怀",
            "content": [
                "相别徒成泣，经过总是空。",
                "劳生惯离别，夜梦苦西东。",
                "去路三湘浪，归程一片风。",
                "他年寄消息，书在鲤鱼中。"
            ]
        },
        {
            "title": "并州道中",
            "content": [
                "行役我方倦，苦吟谁复闻？",
                "戍楼春带雪，边角暮吹云。",
                "极目无人迹，回头送雁群。",
                "如何遣公子？高卧醉醺醺。"
            ]
        },
        {
            "title": "云",
            "content": [
                "东西那有碍，出处岂虚心。",
                "晓入洞庭阔，暮归巫峡深。",
                "渡江随鸟影，拥树隔猿吟。",
                "莫隐高唐去，枯苗待作霖。"
            ]
        },
        {
            "title": "经阖闾城",
            "content": [
                "遗踪委衰草，行客思悠悠。",
                "昔日人何处？终年水自流。",
                "孤烟村戌远，乱雨海门秋。",
                "吟罢独归去，烟云尽惨愁。"
            ]
        },
        {
            "title": "春日寄许浑先辈",
            "content": [
                "蓟北雁初去，湘南春又归。",
                "水流沧海急，人到白头稀。",
                "塞路尽何处？我愁当落晖。",
                "终须接鸳鹭，霄汉共高飞。"
            ]
        },
        {
            "title": "边上闻笳三首",
            "content": [
                "何处吹笳薄暮天？塞垣高鸟没狼烟。",
                "游人一听头堪白，苏武争禁十九年。",
                "海路无尘边草新，荣枯不见绿杨春。",
                "白沙日暮愁云起，独感离乡万里人。",
                "胡雏吹笛上高台，寒雁惊飞去不回。",
                "尽日春风吹不散，只应分付客愁来。"
            ]
        },
        {
            "title": "洛中二首",
            "content": [
                "柳动晴风拂路尘，年年宫阙锁浓春。",
                "一从翠辇无巡幸，老却蛾眉几许人？",
                "风吹柳带摇晴绿，蝶绕花枝恋暖香。",
                "多把芳菲泛春酒，直教愁色对愁肠。"
            ]
        },
        {
            "title": "青冢",
            "content": [
                "青冢前头陇水流，燕支山上暮云秋。",
                "蛾眉一坠穷泉路，夜夜孤魂月下愁。"
            ]
        },
        {
            "title": "春日古道傍作",
            "content": [
                "万古荣华旦暮齐，楼台春尽草萋萋。",
                "君看陌上何人墓，旋化红尘送马蹄？"
            ]
        },
        {
            "title": "访许颜",
            "content": [
                "门近寒溪窗近山，枕山流水日潺潺。",
                "长嫌世上浮云客，老向尘中不解颜。"
            ]
        },
        {
            "title": "大梦上人自庐峰回",
            "content": [
                "行脚寻常到寺稀，一枝藜杖一禅衣。",
                "开门满院空秋色，新向庐峰过夏归。"
            ]
        },
        {
            "title": "伤友人悼吹箫妓",
            "content": [
                "玉箫声断没流年，满目春愁陇树烟。",
                "艳质已随云雨散，凤楼空锁月明天。"
            ]
        },
        {
            "title": "边上晚秋",
            "content": [
                "黑山南面更无州，马放平沙夜不收。",
                "风送孤城临晚角，一声声入客心愁。"
            ]
        },
        {
            "title": "怀归",
            "content": [
                "尘埃终日满窗前，水态云容思浩然。",
                "争得便归湘浦去，却持竿上钓鱼船。"
            ]
        },
        {
            "title": "猿",
            "content": [
                "月白烟青水暗流，孤猿衔恨叫中秋。",
                "三声欲断疑肠断，饶是少年须白头。"
            ]
        },
        {
            "title": "寓言",
            "content": [
                "暖风迟日柳初含，顾影看身又自惭。",
                "何事明朝独惆怅，杏花时节在江南。"
            ]
        },
        {
            "title": "牧陪昭应卢郎中在江西宣州佐今吏部沈公幕罢",
            "content": [
                "燕雁下扬州，凉风柳陌愁。",
                "可怜千里梦，还是一年秋。",
                "宛水环朱槛，章江敞碧流。",
                "谬陪吾益友，祗事我贤侯。",
                "印组萦光马，锋芒看解牛。",
                "井闾安乐易，冠盖惬依投。",
                "政简稀开阁，功成每运筹。",
                "送春经野坞，迟日上高楼。",
                "玉裂歌声断，霞飘舞带收。",
                "泥情斜拂印，别脸小低头。",
                "日晚花枝烂，红凝粉彩稠。",
                "未曾孤酩酊，剩肯只淹留。",
                "重德俄征宠，诸生苦宦游。",
                "分途之绝国，洒泪拜行辀。",
                "聚散真漂梗，光阴极转邮。",
                "铭心徒历历，屈指尽悠悠。",
                "君作烹鲜用，谁膺仄席求？",
                "卷怀能愤悱，卒岁且优游。",
                "去矣时难遇，沽哉价莫酬。",
                "满枝为鼓吹，衷甲避戈矛。",
                "隋帝宫荒草，秦王土一丘。",
                "相逢好大笑，除此总云浮。"
            ]
        },
        {
            "title": "汴人舟行答张祜",
            "content": [
                "千万长河共使船，听君诗句倍怆然。",
                "春风野岸名花发，一道帆樯画柳烟。"
            ]
        },
        {
            "title": "隋",
            "content": [
                "红霞一抹广陵春，定子当筵睡脸新。",
                "却笑丘墟隋炀帝，破家亡国誊谁人？"
            ]
        },
        {
            "title": "芭蕉",
            "content": [
                "芭蕉为雨移，故向窗前种。",
                "怜渠点滴声，留得归乡梦。",
                "梦远莫归乡，觉来一翻动。"
            ]
        },
        {
            "title": "十九兄郡楼有宴病不赴",
            "content": [
                "十二层楼敞画檐，连云歌尽草纤纤。",
                "空堂病怯阶前月，燕子嗔垂一行帘。"
            ]
        },
        {
            "title": "寝夜",
            "content": [
                "蛩唱如波咽，更深似水寒。",
                "露华惊弊褐，灯影挂尘冠。",
                "故国初离梦，前溪更下滩。",
                "纷纷毫发事，多少宦游难。"
            ]
        },
        {
            "title": "江南送左师",
            "content": [
                "江南为客正悲秋，更送吾师古渡头。",
                "惆怅不同尘土别，水云踪迹去悠悠。"
            ]
        },
        {
            "title": "贺崔大夫崔正字",
            "content": [
                "内举无惭古所难，燕台遥想拂尘冠。",
                "登龙有路水不峻，一雁背飞天正寒。",
                "别夜酒余红烛短，映山帆去碧霞残。",
                "谢公楼下潺湲响，离恨诗情添几般。"
            ]
        },
        {
            "title": "愁",
            "content": [
                "聚散竟无形，回肠自结成。",
                "古今留不得，离别又潜生。",
                "降虏将军思，穷秋远客情。",
                "何人更憔悴，落第泣秦京？"
            ]
        },
        {
            "title": "书怀寄卢州",
            "content": [
                "谢山南畔州，风物最宜秋。",
                "太守悬金印，佳人敞画楼。",
                "凝缸暗醉夕，残月上汀洲。",
                "可惜当年鬓，朱门不得游。"
            ]
        },
        {
            "title": "有感",
            "content": [
                "宛溪垂柳最长枝，曾被春风尽日吹。",
                "不堪攀折犹堪看，陌上少年来自迟。"
            ]
        },
        {
            "title": "送杜顗赴润州幕",
            "content": [
                "少年才俊赴知音，丞相门栏不觉深。",
                "直到事人男子业，异乡加饭弟兄心。",
                "还须整理韦弦佩，莫独矜夸玳瑁簪。",
                "若去上元怀古去，谢安坟下与沉吟。"
            ]
        },
        {
            "title": "羊栏浦夜陪宴会",
            "content": [
                "戈槛营中夜未央，雨沾云惹侍襄王。",
                "球来香袖依稀暖，酒凸觥心泛滟光。",
                "红弦高紧声声急，珠唱铺圆袅袅长。",
                "自比诸生最无取，不知何处亦升堂？"
            ]
        },
        {
            "title": "送刘三复郎中赴阙",
            "content": [
                "横溪辞寂寞，金马去追游。",
                "好是鸳鸯侣，正逢霄汉秋。",
                "玉珂声琐琐，锦帐梦悠悠。",
                "微笑知今是，因风谢钓舟。"
            ]
        },
        {
            "title": "卢秀才将出王屋高步名场江南相逢赠别",
            "content": [
                "王屋山人有古文，欲攀青桂弄氛氲。",
                "将携健笔干明主，莫向仙坛问白云。",
                "驰逐宁教争处让，是非偏忌众人分。",
                "交游话我凭君道，除却鲈鱼更不闻。"
            ]
        },
        {
            "title": "寄杜子二首",
            "content": [
                "不识长杨事北胡，且教红袖醉来扶。",
                "狂风烈焰虽千尺，豁得平生俊气无？",
                "武牢关吏应相笑，个里年年往复来。",
                "若问使君何处去，为言相忆首长回。"
            ]
        },
        {
            "title": "寄浙西李判官",
            "content": [
                "燕台上客意何如？四五年来渐渐疏。",
                "直道莫抛男子业，遭时还与故人书。",
                "青云满眼应骄我，白发浑头少恨渠。",
                "唯念贤哉崔大让，可怜无事不歌鱼。"
            ]
        },
        {
            "title": "宫人冢",
            "content": [
                "尽是离宫院中女，苑墙城外冢累累。",
                "少年入内教歌舞，不识君王到老时。"
            ]
        },
        {
            "title": "龙丘途中二首",
            "content": [
                "汉苑残花别，吴江盛夏来。",
                "唯看万树合，不见一枝开。",
                "水色绕湘浦，滩声怯建溪。",
                "泪流回月上，可得更猿啼？"
            ]
        },
        {
            "title": "骕骦骏",
            "content": [
                "瑶池罢游宴，良乐委尘沙。",
                "遭遇不遭遇，盐车与鼓车。"
            ]
        },
        {
            "title": "岁日朝回口号",
            "content": [
                "星河犹在整朝衣，远望天门再拜归。",
                "笑向春风初五十，敢言知命且知非。"
            ]
        },
        {
            "title": "长安晴望",
            "content": [
                "翠屏山对凤城开，碧落摇光霁后来。",
                "回识六龙巡幸处，飞烟闲绕望春台。"
            ]
        },
        {
            "title": "登沣州驿楼寄京兆韦尹",
            "content": [
                "一话涔阳旧使君，郡人回首望青云。",
                "政声长与江声在，自到津楼日夜闻。"
            ]
        },
        {
            "title": "望少华三首",
            "content": [
                "身随白日看将老，心与青云自有期。",
                "今对晴峰无十里，世缘多累暗生悲。",
                "文字波中去不还，物情初与是非闲。",
                "时名竟是无端事，羞对灵山道爱山。",
                "眼看云鹤不相随，何况尘中事作为。",
                "好伴羽人深洞去，月前秋听玉参差。"
            ]
        },
        {
            "title": "宿长庆寺",
            "content": [
                "南行步步远浮尘，更近青山昨夜邻。",
                "高铎数声秋撼玉，霁河千里晓横银。",
                "红蕖影落前池净，绿稻香来野径频。",
                "终日官闲无一事，不妨长醉是游人。"
            ]
        },
        {
            "title": "送张判官归兼谒鄂州大夫",
            "content": [
                "处士闻名早，游秦献疏回。",
                "腹中书万卷，身外酒千杯。",
                "江雨春波阔，园林客梦催。",
                "今君拜旌戟，凛凛近霜台。"
            ]
        },
        {
            "title": "许秀才至辱李蕲州绝句问断酒之情因寄",
            "content": [
                "有客南来话所思，故人遥枉醉中诗。",
                "暂因微疾须防酒，不是欢情减旧时。"
            ]
        },
        {
            "title": "别王十后遣京使累路附书",
            "content": [
                "重关晓度宿云寒，羸马缘知步步难。",
                "此信的应中路见，乱山何处拆书看？"
            ]
        },
        {
            "title": "冬日题智门寺北楼",
            "content": [
                "满怀多少是恩酬，未见功名已白头。",
                "不为寻山试筋力，岂能寒上背云楼。"
            ]
        },
        {
            "title": "华清宫",
            "content": [
                "零叶翻红万树霜，玉莲开蕊暖泉香。",
                "行云不下朝元阁，一曲《淋铃》泪数行。"
            ]
        },
        {
            "title": "长安雪后",
            "content": [
                "秦陵汉苑参差雪，北阙南山次第春。",
                "车马满城原上去，岂知惆怅有闲人。"
            ]
        },
        {
            "title": "破镜",
            "content": [
                "佳人失手镜初分，何日团圆再会君？",
                "今朝万里秋风起，山北山南一片云。"
            ]
        },
        {
            "title": "陕州醉赠裴四同年",
            "content": [
                "凄风洛下同羁思，迟日棠阴得醉歌。",
                "自笑与君三岁别，头衔依旧鬓丝多。"
            ]
        },
        {
            "title": "三川驿伏览座主舍人留题",
            "content": [
                "旧迹依然已十秋，雪山当面照银钩。",
                "怀恩泪尽霜天晓，一片余霞映驿楼。"
            ]
        },
        {
            "title": "偶题",
            "content": [
                "道在人间或可传，小还轻变已多年。",
                "今来海上升高望，不到蓬莱不是仙。"
            ]
        },
        {
            "title": "和令狐侍御赏蕙草",
            "content": [
                "寻常诗思巧如春，又喜幽亭蕙草新。",
                "本是馨香比君子，绕栏今更为何人？"
            ]
        },
        {
            "title": "押兵甲发谷口寄诸公",
            "content": [
                "晓涧青青桂色孤，楚人随玉上天衢。",
                "水辞谷口山寒少，今日风头校暖无？"
            ]
        },
        {
            "title": "闻角",
            "content": [
                "晓楼烟槛出云霄，景下林塘已寂寥。",
                "城角为秋悲更远，护霜云破海天遥。"
            ]
        },
        {
            "title": "送故人归山",
            "content": [
                "三清洞里无端别，又拂尘衣欲卧云。",
                "看著挂冠迷处所，北山萝月在《移文》。"
            ]
        },
        {
            "title": "瑶瑟",
            "content": [
                "玉仙瑶瑟夜珊珊，月过楼西桂烛残。",
                "风景人间不如此，动摇湘水彻明寒。"
            ]
        },
        {
            "title": "寄东塔僧",
            "content": [
                "初月微明漏白烟，碧松梢外挂青天。",
                "西风静起传深业，应送愁吟入夜蝉。"
            ]
        },
        {
            "title": "怀吴中冯秀才　",
            "content": [
                "长洲苑外草萧萧，却算游程岁月遥。",
                "唯有别时今不忘，暮烟秋雨过枫桥。"
            ]
        },
        {
            "title": "赠猎骑",
            "content": [
                "已落双雕血尚新，鸣鞭走马又翻身。",
                "凭君莫射南来雁，恐有家书寄远人。"
            ]
        },
        {
            "title": "洛阳秋夕",
            "content": [
                "泠泠寒水带霜风，更在天桥夜景中。",
                "清禁漏闲烟树寂，月轮移在上阳宫。"
            ]
        },
        {
            "title": "重送王十",
            "content": [
                "分袂还应立马看，向来离思始知难。",
                "雁飞不见行尘灭，景下山遥极目寒。"
            ]
        },
        {
            "title": "后池泛舟送王十",
            "content": [
                "相送西郊暮景和，青苍竹外绕寒波。",
                "为君蘸甲十分饮，应见离心一倍多。"
            ]
        },
        {
            "title": "送王十至褒中因寄尚书",
            "content": [
                "阙下经年别，人间两地情。",
                "坛场新汉将，烟月古隋城。",
                "雁去梁山远，云高楚岫明。",
                "君家荷藕好，缄恨寄遥程。"
            ]
        },
        {
            "title": "走笔送杜十三归京",
            "content": [
                "烟鸿上汉声声远，逸骥寻云步步高。",
                "应笑内兄年六十，郡城闲坐养霜毛。"
            ]
        },
        {
            "title": "酬王秀才桃花园见寄",
            "content": [
                "桃满西园淑景催，几多红艳浅深开。",
                "此花不逐溪流出，晋客无因入洞来。"
            ]
        },
        {
            "title": "对花微疾不饮呈坐中诸公",
            "content": [
                "花前虽病亦提壶，数调持觞兴有无？",
                "尽日临风羡人醉，雪香空伴白髭须。"
            ]
        },
        {
            "title": "早春题真上人院",
            "content": [
                "清羸已近百年身，古寺风烟又一春。",
                "寰海自成戎马地，唯师曾是太平人。"
            ]
        },
        {
            "title": "郡斋秋夜即事寄斛斯处士许秀才",
            "content": [
                "有客谁人肯夜过？独怜风景奈愁何。",
                "边鸿怨处迷霜久，庭树空来见月多。",
                "故国杳无千里信，彩弦时伴一声歌。",
                "驰心只待城乌晓，几对虚檐望白河。"
            ]
        },
        {
            "title": "使回枉唐州崔司马书兼寄四韵因和",
            "content": [
                "清晨候吏把书来，十载离忧得暂开。",
                "痴叔去时还读《易》，仲容多兴索衔杯。",
                "人心计日殷勤望，马首随云早晚回。",
                "莫为霜台愁岁暮，潜龙须待一声雷。"
            ]
        },
        {
            "title": "方响",
            "content": [
                "数条秋水挂琅玕，玉手丁当怕夜寒。",
                "曲尽连敲三四下，恐惊珠泪落金盘。"
            ]
        },
        {
            "title": "夜雨",
            "content": [
                "九月三十日，雨声如别秋。",
                "无端满阶叶，共白几人头？",
                "点滴侵寒梦，萧骚着淡愁。",
                "渔歌听不唱，蓑湿棹回舟。"
            ]
        },
        {
            "title": "和宣州沈大夫登北楼书怀",
            "content": [
                "兵符严重辞金马，星剑光芒射斗牛。",
                "笔落青山飘古韵，帐开红旆照高秋。",
                "香连日彩浮绡幕，溪逐歌声绕画楼。",
                "可惜登临佳丽地，羽仪须去凤池游。"
            ]
        },
        {
            "title": "醉后呈崔大夫",
            "content": [
                "谢傅秋凉阅管弦，徒教贱子侍华筵。",
                "溪头正雨归不得，辜负南窗一觉眠。"
            ]
        },
        {
            "title": "书怀",
            "content": [
                "满眼青山未得过，镜中无那鬓丝何。",
                "只言旋老转无事，欲到中年事更多。"
            ]
        },
        {
            "title": "题刘秀才新竹",
            "content": [
                "数茎幽玉色，晓夕翠烟分。",
                "声破寒窗梦，根穿绿藓纹。",
                "渐笼当槛日，欲碍入帘云。",
                "不是山阴客，何人爱此君？"
            ]
        },
        {
            "title": "叹花",
            "content": [
                "自恨寻芳到已迟，往年曾见未开时。",
                "如今风摆花狼藉，绿叶成阴子满枝。",
                "      ：狂风落尽深红色，绿叶成阴子满枝。"
            ]
        },
        {
            "title": "紫薇花",
            "content": [
                "晓迎秋露一枝新，不占园中最上春。",
                "桃李无言又何在，向风偏笑艳阳人。"
            ]
        },
        {
            "title": "赠渔父",
            "content": [
                "芦花深泽静垂纶，月夕烟朝几十春。",
                "自说孤舟寒水畔，不曾逢着独醒人。"
            ]
        },
        {
            "title": "秋感",
            "content": [
                "金风万里思何尽，玉树一窗秋影寒。",
                "独掩柴门明月下，泪流香袂倚阑干。"
            ]
        },
        {
            "title": "赠终南兰若僧",
            "content": [
                "北阙南山是故乡，两枝仙桂一时芳。",
                "休公都不知名姓，始觉禅门气味长。"
            ]
        },
        {
            "title": "偶作",
            "content": [
                "才子风流咏晓霞，倚楼吟住日初斜。",
                "惊杀东邻绣床女，错将黄晕压檀花。"
            ]
        },
        {
            "title": "及第后寄长安故人",
            "content": [
                "东都放榜未花开，三十三人走马回。",
                "秦地少年多办酒，已将春色入关来。"
            ]
        },
        {
            "title": "入关",
            "content": [
                "东西南北数衢通，曾取江西径过东。",
                "今日更寻南去路，未秋应有北归鸿。"
            ]
        },
        {
            "title": "寄沈褒秀才",
            "content": [
                "晴河万里色如刀，处处浮云卧碧桃。",
                "仙桂茂时金镜晓，洛波飞处玉容高。",
                "雄如宝剑冲牛斗，丽似鸳鸯养羽毛。",
                "他日忆君何处望，九天香满碧萧骚。"
            ]
        },
        {
            "title": "闺情代作",
            "content": [
                "梧桐叶落雁初归，迢递无因寄远衣。",
                "月照石泉金点冷，凤酣箫管玉声微。",
                "佳人刀杵秋风外，荡子从征梦寐希。",
                "遥望戍楼天欲晓，满城咚鼓白云飞。"
            ]
        },
        {
            "title": "悲吴王城",
            "content": [
                "二月春风江上来，水精波动碎楼台。",
                "吴王宫殿柳含翠，苏小宅房花正开。",
                "解舞细腰何处往？能歌姹女逐谁回？",
                "千秋万古无消息，国作荒原人作灰。"
            ]
        },
        {
            "title": "忍死留别献盐铁裴相公二十叔",
            "content": [
                "贤相辅明主，苍生寿域开。",
                "青春辞白日，幽壤作黄埃。",
                "岂是无多士，偏蒙不弃才。",
                "孤坟三尺土，谁可为培栽？"
            ]
        },
        {
            "title": "月",
            "content": [
                "三十六宫秋夜深，昭阳歌断信沉沉。",
                "唯应独伴陈皇后，照见长门望幸心。"
            ]
        },
        {
            "title": "宫词二首",
            "content": [
                "蝉翼轻绡傅体红，玉肤如醉向春风。",
                "深宫锁闭犹疑惑，更取丹沙试辟宫。",
                "监宫引出暂开门，随例须朝不是恩。",
                "银钥却收金锁合，月明花落又黄昏。"
            ]
        },
        {
            "title": "咏袜",
            "content": [
                "钿尺裁量减四分，纤纤玉笋裹轻云。",
                "五陵年少欺他醉，笑把花前出画裙。"
            ]
        },
        {
            "title": "歙州卢中丞见惠名酝",
            "content": [
                "谁怜贱子启穷途，太守封来酒一壶。",
                "攻破是非浑似梦，削平身世有如无。",
                "醺醺若借嵇康懒，兀兀仍添宁武愚。",
                "犹念悲秋更分赐，夹溪红蓼映风蒲。"
            ]
        },
        {
            "title": "将出关宿层峰驿却寄李谏议",
            "content": [
                "孤驿在重阻，云根掩柴扉。",
                "数声暮禽切，万壑秋意归。",
                "心驰碧泉涧，目断青琐闱。",
                "明日武关外，梦魂劳远飞。"
            ]
        },
        {
            "title": "醉赠薛道封",
            "content": [
                "饮酒论文四百刻，水分云隔二三年。",
                "男儿事业知公有，卖与明君直几钱？"
            ]
        },
        {
            "title": "遣怀",
            "content": [
                "道泰时还泰，时来命不来。",
                "何当离城市，高卧博山隈。"
            ]
        },
        {
            "title": "送人",
            "content": [
                "鸳鸯帐里暖芙蓉，低泣关山几万重。",
                "明镜半边钗一股，此生何处不相逢？"
            ]
        },
        {
            "title": "雨",
            "content": [
                "连云接塞添迢递，洒幕侵灯送寂寥。",
                "一夜不眠孤客耳，主人窗外有芭蕉。"
            ]
        },
        {
            "title": "归",
            "content": [
                "稚子牵衣问，归来何太迟？",
                "共谁争岁月，赢得鬓边丝？"
            ]
        },
        {
            "title": "别家",
            "content": [
                "初岁娇儿未识爷，别爷不拜手吒叉。",
                "拊头一别三千里，何日迎门却到家？"
            ]
        },
        {
            "title": "登九峰楼",
            "content": [
                "晴江滟滟含浅沙，高低绕郭滞秋花。",
                "牛歌鱼笛山月上，鹭渚鹙梁溪日斜。",
                "为郡异乡徒泥酒，杜陵芳草岂无家。",
                "白头搔杀倚柱遍，归棹何时闻轧鸦？"
            ]
        },
        {
            "title": "南陵道中",
            "content": [
                "南陵水面漫悠悠，风紧云轻欲变秋。",
                "正是客心孤回处，谁家红袖凭江楼？"
            ]
        },
        {
            "title": "寄唐州李玭尚书",
            "content": [
                "累代功勋照世光，奚胡闻道死心降。",
                "书功笔秃三千管，领节门排十六双。",
                "先揖耿弇声寂寂，今看黄霸事摐摐。",
                "时人欲识胸襟否？彭蠡秋连万里江。"
            ]
        },
        {
            "title": "洛阳",
            "content": [
                "文争武战就神功，时似开元天宝中。",
                "已建玄戈收相土，应回翠帽过离宫。",
                "侯门草满宜寒兔，洛浦沙深下塞鸿。",
                "疑有女蛾西望处，上阳烟树正秋风。"
            ]
        },
        {
            "title": "留诲曹师等诗",
            "content": [
                "万物有丑好，各一姿状分。",
                "唯人即不尔，学与不学论。",
                "学非探其花，要自拔其根。",
                "孝友与诚实，而不忘尔言。",
                "根本既深实，柯叶自滋繁。",
                "念尔无忽此，期以庆吾门。"
            ]
        },
        {
            "title": "见穆三十宅中庭梅榴花谢",
            "content": [
                "矜红掩素似多才，不待樱桃不逐梅。",
                "春到未曾逢宴赏，雨余争解免低徊。",
                "巧穷南国千般艳，趁得东风二月开。",
                "堪恨王孙浪游去，落英狼藉始归来。"
            ]
        },
        {
            "title": "送薛邽二首",
            "content": [
                "可怜走马骑驴汉，岂有风光肯占伊。",
                "只有三张最惆怅，下山回马尚迟迟。",
                "小捷风流已俊才，便将红粉作金台。",
                "明年未去池阳郡，更乞春时却重来。"
            ]
        },
        {
            "title": "送牛相公出镇襄州",
            "content": [
                "盛时常注意，南雍暂分茅。",
                "紫殿辞明主，岩廊别旧交。",
                "危幢侵碧雾，寒旆猎红旓。",
                "德业悬秦镜，威声隐楚郊。",
                "拜尘先洒泪，成厦昔容巢。",
                "遥仰沉碑会，鸳鸯玉佩敲。"
            ]
        },
        {
            "title": "寄李播评事",
            "content": [
                "子列光殊价，明时忍自高。",
                "宁无好舟楫，不泛恶风涛。",
                "大翼终难戢，奇锋且自韬。",
                "春来烟渚上，几净雪霜毫？"
            ]
        },
        {
            "title": "奉和仆射相公春泽稍愆圣君轸虑嘉雪忽降品汇",
            "content": [
                "飘来鸡树凤池边，渐压琼枝冻碧涟。",
                "银阙双高银汉里，玉山横列玉墀前。",
                "昭阳殿下风回急，承露盘中月彩圆。",
                "上相抽毫歌帝德，一篇风雅美丰年。"
            ]
        },
        {
            "title": "留赠",
            "content": [
                "舞靴应任闲人看，笑脸还须待我开。",
                "不用镜前空有泪，蔷薇花谢即归来。"
            ]
        },
        {
            "title": "寄远人",
            "content": [
                "终日求人卜，回回道好音。",
                "那时离别后，入梦到如今。"
            ]
        },
        {
            "title": "宣州开元寺南楼",
            "content": [
                "小楼才受一床横，终日看山酒满倾。",
                "可惜和风夜来雨，醉中虚度打窗声。"
            ]
        },
        {
            "title": "别沈处士",
            "content": [
                "旧事参差梦，新程逦迤秋。",
                "故人如见忆，时到寺东楼。"
            ]
        },
        {
            "title": "赠张祜",
            "content": [
                "诗韵一逢君，平生称所闻。",
                "粉毫唯画月，琼尺只裁云。",
                "鲸阵人人慑，秋星历历分。",
                "数篇留别我，羞杀李将军。"
            ]
        },
        {
            "title": "寄题宣州开元寺",
            "content": [
                "松寺曾同一鹤栖，夜深台殿月高低。",
                "何人为倚东楼柱，正是千山雪涨溪。"
            ]
        },
        {
            "title": "洛下送张曼容赴上党召",
            "content": [
                "歌阕樽残恨起偏，凭君不用设离筵。",
                "未趋雉尾随元老，且蓦羊肠过少年。",
                "七叶汉貂真密近，一枝诜桂亦徒然。",
                "羽书正急征兵地，须遣头风处处痊。"
            ]
        },
        {
            "title": "冬至日遇京使发寄舍弟",
            "content": [
                "远信初逢双鲤去，他乡正遇一阳生。",
                "樽前岂解愁家国，辇下唯能忆弟兄。",
                "旅馆夜忧姜被冷，暮江寒觉晏裘轻。",
                "竹门风过还惆怅，疑是松窗雪打声。"
            ]
        },
        {
            "title": "偶题二首",
            "content": [
                "劳劳千里身，襟袂满行尘。",
                "深夜悬双泪，短亭思远人。",
                "苍江程未息，黑水梦何频。",
                "明月轻桡去，唯应钓赤鳞。",
                "有恨秋来极，无端别后知。",
                "夜阑终耿耿，明发竟迟迟。",
                "信已凭鸿去，归唯与燕期。",
                "只应明月见，千里两相思。"
            ]
        },
        {
            "title": "代人作",
            "content": [
                "楼高春日早，屏束麝烟堆。",
                "盼眄凝魂别，依稀梦雨来。",
                "绿鬟羞妥么，红颊思夭偎。",
                "斗草怜香蕙，簪花间雪梅。",
                "戌辽虽咽切，游蜀亦迟回。",
                "锦字梭悬壁，琴心月满台。",
                "笑筵凝贝启，眠箔晓珠开。",
                "腊破征车动，袍襟对泪裁。"
            ]
        },
        {
            "title": "春思",
            "content": [
                "岂君心的的，嗟我泪涓涓。",
                "绵羽啼来久，锦鳞书未传。",
                "兽炉凝冷焰，罗幕蔽晴烟。",
                "自是求佳梦，何须讶昼眠？"
            ]
        },
        {
            "title": "残春独来南亭因寄张祜",
            "content": [
                "暖云如粉草如茵，独步长堤不见人。",
                "一岭桃花红锦黦，半溪山水碧罗新。",
                "高枝百舌犹欺鸟，带叶梨花独送春。",
                "仲蔚欲知何处在，苦吟林下拂诗尘。"
            ]
        },
        {
            "title": "奉送中丞姊夫俦自大理卿出镇江西叙事书怀因",
            "content": [
                "惟帝忧南纪，搜贤与大藩。",
                "梅仙调步骤，庾亮拂櫜鞬。",
                "一室何劳扫，三章自不冤。",
                "精明如定国，孤峻似陈蕃。",
                "灞岸秋犹嫩，蓝桥水始喧。",
                "红旓挂石壁，黑矟断云根。",
                "滕阁丹霄倚，章江碧玉奔。",
                "一声仙妓唱，千里暮江痕。",
                "私好初童稚，官荣见子孙。",
                "流年休挂念，万事至无言。",
                "玉辇君频过，冯唐将未论。",
                "佣书酬万债，竹坞问樊村。"
            ]
        },
        {
            "title": "题吴兴消暑楼十二韵",
            "content": [
                "晴日登攀好，危楼物象饶。",
                "一溪通四境，万岫绕层霄。",
                "鸟翼舒华屋，鱼鳞棹短桡。",
                "浪花机乍织，云叶匠新雕。",
                "台榭罗嘉卉，城池敞丽谯。",
                "蟾蜍来作鉴，螮蝀引成桥。",
                "燕任随秋叶，人空集早潮。",
                "楚鸿行尽直，沙鹭立偏翘。",
                "暮角凄游旅，清歌惨泬寥。",
                "景牵游目困，愁托酒肠销。",
                "远吹流松韵，残阳渡柳桥。",
                "时陪庾公赏，还悟脱烦嚣。"
            ]
        },
        {
            "title": "宣州留赠",
            "content": [
                "红铅湿尽半罗裙，洞府人间手欲分。",
                "满面风流虽似玉，四年夫婿恰如云。",
                "当春离恨杯长满，倚柱关情日渐曛。",
                "为报眼波须稳当，五陵游宕莫知闻。"
            ]
        },
        {
            "title": "过大梁闻河亭方宴赠孙子端",
            "content": [
                "梁园纵玩归应少，赋雪搜才去必频。",
                "板路岂缘无罚酒，不教客右更添人。"
            ]
        },
        {
            "title": "秋岸",
            "content": [
                "河岸微退落，柳影微雕疏。",
                "船上听呼稚，堤南趁漉鱼。",
                "数帆旗去疾，一艇箭回初。",
                "曾入相思梦，因凭附远书。"
            ]
        },
        {
            "title": "初上船留寄",
            "content": [
                "烟水本好尚，亲交何惨凄。",
                "况为珠履客，即泊锦帆堤。",
                "沙雁同船去，田鸦绕岸啼。",
                "此时还有味，必卧日从西。"
            ]
        },
        {
            "title": "倡楼戏赠",
            "content": [
                "细柳桥边深半春，缬衣帘里动香尘。",
                "无端有寄闲消息，背插金钗笑向人。"
            ]
        },
        {
            "title": "和严恽秀才落花",
            "content": [
                "共惜流年留不得，且环流水醉流杯。",
                "无情红艳年年盛，不恨凋零却恨开。"
            ]
        },
        {
            "title": "斑竹筒簟",
            "content": [
                "血染斑斑成锦纹，昔年遗恨至今存。",
                "分明知是湘妃泣，何忍将身卧泪痕。"
            ]
        },
        {
            "title": "和裴杰秀才新樱桃",
            "content": [
                "新果真琼液，未应宴紫兰。",
                "圆疑窃龙颔，色已夺鸡冠。",
                "远火微微辨，繁星历历看。",
                "茂先知味好，曼倩恨偷难。",
                "忍用烹騂酪，从将玩玉盘。",
                "流年如可驻，何必九华丹。"
            ]
        },
        {
            "title": "有寄",
            "content": [
                "云阔烟深树，江澄水浴秋。",
                "美人何处在？明月万山头。"
            ]
        },
        {
            "title": "盆池",
            "content": [
                "凿破苍苔地，偷他一片天。",
                "白云生镜里，明月落阶前。"
            ]
        },
        {
            "title": "少年行",
            "content": [
                "官为骏马监，职帅羽林儿。",
                "两绶藏不见，落花何处期？",
                "猎敲白玉镫，怒袖紫金锤。",
                "田窦长留醉，苏辛曲让歧。",
                "豪持出塞节，笑别远山眉。",
                "捷报云台贺，公卿拜寿卮。"
            ]
        },
        {
            "title": "为人题赠二首",
            "content": [
                "我乏青云称，君无买笑金。",
                "虚传南国貌，争奈五陵心。",
                "桂席尘瑶佩，琼炉烬水沉。",
                "凝魂空荐梦，低珥悔听琴。",
                "月落珠帘卷，春寒锦暮深。",
                "谁家楼上笛？何处月明砧？",
                "兰径飞蝴蝶，筠笼语翠襟。",
                "和簪抛凤髻，将泪入鸳衾。",
                "的的新添恨，迢迢绝好音。",
                "文园终病渴，休咏白头吟。",
                "绿树莺莺语，平江燕燕飞。",
                "枕前闻去雁，楼上送春归。",
                "半月縆双脸，凝腰素一围。",
                "西墙苔漠漠，南浦梦依依。",
                "有恨簪花懒，无聊斗草稀。",
                "雕笼长惨淡，兰畹谩芳菲。",
                "镜敛青蛾黛，灯挑皓腕肌。",
                "避人匀迸泪，拖袖倚残晖。",
                "有貌虽桃李，单栖足是非。",
                "云軿载驭去，寒夜看裁衣。"
            ]
        },
        {
            "title": "寄牛相公",
            "content": [
                "汉水横冲蜀浪分，危楼点的拂孤云。",
                "六年仁政讴歌去，柳远春堤处处闻。"
            ]
        },
        {
            "title": "九日",
            "content": [
                "金英繁乱拂栏香，明府辞官酒满缸。",
                "还有玉楼轻薄女，笑他寒燕一双双。"
            ]
        },
        {
            "title": "寄远",
            "content": [
                "前山极远碧云合，清夜一声《白雪》微。",
                "欲寄相思千里月，溪边残照雨霏霏。"
            ]
        },
        {
            "title": "有怀重送斛斯判官",
            "content": [
                "苍苍烟月满川亭，我有劳歌一为听。",
                "将取离魂随白骑，三台星里拜文星。"
            ]
        },
        {
            "title": "题张处士山庄一绝",
            "content": [
                "好鸟疑敲磬，风蝉认轧筝。",
                "修篁与嘉树，偏倚半岩生。"
            ]
        },
        {
            "title": "中丞业深韬略志在功名再奉长句一篇兼有咨劝",
            "content": [
                "樯似邓林江拍天，越香巴锦万千千。",
                "滕王阁上《柘枝》鼓，徐孺亭西铁轴船。",
                "八部元侯非不贵，万人师长岂无权。",
                "要君严重疏欢乐，犹有河湟可下鞭。"
            ]
        },
        {
            "title": "送隐者一绝",
            "content": [
                "无媒径路草萧萧，自古云林远市朝。",
                "公道世间唯白发，贵人头上不曾饶。"
            ]
        },
        {
            "title": "题商山四皓庙一绝",
            "content": [
                "吕氏强梁嗣子柔，我于天性岂恩仇。",
                "南军不袒左边袖，四老安刘是灭刘。"
            ]
        },
        {
            "title": "醉题",
            "content": [
                "金镊洗霜鬓，银觥敌露桃。",
                "醉头扶不起，三丈日还高。"
            ]
        },
        {
            "title": "送卢秀才一绝",
            "content": [
                "春濑与烟远，送君孤棹开。",
                "潺湲如不改，愁更钓鱼来。"
            ]
        },
        {
            "title": "偶题",
            "content": [
                "甘罗昔作秦丞相，子政曾为汉辇郎。",
                "千载更逢王侍读，当时还道有文章。"
            ]
        },
        {
            "title": "入商山",
            "content": [
                "早入商山百里云，蓝溪桥下水声分。",
                "流水旧声人旧耳，此回呜咽不堪闻。"
            ]
        },
        {
            "title": "题木兰庙",
            "content": [
                "弯弓征战作男儿，梦里曾经与画眉。",
                "几度思归还把酒，拂云堆上祝明妃。"
            ]
        },
        {
            "title": "江上偶见绝句",
            "content": [
                "楚乡寒食橘花时，野渡临风驻彩旗。",
                "草色连云人去住，水纹如縠燕差池。"
            ]
        },
        {
            "title": "正初奉酬歙州刺史邢群",
            "content": [
                "翠岩千尺倚溪斜，曾得严光作钓家。",
                "越嶂远分丁字水，腊梅迟见二年花。",
                "明时刀尺君须用，幽处田园我有涯。",
                "一壑风烟阳羡里，解龟休去路非赊。"
            ]
        },
        {
            "title": "题青云馆",
            "content": [
                "虬蟠千仞剧羊肠，天府由来百二强。",
                "四皓有芝轻汉祖，张仪无地与怀王。",
                "云连帐影萝阴合，枕绕泉声客梦凉。",
                "深处会容高尚者，水苗三顷百株桑。"
            ]
        },
        {
            "title": "寄题甘露寺北轩",
            "content": [
                "曾上蓬莱宫里行，北轩栏槛最留情。",
                "孤高堪弄桓伊笛，缥缈宜闻子晋笙。",
                "天接海门秋水色，烟笼隋苑暮钟声。",
                "他年会着荷衣去，不向山僧道姓名。"
            ]
        },
        {
            "title": "寄远",
            "content": [
                "只影随惊雁，单栖锁画笼。",
                "向春罗袖薄，谁念舞台风？"
            ]
        },
        {
            "title": "旧游",
            "content": [
                "闲吟芍药诗，怅望久颦眉。",
                "盼眄回眸远，纤衫整髻迟。",
                "重寻春昼梦，笑把浅花枝。",
                "小市长陵住，非郎谁得知？"
            ]
        },
        {
            "title": "闺情",
            "content": [
                "娟娟却月眉，新鬓学鸦飞。",
                "暗砌匀檀粉，晴窗画夹衣。",
                "袖红垂寂寞，眉黛敛依稀。",
                "还向长陵去，今宵归不归？"
            ]
        },
        {
            "title": "代人寄远　六言二首",
            "content": [
                "河桥酒旆风软，候馆梅花雪娇。",
                "宛陵楼上瞪目，我郎何处情饶？",
                "绣领任垂蓬髻，丁香闲结春梢。",
                "剩肯新年归否？江南绿草迢迢。"
            ]
        },
        {
            "title": "题村舍",
            "content": [
                "三树稚桑春未到，扶床乳女午啼饥。",
                "潜销暗铄归何处？万指侯家自不知。"
            ]
        },
        {
            "title": "帘",
            "content": [
                "徒云逢剪削，岂谓见偏装。",
                "凤节轻雕日，鸾花薄饰香。",
                "问屏何屈曲，怜帐解周防。",
                "下溃金阶露，斜分碧瓦霜。",
                "沉沉伴春梦，寂寂侍华堂。",
                "谁见昭阳殿，真珠十二行。"
            ]
        },
        {
            "title": "春尽途中",
            "content": [
                "田园不事来游宦，故国谁教尔别离？",
                "独倚关亭还把酒，一年春尽送春时。"
            ]
        },
        {
            "title": "途中一绝",
            "content": [
                "镜中丝发悲来惯，衣上尘痕拂渐难。",
                "惆怅江湖钓竿手，却遮西日向长安。"
            ]
        },
        {
            "title": "秋思",
            "content": [
                "热去解钳釱，飘萧秋半时。",
                "微雨池塘见，好风襟袖知。",
                "发短梳未足，枕凉闲且欹。",
                "平生分过此，何事不参差。"
            ]
        },
        {
            "title": "早秋",
            "content": [
                "疏雨洗空旷，秋标惊意新。",
                "大热去酷吏，清风来故人。",
                "樽酒酌未酌，晓花颦不颦。",
                "铢秤与缕雪，谁觉老陈陈？"
            ]
        },
        {
            "title": "遣兴",
            "content": [
                "镜弄白髭须，如何作老夫。",
                "浮生长勿勿，儿小且呜呜。",
                "忍过事堪喜，泰来忧胜无？",
                "治平心径熟，不遣有穷途。"
            ]
        },
        {
            "title": "寄内兄和州崔员外十二韵",
            "content": [
                "历阳崔太守，何日不含情。",
                "恩义同钟李，埙篪实弟兄。",
                "光尘能混合，擘画最分明。",
                "台阁仁贤誉，闺门孝友声。",
                "西方像教毁，南海绣衣行。",
                "金橐宁回顾，珠箪肯一枨。",
                "只宜裁密诏，何自取专城？",
                "进退无非道，徊翔必有名。",
                "好风初婉软，离思苦萦盈。",
                "金马旧游贵，桐庐春水生。",
                "雨侵寒牖梦，梅引冻醪倾。",
                "共祝中兴主，高歌唱太平。"
            ]
        },
        {
            "title": "寄珉笛与宇文舍人",
            "content": [
                "调高银字声还侧，物比柯亭韵校奇。",
                "寄与玉人天上去，桓将军见不教吹。"
            ]
        },
        {
            "title": "送陆洿郎中弃官东归",
            "content": [
                "少微星动照春云，魏阙衡门路自分。",
                "倏去忽来应有意，世间尘土谩疑君。"
            ]
        },
        {
            "title": "重题绝句一首",
            "content": [
                "邮亭寄人世，人世寄邮亭。",
                "何如自筹度，鸿路有冥冥。"
            ]
        },
        {
            "title": "和野人殷潜之题筹笔驿十四韵",
            "content": [
                "三吴裂婺女，九锡狱孤儿。",
                "霸主业未半，本朝心是谁？",
                "永安宫受诏，筹笔驿沉思。",
                "画地乾坤在，濡毫胜负知。",
                "艰难同草创，得失计毫厘。",
                "寂默经千虑，分明浑一期。",
                "川流萦智思，山耸助扶持。",
                "慷慨匡时略，从容问罪师。",
                "褒中秋鼓角，渭曲晚旌旗。",
                "仗义悬无敌，鸣攻固有辞。",
                "若非天夺去，岂复虑能支。",
                "子夜星才落，鸿毛鼎便移。",
                "邮亭世自换，白日事长垂。",
                "何处躬耕者，犹题殄瘁诗？"
            ]
        },
        {
            "title": "郑瓘协律",
            "content": [
                "广文遗韵留樗散，鸡犬图书共一船。",
                "自说江湖不归事，阻风中酒过年年。"
            ]
        },
        {
            "title": "题元处士高亭",
            "content": [
                "水接西江天外声，小斋松影拂云平。",
                "何人教我吹长笛，与倚春风弄月明。"
            ]
        },
        {
            "title": "寄宣州郑谏议",
            "content": [
                "大夫官重醉江东，潇洒名儒振古风。",
                "文石陛前辞圣主，碧云天外作冥鸿。",
                "五言宁谢颜光禄，百岁须齐卫武公。",
                "再拜宜同丈人行，过庭交分有无同。"
            ]
        },
        {
            "title": "酬张祜处士见寄长句四韵",
            "content": [
                "七子论诗谁似公？曹刘须在指挥中。",
                "荐衡昔日知文举，乞火无人作蒯通。",
                "北极楼台长挂梦，西江波浪远吞空。",
                "可怜故国三千里，虚唱歌辞满六宫。"
            ]
        },
        {
            "title": "汴河怀古",
            "content": [
                "锦缆龙舟隋炀帝，平台复道汉梁王。",
                "游人闲起前朝念，《折柳》孤吟断杀肠。"
            ]
        },
        {
            "title": "题寿安县甘棠馆御沟",
            "content": [
                "一渠东注芳华苑，苑锁池塘百岁空。",
                "水殿半倾蟾口涩，为谁流下蓼花中？"
            ]
        },
        {
            "title": "送薛种游湖南",
            "content": [
                "贾傅松醪酒，秋来美更香。",
                "怜君片云思，一棹去潇湘。"
            ]
        },
        {
            "title": "送李群玉赴举",
            "content": [
                "故人别来面如雪，一榻拂云秋影中。",
                "玉白花红三百首，五陵谁唱与春风？"
            ]
        },
        {
            "title": "寄扬州韩绰判官",
            "content": [
                "青山隐隐水迢迢，秋尽江南草未凋。",
                "二十四桥明月夜，玉人何处教吹箫？",
                ""
            ]
        },
        {
            "title": "寄沣州张舍人笛",
            "content": [
                "发匀肉好生春岭，截玉钻星寄使君。",
                "檀的染时痕半月，《落梅》飘处响穿云。",
                "楼中威凤倾冠听，沙上惊鸿掠水分。",
                "遥想紫泥封诏罢，夜深应隔禁墙闻。"
            ]
        },
        {
            "title": "题横江馆",
            "content": [
                "孙家兄弟晋龙骧，驰骋功名业帝王。",
                "至竟江山谁是主？苔矶空属钓鱼郎。"
            ]
        },
        {
            "title": "和州绝句",
            "content": [
                "江湖醉渡十年春，牛渚山边六问津。",
                "历阳前事知何实，高位纷纷见陷人。"
            ]
        },
        {
            "title": "初春雨中舟次和州横江裴使君见迎李赵二秀才",
            "content": [
                "芳草渡头微雨时，万株杨柳拂波垂。",
                "蒲根水暖雁初浴，梅径香寒蜂未知。",
                "辞客倚风吟暗淡，使君回马湿旌旗。",
                "江南仲蔚多情调，怅望春阴几首诗。"
            ]
        },
        {
            "title": "书怀寄中朝往还",
            "content": [
                "平生自许少尘埃，为吏尘中势自回。",
                "朱绂久惭官借与，白头还叹老将来。",
                "须知世路难轻进，岂是君门不大开。",
                "霄汉几多同学伴，可怜头角尽卿材。"
            ]
        },
        {
            "title": "初春有感寄歙州邢员外",
            "content": [
                "雪涨前溪水，啼声已绕滩。",
                "梅衰未减态，春嫩不禁寒。",
                "迹去梦一觉，年来事百般。",
                "闻君亦多感，何处倚阑干？"
            ]
        },
        {
            "title": "题桃花夫人庙",
            "content": [
                "细腰宫里露桃新，脉脉无言几度春。",
                "至竟息亡缘底事？可怜金谷堕楼人。"
            ]
        },
        {
            "title": "汴河阻冻",
            "content": [
                "千里长河初冻时，玉珂瑶佩响参差。",
                "浮生恰似冰底水，日夜东流人不知。"
            ]
        },
        {
            "title": "寄崔钧",
            "content": [
                "缄书报子玉，为我谢平津。",
                "自愧扫门士，谁为乞火人。",
                "词臣陪羽猎，战将骋骈邻。",
                "两地差池恨，江汀醉送君。"
            ]
        },
        {
            "title": "秋浦途中",
            "content": [
                "萧萧山路穷秋雨，淅淅溪风一岸蒲。",
                "为问寒沙新到雁，来时还下杜陵无？"
            ]
        },
        {
            "title": "寄浙东韩乂评事",
            "content": [
                "一笑五云溪上舟，跳丸日月十经秋。",
                "鬓衰酒减欲谁泥，迹辱魂惭好自尤。",
                "梦寐几回迷蛱蝶，文章应广《畔牢愁》。",
                "无穷尘土无聊事，不得清言解不休。"
            ]
        },
        {
            "title": "除官行至昭应闻友人出官因寄",
            "content": [
                "贱子来千里，明公去一麾。",
                "可能休涕泪，岂独感恩知。",
                "草木穷秋后，山川落照时。",
                "如何望故国，驱马却迟迟？"
            ]
        },
        {
            "title": "云梦泽",
            "content": [
                "日旗龙旆想飘扬，一索功高缚楚王。",
                "直是超然五湖客，未如终始郭汾阳。"
            ]
        },
        {
            "title": "重到襄阳哭亡友韦寿朋",
            "content": [
                "故人坟树立秋风，伯道无儿迹更空。",
                "重到笙歌分散地，隔江吹笛月明中。"
            ]
        },
        {
            "title": "途中作",
            "content": [
                "绿树南阳道，千峰势远随。",
                "碧溪风澹态，芳树雨余姿。",
                "野渡云初暖，征人袖半垂。",
                "残花不一醉，行乐是何时？"
            ]
        },
        {
            "title": "咏歌圣德远怀天宝因题关亭长句四韵",
            "content": [
                "圣敬文思业太平，海寰天下唱歌行。",
                "秋来气势洪河壮，霜后精神泰华狞。",
                "广德者强朝万国，用贤无敌是长城。",
                "君王若悟治安论，安史何人敢弄兵？"
            ]
        },
        {
            "title": "襄阳雪夜感怀",
            "content": [
                "往事起独念，飘然自不胜。",
                "前滩急夜响，密雪映寒灯。",
                "的的三年梦，迢迢一线縆。",
                "明朝楚山上，莫上最高层。"
            ]
        },
        {
            "title": "除官赴阙商山道中绝句",
            "content": [
                "水叠鸣珂树如帐，长杨春殿九门珂。",
                "我来惆怅不自决，欲去欲住终如何？"
            ]
        },
        {
            "title": "题武关",
            "content": [
                "碧溪留我武关东，一笑怀王迹自穷。",
                "郑袖娇娆酣似醉，屈原憔悴去如蓬。",
                "山墙谷堑依然在，弱吐强吞尽已空。",
                "今日圣神家四海，戍旗长卷夕阳中。"
            ]
        },
        {
            "title": "丹水",
            "content": [
                "何事苦萦回，离肠不自裁。",
                "恨声随梦去，春态逐云来。",
                "沉定蓝光彻，喧盘粉浪开。",
                "翠岩三百尺，谁作子陵台？"
            ]
        },
        {
            "title": "商山富水驿　",
            "content": [
                "：驿本名与阳谏议同姓名，因此改为富水驿。",
                "益戆由来未觉贤，终须南去吊湘川。",
                "当时物议朱云小，后代声华白日悬。",
                "邪佞每思当面唾，清贫长欠一杯钱。",
                "驿名不合轻移改，留警朝天者惕然。"
            ]
        },
        {
            "title": "商山麻涧",
            "content": [
                "云光岚彩四面合，柔柔垂柳十余家。",
                "雉飞鹿过芳草远，牛巷鸡埘春日斜。",
                "秀眉老父对樽酒，茜袖女儿簪野花。",
                "征车自念尘土计，惆怅溪边书细沙。"
            ]
        },
        {
            "title": "罢钟陵幕吏十三年来泊湓浦感旧为诗",
            "content": [
                "青梅雨中熟，樯倚酒旗边。",
                "故国残春梦，孤舟一褐眠。",
                "摇摇远堤柳，暗暗十程烟。",
                "南奏钟陵道，无因似昔年。"
            ]
        },
        {
            "title": "江上雨寄崔碣",
            "content": [
                "春半平江雨，圆文破蜀罗。",
                "声眠篷底客，寒湿钓来蓑。",
                "暗澹遮山远，空濛著柳多。",
                "此时怀旧恨，相望意如何？"
            ]
        },
        {
            "title": "台城曲二首",
            "content": [
                "整整复斜斜，隋旗簇晚沙。",
                "门外韩擒虎，楼头张丽华。",
                "谁怜容足地，却羡井中蛙。",
                "王颁兵势急，鼓下坐蛮奴。",
                "潋滟倪塘水，叉牙出骨须。",
                "干芦一炬火，回首是平芜。"
            ]
        },
        {
            "title": "怀钟陵旧游四首",
            "content": [
                "一谒征南最少年，虞卿双璧截肪鲜。",
                "歌谣千里春长暖，丝管高台月正圆。",
                "玉帐军筹罗俊彦，绛帷环佩立神仙。",
                "陆公余德机云在，如我酬恩合执鞭。",
                "滕阁中春绮席开，柘枝蛮鼓殷晴雷。",
                "垂楼万幕青云合，破浪千帆阵马来。",
                "未掘双龙牛斗气，高悬一榻栋梁材。",
                "连巴控越知何有？珠翠沉檀处处堆。",
                "十顷平湖堤柳合，岸秋兰芷绿纤纤。",
                "一声明月采莲女，四面朱楼卷画帘。",
                "白鹭烟分光的的，微涟风定翠湉湉。",
                "斜晖更落西山影，千步虹桥气象兼。",
                "控压平江十万家，秋来江静镜新磨。",
                "城头晚鼓雷霆后，桥上游人笑语多。",
                "日落汀痕千里色，月当楼午一声歌。",
                "昔年行乐秾桃畔，醉与龙沙拣蜀罗。"
            ]
        },
        {
            "title": "往年随故府吴兴公夜泊芜湖口今赴官西去再宿",
            "content": [
                "南指陵阳路，东流似昔年。",
                "重恩山未答，双鬓雪飘然。",
                "数仞惭投迹，群公愧拍肩。",
                "驽骀蒙锦绣，尘土浴潺湲。",
                "郭隗黄金峻，虞卿白璧鲜。",
                "貔貅环玉帐，鹦鹉破蛮笺。",
                "极浦沉碑会，秋花落帽筵。",
                "旌旗明迥野，冠佩照神仙。",
                "筹画言何补，优容道实全。",
                "讴谣人扑地，鸡犬树连天。",
                "紫凤超如电，青襟散似烟。",
                "苍生未经济，坟草已芊绵。",
                "往事唯沙月，孤灯但客船。",
                "岘山云影畔，棠叶水声前。",
                "故国还归去，浮生亦可怜。",
                "高歌一曲泪，明日夕阳边。"
            ]
        },
        {
            "title": "题新定八松院小石",
            "content": [
                "雨滴珠玑碎，苔生紫翠重。",
                "故关何日到？且看小三峰。"
            ]
        },
        {
            "title": "哭韩绰",
            "content": [
                "平明送葬上都门，绋翣交横逐去魂。",
                "归来冷笑悲身事，唤妇呼儿索酒盆。"
            ]
        },
        {
            "title": "屏风绝句",
            "content": [
                "屏风周昉画纤腰，岁久丹青色半销。",
                "斜倚玉窗鸾发女，拂尘犹自妒娇娆。"
            ]
        },
        {
            "title": "赠朱道灵",
            "content": [
                "刘根丹篆三千字，郭璞青囊两卷书。",
                "牛渚矶南谢山北，白云深处有岩居。"
            ]
        },
        {
            "title": "湖南正初招李郢秀才",
            "content": [
                "行乐及时时已晚，对酒当歌歌不成。",
                "千里暮山重叠翠，一溪寒水浅深清。",
                "高人以饮为忙事，浮世除诗尽强名。",
                "看著白蘋芽欲吐，雪舟相访胜闲行。"
            ]
        },
        {
            "title": "题敬爱寺楼",
            "content": [
                "暮景千山雪，春寒百尺楼。",
                "独登还独下，谁会我悠悠？"
            ]
        },
        {
            "title": "黄州竹径",
            "content": [
                "竹浊蟠小径，屈折斗蛇来。",
                "三年得归去，知绕几千回？"
            ]
        },
        {
            "title": "哭李给事中敏",
            "content": [
                "阳陵郭门外，陂陁丈五坟。",
                "九泉如结友，兹地好埋君。"
            ]
        },
        {
            "title": "题禅院",
            "content": [
                "觥船一棹百分空，十岁青春不负公。",
                "今日鬓丝禅榻畔，茶烟轻扬落花风。"
            ]
        },
        {
            "title": "见吴秀才与池妓别因成绝句",
            "content": [
                "红烛短时羌笛怨，清歌咽处蜀弦高。",
                "万里分飞两行泪，满江寒雨正萧骚。"
            ]
        },
        {
            "title": "云",
            "content": [
                "尽日看云首不回，无心都大似无才。",
                "可怜光彩一片玉，万里晴天何处来？"
            ]
        },
        {
            "title": "汉江",
            "content": [
                "溶溶漾漾白鸥飞，绿净春深好染衣。",
                "南去北来人自老，夕阳长送钓船归。"
            ]
        },
        {
            "title": "折菊",
            "content": [
                "篱东菊径深，折得自孤吟。",
                "雨中衣半湿，拥鼻自知心。"
            ]
        },
        {
            "title": "将赴湖州留题亭菊",
            "content": [
                "陶菊手自种，楚兰心有期。",
                "遥知渡江日，正是撷芳时。"
            ]
        },
        {
            "title": "新定途中",
            "content": [
                "无端偶效张文纪，下杜乡园别五秋。",
                "重过江南更千里，万山深处一孤舟。"
            ]
        },
        {
            "title": "斫竹",
            "content": [
                "寺废竹色死，宦家宁尔留。",
                "霜根渐随斧，风玉尚敲秋。",
                "江南苦吟客，何处送悠悠。"
            ]
        },
        {
            "title": "归燕",
            "content": [
                "画堂歌舞喧喧地，社去社来人不看。",
                "长是江楼使君伴，黄昏犹待倚栏干。"
            ]
        },
        {
            "title": "村舍燕",
            "content": [
                "汉宫一百四十五，多下珠帘闭琐窗。",
                "何处营巢夏将半，茅檐烟里语双双。"
            ]
        },
        {
            "title": "鹭鸶",
            "content": [
                "雪衣雪发青玉嘴，群捕鱼儿溪影中。",
                "惊飞远映碧山去，一树梨花落晚风。"
            ]
        },
        {
            "title": "鸦",
            "content": [
                "扰扰复翻翻，黄昏扬冷烟。",
                "毛欺皇后发，声感楚姬弦。",
                "蔓垒盘风下，霜林接翅眠。",
                "只如西旅样，头白岂无缘。"
            ]
        },
        {
            "title": "鹤",
            "content": [
                "清音迎晓月，愁思立寒蒲。",
                "丹顶西施颊，霜毛四皓须。",
                "碧云行止躁，白鹭性灵粗。",
                "终日无群伴，溪边吊影孤。"
            ]
        },
        {
            "title": "鹦鹉",
            "content": [
                "华堂日渐高，雕槛系红绦。",
                "故国陇山树，美人金剪刀。",
                "避笼交翠尾，罅嘴静新毛。",
                "不念三缄事，世途皆尔曹。"
            ]
        },
        {
            "title": "还俗老僧",
            "content": [
                "雪发不长寸，秋寒力更微。",
                "独寻一径叶，犹挈衲残衣。",
                "日暮千峰里，不知何处归。"
            ]
        },
        {
            "title": "鵁鶄",
            "content": [
                "芝茎抽绀趾，清唳掷金梭。",
                "日翅闲张锦，风池去罥罗。",
                "静眠依翠荇，暖戏折高荷。",
                "山阴岂无尔，茧字换群鹅。"
            ]
        },
        {
            "title": "送刘秀才归江陵",
            "content": [
                "彩服鲜华觐渚宫，鲈鱼新熟别江东。",
                "刘郎浦夜侵船月，宋玉亭春弄袖风。",
                "落落精神终有立，飘飘才思杳无穷。",
                "谁人世上为金口，借取明时一荐雄？"
            ]
        },
        {
            "title": "醉后题僧院",
            "content": [
                "离心忽忽复凄凄，雨晦倾瓶取醉泥。",
                "可羡高僧共心语，一如携稚往东西。"
            ]
        },
        {
            "title": "伤猿",
            "content": [
                "独折南园一朵梅，重寻幽坎已生苔。",
                "无端晚吹惊高树，似袅长枝欲下来。"
            ]
        },
        {
            "title": "隋堤柳",
            "content": [
                "夹岸垂杨三百里，只应图画最相宜。",
                "自嫌流落西归疾，不见东风二月时。"
            ]
        },
        {
            "title": "柳长句",
            "content": [
                "日落水流西复东，春光不尽柳何穷。",
                "巫娥庙里低含雨，宋玉宅前斜带风。",
                "莫将榆荚共争翠，深感杏花相映红。",
                "灞上汉南千万树，几人游宦别离中。"
            ]
        },
        {
            "title": "山石榴",
            "content": [
                "似火山榴映小山，繁中能薄艳中闲。",
                "一朵佳人玉钗上，只疑烧却翠云鬟。"
            ]
        },
        {
            "title": "独柳",
            "content": [
                "含烟一株柳，拂地摇风久。",
                "佳人不忍折，怅望回纤手。"
            ]
        },
        {
            "title": "初冬夜饮",
            "content": [
                "淮阳多病偶求欢，客袖侵霜与烛盘。",
                "砌下梨花一堆雪，明年谁此凭栏干？"
            ]
        },
        {
            "title": "八月十二日得替后移居霅溪馆因题长句四韵",
            "content": [
                "万家相庆喜秋成，处处楼台歌板声。",
                "千岁鹤归犹有恨，一年人住岂无情。",
                "夜凉溪馆留僧话，风定苏潭看月生。",
                "景物登临闲始见，愿为闲客此闲行。"
            ]
        },
        {
            "title": "代吴兴妓春初寄薛军事",
            "content": [
                "雾冷侵红粉，春阴扑翠钿。",
                "自悲临晓镜，谁与惜流年？",
                "柳暗霏微雨，花愁黯淡天。",
                "金钗有几只，抽当酒家钱。"
            ]
        },
        {
            "title": "早春赠军事薛判官",
            "content": [
                "雪后新正半，春来四刻长。",
                "晴梅朱粉艳，嫩水碧罗光。",
                "弦管开双调，花钿坐两行。",
                "唯君莫惜醉，认取少年场。"
            ]
        },
        {
            "title": "不饮赠官妓",
            "content": [
                "芳草正得意，汀洲日欲西。",
                "无端千树柳，更拂一条溪。",
                "几朵梅堪折，何人手好携。",
                "谁怜佳丽地，春恨却凄凄。"
            ]
        },
        {
            "title": "春日茶山病不饮酒因呈宾客",
            "content": [
                "笙歌登画船，十日清明前。",
                "山秀白云腻，溪光红粉鲜。",
                "欲开未开花，半阴半晴天。",
                "谁知病太守，犹得作茶仙。"
            ]
        },
        {
            "title": "梅",
            "content": [
                "轻盈照溪水，掩敛下瑶台。",
                "妒雪聊相比，欺春不逐来。",
                "偶同佳客见，似为冻醪开。",
                "若在秦楼畔，堪为弄玉媒。"
            ]
        },
        {
            "title": "题茶山",
            "content": [
                "山实东吴秀，茶称瑞草魁。",
                "剖符虽俗吏，修贡亦仙才。",
                "溪尽停蛮棹，旗张卓翠苔。",
                "柳村穿窈窕，松涧渡喧豗。",
                "等级云峰峻，宽平洞府开。",
                "拂天闻笑语，特地见楼台。",
                "泉嫩黄金涌，牙香紫璧裁。",
                "",
                "拜章期沃日，轻骑疾奔雷。",
                "舞袖岚侵涧，歌声谷答回。",
                "磬音藏叶鸟，雪艳照潭梅。",
                "好是全家到，兼为奉诏来。",
                "树阴香作帐，花径落成堆。",
                "景物残三月，登临怆一杯。",
                "重游难自克，俯首入尘埃。"
            ]
        },
        {
            "title": "题白蘋洲",
            "content": [
                "山鸟飞红带，亭薇拆紫花。",
                "溪光初透彻，秋色正清华。",
                "静处知生乐，喧中见死夸。",
                "无多珪组累，终不负烟霞。"
            ]
        },
        {
            "title": "新转南曹未叙朝散初秋暑退出守吴兴书此篇以",
            "content": [
                "捧诏汀洲去，全家羽翼飞。",
                "喜抛新锦帐，荣借旧朱衣。",
                "且免材为累，何妨拙有机。",
                "宋株聊自守，鲁酒怕旁围。",
                "清尚宁无素，光阴亦未晞。",
                "一杯宽幕席，五字弄珠玑。",
                "越浦黄柑嫩，吴溪紫蟹肥。",
                "平生江海志，佩得左鱼归。"
            ]
        },
        {
            "title": "夜泊桐庐先寄苏台卢郎中",
            "content": [
                "水槛桐庐馆，归舟系石根。",
                "笛吹孤戍月，犬吠隔溪村。",
                "十载违清裁，幽怀未一论。",
                "苏台菊花节，何处与开樽？"
            ]
        },
        {
            "title": "除官归京睦州雨霁",
            "content": [
                "秋半吴天霁，清凝万里光。",
                "水声侵笑语，岚翠扑衣裳。",
                "远树疑罗帐，孤云认粉囊。",
                "溪山侵两越，时节到重阳。",
                "顾我能甘贱，无由得自强。",
                "误曾公触尾，不敢夜循墙。",
                "岂意笼飞鸟，还为锦帐郎。",
                "网今开傅燮，书旧识黄香。",
                "",
                "姹女真虚语，饥儿欲一行。",
                "浅深须揭厉，休更学张纲。"
            ]
        },
        {
            "title": "入茶山下题水口草市绝句",
            "content": [
                "倚溪侵岭多高树，夸酒书旗有小楼。",
                "惊起鸳鸯岂无恨，一双飞去却回头。"
            ]
        },
        {
            "title": "兰溪",
            "content": [
                "兰溪春尽碧泱泱，映水兰花雨发香。",
                "楚国大夫憔悴日，应寻此路去潇湘。"
            ]
        },
        {
            "title": "题池州贵池亭",
            "content": [
                "势比凌歊宋武台，分明百里远帆开。",
                "蜀江雪浪西江满，强半春寒去却来。"
            ]
        },
        {
            "title": "柳绝句",
            "content": [
                "数树新开翠影齐，倚风情态被春迷。",
                "依依故国樊川恨，半掩村桥半拂溪。"
            ]
        },
        {
            "title": "寄李起居四韵",
            "content": [
                "楚女梅簪白雪姿，前溪碧水冻醪时。",
                "云罍心凸知难捧，凤管簧寒不受吹。",
                "南国剑眸能盼眄，侍臣香袖爱僛垂。",
                "自怜穷律穷途客，正劫孤灯一局棋。"
            ]
        },
        {
            "title": "赠李秀才是上公孙子",
            "content": [
                "骨清年少眼如冰，凤羽参差五色层。",
                "天上麒麟时一下，人间不独有徐陵。"
            ]
        },
        {
            "title": "即事黄州作",
            "content": [
                "因思上党三年战，闲咏周公七月诗。",
                "竹帛未闻书死节，丹青空见画灵旗。",
                "萧条井邑如鱼尾，早晚干戈识虎皮。",
                "莫笑一麾东下计，满江秋浪碧参差。"
            ]
        },
        {
            "title": "游池州林泉寺金碧洞",
            "content": [
                "袖拂霜林下石棱，潺湲声断满溪冰。",
                "携茶腊月游金碧，合有文章病茂陵。"
            ]
        },
        {
            "title": "池州清溪",
            "content": [
                "弄溪终日到黄昏，照数秋来白发根。",
                "何物赖君千遍洗，笔头尘土渐无痕。"
            ]
        },
        {
            "title": "忆齐安郡",
            "content": [
                "平生睡足处，云梦泽南州。",
                "一夜风欺竹，连江雨送秋。",
                "格卑常汩汩，力学强悠悠。",
                "终掉尘中手，潇湘钓漫流。"
            ]
        },
        {
            "title": "栽竹",
            "content": [
                "本因遮日种，却似为溪移。",
                "历历羽林影，疏疏烟露姿。",
                "萧骚寒雨夜，敲劼晚风时。",
                "故国何年到，尘冠挂一枝。"
            ]
        },
        {
            "title": "见刘秀才与池州妓别",
            "content": [
                "远风南浦万重波，未似生离别恨多。",
                "楚管能吹柳花怨，吴姬争唱竹枝歌。",
                "金钗横处绿云堕，玉箸凝时红粉和。",
                "待得枚皋相见日，自应妆镜笑蹉砣。"
            ]
        },
        {
            "title": "池州李使君没后十一日处州新命始到后见归妓",
            "content": [
                "缙云新命诏初行，才是孤魂寿器成。",
                "黄壤不知新雨露，粉书空换旧铭旌。",
                "巨卿哭处云空断，阿骛归来月正明。",
                "多少四年遗爱事，乡闾生子李为名。"
            ]
        },
        {
            "title": "题齐安城楼",
            "content": [
                "呜轧江楼角一声，微阳潋潋落寒汀。",
                "不用凭栏苦回首，故乡七十五长亭。"
            ]
        },
        {
            "title": "齐安郡后池绝句",
            "content": [
                "菱透浮萍绿锦池，夏莺千啭弄蔷薇。",
                "尽日无人看微雨，鸳鸯相对浴红衣。"
            ]
        },
        {
            "title": "茶山下作",
            "content": [
                "春风最窈窕，日晓柳村西。",
                "娇云光占岫，健水鸣分溪。",
                "燎岩野花远，戛瑟幽鸟啼。",
                "把酒坐芳草，亦有佳人携。"
            ]
        },
        {
            "title": "齐安郡中偶题二首",
            "content": [
                "两竿落日溪桥上，半缕轻烟柳影中。",
                "多少绿荷相倚恨，一时回首背西风。",
                "秋声无不搅离心，梦泽蒹葭楚雨深。",
                "自滴阶前大梧叶，干君何事动哀吟？"
            ]
        },
        {
            "title": "秋晚早发新定",
            "content": [
                "解印书千轴，重阳酒百缸。",
                "凉风满红树，晓月下秋江。",
                "岩壑会归去，尘埃终不降。",
                "悬缨未敢濯，严濑碧淙淙。"
            ]
        },
        {
            "title": "池州春送前进士蒯希逸",
            "content": [
                "芳草复芳草，断肠还断肠。",
                "自然堪下泪，何必更残阳。",
                "楚岸千万里，燕鸿三两行。",
                "有家归不得，况举别君觞。"
            ]
        },
        {
            "title": "齐安郡晚秋",
            "content": [
                "柳岸风来影渐疏，使君家似野人居。",
                "云容水态还堪赏，啸志歌怀亦自如。",
                "雨暗残灯棋散后，酒醒孤枕雁来初。",
                "可怜赤壁争雄渡，唯有蓑翁坐钓鱼。"
            ]
        },
        {
            "title": "登池州九峰楼寄张祜",
            "content": [
                "百感中来不自由，角声孤起夕阳楼。",
                "碧山终日思无尽，芳草何年恨即休？",
                "睫在眼前长不见，道非身外更何求。",
                "谁人得似张公子，千首诗轻万户侯。"
            ]
        },
        {
            "title": "春末题池州弄水亭",
            "content": [
                "使君四十四，两佩左铜鱼。",
                "为吏非循吏，论书读底书？",
                "晚花红艳静，高树绿阴初。",
                "亭宇清无比，溪山画不如。",
                "嘉宾能啸咏，宫妓巧妆梳。",
                "逐日愁皆碎，随时醉有余。",
                "偃须求五鼎，陶只爱吾庐。",
                "趣向人皆异，贤豪莫笑渠。"
            ]
        },
        {
            "title": "自宣城赴官上京",
            "content": [
                "潇洒江湖十过秋，酒杯无日不迟留。",
                "谢公城畔溪惊梦，苏小门前柳拂头。",
                "千里云山何处好？几人襟韵一生休？",
                "尘冠挂却知闲事，终把蹉跎访旧游。"
            ]
        },
        {
            "title": "句溪夏日送卢霈秀才归王屋山将欲赴举",
            "content": [
                "野店正纷泊，茧蚕初引丝。",
                "行人碧溪渡，系马绿杨枝。",
                "苒苒迹始去，悠悠心所期。",
                "秋山念君别，惆怅桂花时。"
            ]
        },
        {
            "title": "宣州送裴坦判官往舒州时牧欲赴官归京",
            "content": [
                "日暖泥融雪半销，行人芳草马声骄。",
                "九华山路云遮寺，清弋江村柳拂桥。",
                "君意如鸿高的的，我心悬旆正摇摇。",
                "同来不得同归去，故国逢春一寂寥。"
            ]
        },
        {
            "title": "将赴宣州留题扬州禅智寺",
            "content": [
                "故里溪头松柏双，来时尽日倚松窗。",
                "杜陵隋苑已绝国，秋晚南游更渡江。"
            ]
        },
        {
            "title": "江南怀古",
            "content": [
                "车书混一业无穷，井邑山川今古同。",
                "戊辰年向金陵过，惆怅闲吟忆庾公。"
            ]
        },
        {
            "title": "西江怀古",
            "content": [
                "上吞巴汉控潇湘，怒似连山净镜光。",
                "魏帝缝囊真戏剧，苻坚投箠更荒唐。",
                "千秋钓舸歌《明月》，万里沙鸥弄夕阳。",
                "范蠡清尘何寂寞，好风唯属往来商。"
            ]
        },
        {
            "title": "睦州四韵",
            "content": [
                "州在钓台边，溪山实可怜。",
                "有家皆掩映，无处不潺湲。",
                "好树鸣幽鸟，晴楼入野烟。",
                "残春杜陵客，中酒落花前。"
            ]
        },
        {
            "title": "扬州三首",
            "content": [
                "炀帝雷塘土，迷藏有旧楼。",
                "谁家唱《水调》，明月满扬州。",
                "",
                "骏马宜闲出，千金好暗投。",
                "喧阗醉年少，半脱紫茸裘。",
                "",
                "秋风放萤苑，春草斗鸡台。",
                "金络擎雕去，鸾环拾翠来。",
                "蜀船红锦重，越橐水沉堆。",
                "处处皆华表，淮王奈却回。",
                "街垂千步柳，霞映两重城。",
                "天碧台阁丽，风凉歌管清。",
                "纤腰间长袖，玉佩杂繁缨。",
                "柂轴诚为壮，豪华不可名。",
                "自是荒淫罪，何妨作帝京。"
            ]
        },
        {
            "title": "故洛阳城有感",
            "content": [
                "一片宫墙当道危，行人为汝去迟迟。",
                "筚圭苑里秋风后，平乐馆前斜日时。",
                "锢党岂能留汉鼎，清谈空解识胡儿。",
                "千烧万战坤灵死，惨惨终年鸟雀悲。"
            ]
        },
        {
            "title": "东都送郑处诲校书归上都",
            "content": [
                "悠悠渠水清，雨霁洛阳城。",
                "槿堕初开艳，蝉闻第一声。",
                "故人容易去，白发等闲生。",
                "此别无多语，期君晦盛名。"
            ]
        },
        {
            "title": "洛中监察病假满送韦楚老拾遗归朝",
            "content": [
                "洛桥风暖细翻衣，春引仙官去玉墀。",
                "独鹤初冲太虚日，九牛新落一毛时。",
                "行开教化期君是，卧病神祇祷我知。",
                "十载丈夫堪耻处，朱云犹掉直言旗。"
            ]
        },
        {
            "title": "洛阳长句二首",
            "content": [
                "草色人心相与闲，是非名利有无间。",
                "桥横落照虹堪画，树锁千门鸟自还。",
                "芝盖不来云杳杳，仙舟何处水潺潺？",
                "君王谦让泥金事，苍翠空高万岁山。",
                "天汉东穿白玉京，日华浮动翠光生。",
                "桥边游女佩环委，波底上阳金碧明。",
                "月锁名园孤鹤唳，川酣秋梦凿龙声。",
                "连昌绣岭行宫在，玉辇何时父老迎？"
            ]
        },
        {
            "title": "雪晴访赵嘏街西所居三韵",
            "content": [
                "命代风骚将，谁登李杜坛。",
                "少陵鲸海动，翰苑鹤天寒。",
                "今日访君还有意，二条冰雪独来看。"
            ]
        },
        {
            "title": "见宋拾遗题名处感而成诗",
            "content": [
                "窜逐穷荒与死期，饿唯蒿藿病无医。",
                "怜君更抱重泉恨，不见崇山谪去时。"
            ]
        },
        {
            "title": "过田家宅",
            "content": [
                "安邑南门外，谁家板筑高。",
                "奉诚园里地，墙缺见蓬蒿。"
            ]
        },
        {
            "title": "春晚题韦家亭子",
            "content": [
                "拥鼻侵襟花草香，高台春去恨茫茫。",
                "蔫红半落平池晚，曲渚飘成锦一张。"
            ]
        },
        {
            "title": "道一大尹存之学士庭美学士简于圣明",
            "content": [
                "自致霄汉皆与舍弟昔年还往牧支离穷",
                "悴窃于一麾书美歌诗兼自言志因成长",
                "句四韵呈上三君子",
                "九金神鼎重丘山，五玉诸侯杂佩环。",
                "星座通霄狼鬣暗，戍楼吹笛虎牙闲。",
                "斗间紫气龙埋狱，天上洪炉帝铸颜。",
                "若念西河旧交友，鱼符应许出函关。"
            ]
        },
        {
            "title": "昔事文皇帝三十二韵",
            "content": [
                "昔事文皇帝，叨官在谏垣。",
                "奏章为得地，齚齿负明恩。",
                "金虎知难动，毛釐亦耻言。",
                "撩头虽欲吐，到口却成吞。",
                "照胆常悬镜，窥天自戴盆。",
                "周钟既窕槬，黥阵亦瘢痕。",
                "凤阙觚棱影，仙盘晓日暾。",
                "雨晴文石滑，风暖戟衣翻。",
                "每虑号无告，长忧骇不存。",
                "随行唯跼蹐，出语但寒暄。",
                "宫省咽喉任，戈矛羽卫屯。",
                "光尘皆影附，车马定西奔。",
                "亿万持衡价，锱铢挟契论。",
                "堆时过北斗，积处满西园。",
                "接棹隋河溢，连蹄蜀栈刓。",
                "漉空沧海水，搜尽卓王孙。",
                "斗巧猴雕刺，夸趫索挂跟。",
                "狐威假白额，枭啸得黄昏。",
                "馥馥芝兰圃，森森枳棘藩。",
                "吠声嗾国猘，公议怯膺门。",
                "窜逐诸丞相，苍茫远帝阍。",
                "一名为吉士，谁免吊湘魂。",
                "间世英明主，中兴道德尊。",
                "昆冈怜积火，河汉注清源。",
                "川口堤防决，阴车鬼怪掀。",
                "重云开朗照，九地雪幽冤。",
                "我实刚肠者，形甘短褐髡。",
                "曾经触虿尾，犹得凭熊轩。",
                "杜若芳洲翠，严光钓濑喧。",
                "溪山侵越角，封壤尽吴根。",
                "客恨萦春细，乡愁压思繁。",
                "祝尧千万寿，再拜揖余樽。"
            ]
        },
        {
            "title": "不饮赠酒",
            "content": [
                "细算人生事，彭殇共一筹。",
                "与愁争底事，要尔作戈矛？"
            ]
        },
        {
            "title": "醉眠",
            "content": [
                "秋醪雨中熟，寒斋落叶中。",
                "幽人本多睡，更酌一樽空。"
            ]
        },
        {
            "title": "独酌",
            "content": [
                "窗外正风雪，拥炉开酒缸。",
                "何如钓船雨，篷底睡秋江。"
            ]
        },
        {
            "title": "出宫人二首",
            "content": [
                "闲吹玉殿昭华管，醉折梨园缥蒂花。",
                "十年一梦归人世，绛缕犹封系臂纱。",
                "平阳拊背穿驰道，铜雀分香下璧门。",
                "几向缀珠深殿里，妒抛羞态卧黄昏。"
            ]
        },
        {
            "title": "朱坡绝句三首",
            "content": [
                "故国池塘倚御渠，江城三诏换鱼书。",
                "贾生辞赋恨流落，只向长沙住岁余。",
                "",
                "烟深苔巷唱樵儿，花落寒轻倦客归。",
                "藤岸竹洲相掩映，满池春雨鸊鹈飞。",
                "乳肥春洞生鹅管，沼避回岩势犬牙。",
                "自笑卷怀头角缩，归盘烟磴恰如蜗。"
            ]
        },
        {
            "title": "赠沈学士张歌人",
            "content": [
                "拖袖事当年，郎教唱客前。",
                "断时轻裂玉，收处远缲烟。",
                "孤直縆云定，光明滴水圆。",
                "泥情迟急管，流恨咽长弦。",
                "吴苑春风起，河桥酒旆悬。",
                "凭君更一醉，家在杜陵边。"
            ]
        },
        {
            "title": "李和鼎",
            "content": [
                "鵩鸟飞来庚子直，谪去日蚀辛卯年。",
                "由来枉死贤才事，消长相持势自然。"
            ]
        },
        {
            "title": "沈下贤",
            "content": [
                "斯人清唱何人和，草径苔芜不可寻。",
                "一夕小敷山下梦，水如环佩月如襟。"
            ]
        },
        {
            "title": "题桐叶",
            "content": [
                "去年桐落故溪上，把叶因题归燕诗。",
                "江楼今日送归燕，正是去年题叶时。",
                "叶落燕归真可惜，东流玄发且无期。",
                "笑筵歌席反惆怅，朗月清风见别离。",
                "庄叟彭殇同在梦，陶潜身世两相遗。",
                "一丸五色成虚语，石烂松薪更莫疑。",
                "哆侈不劳文似锦，进趋何必利如锥。",
                "钱神任尔知无敌，酒圣于吾亦庶几。",
                "江畔秋光蟾阁镜，槛前山翠茂陵眉。",
                "樽香轻泛数枝菊，檐影斜侵半局棋。",
                "休指宦游论巧拙，只将愚直祷神祇。",
                "三吴烟水平生念，宁向闲人道所之。"
            ]
        },
        {
            "title": "自遣",
            "content": [
                "四十已云老，况逢忧窘余。",
                "且抽持板手，却展小年书。",
                "嗜酒狂嫌阮，知非晚笑蘧。",
                "闻流宁叹吒，待俗不亲疏。",
                "遇事知裁剪，操心识卷舒。",
                "还称二千石，于我意如何？"
            ]
        },
        {
            "title": "自贻",
            "content": [
                "杜陵萧次君，迁少去官频。",
                "寂寞怜吾道，依稀似古人。",
                "饰心无彩缋，到骨是风尘。",
                "自嫌如匹素，刀尺不由身。"
            ]
        },
        {
            "title": "送王侍御赴夏口座主幕",
            "content": [
                "君为珠履三千客，我是青衿七十徒。",
                "礼数全优知隗始，讨论常见念回愚。",
                "黄鹤楼前春水阔，一杯还忆故人无？"
            ]
        },
        {
            "title": "早春寄岳州李使君李善棋爱酒情地闲雅",
            "content": [
                "城高倚峭巘，地胜足楼台。",
                "朔漠暖鸿去，潇湘春水来。",
                "萦盈几多思，掩抑若为裁。",
                "返照三声角，寒香一树梅。",
                "乌林芳草远，赤壁健帆开。",
                "往事空遗恨，东流岂不回。",
                "分符颍川政，吊屈洛阳才。",
                "拂匣调珠柱，磨铅勘玉杯。",
                "棋翻小窟势，垆拔冻醪醅。",
                "此兴予非薄，何时得奉陪？"
            ]
        },
        {
            "title": "忆游朱坡四韵",
            "content": [
                "秋草樊川路，斜阳覆盎门。",
                "猎逢韩嫣骑，树识馆陶园。",
                "带雨经荷沼，盘烟下竹村。",
                "如今归不得，自戴望天盆。"
            ]
        },
        {
            "title": "少年行",
            "content": [
                "连环羁玉声光碎，绿锦蔽泥虬卷高。",
                "春风细雨走马去，珠落璀璀白罽袍。"
            ]
        },
        {
            "title": "重送绝句",
            "content": [
                "绝艺如君天下少，闲人似我世间无。",
                "别后竹窗风雪夜，一灯明暗覆吴图。"
            ]
        },
        {
            "title": "奉和门下相公送西川相公兼领相印出镇全蜀诗",
            "content": [
                "盛业冠伊唐，台阶翊戴光。",
                "无私天雨露，有截舜衣裳。",
                "蜀辍新衡镜，池留旧凤凰。",
                "同心真石友，写恨蔑河梁。",
                "虎骑摇风旆，貂冠韵水苍。",
                "彤弓随武库，金印逐文房。",
                "栈压嘉陵咽，峰横剑阁长。",
                "前驱二星去，开险五丁忙。",
                "回首峥嵘尽，连天草树芳。",
                "丹心悬魏阙，往事怆甘棠。",
                "治化轻诸葛，威声慑夜郎。",
                "君平教说卦，犬子召升堂。",
                "塞接西山雪，桥维万里樯。",
                "夺霞红锦烂，扑地酒垆香。",
                "忝逐三千客，曾依数仞墙。",
                "滞顽堪白屋，攀附亦周行。",
                "肉管伶伦曲，箫韶清庙章。",
                "唱高知和寡，小子斐然狂。"
            ]
        },
        {
            "title": "赠李处士长句四韵",
            "content": [
                "玉函怪牒锁灵篆，紫洞香风吹碧桃。",
                "老翁四目牙爪利，掷火万里精神高。",
                "霭霭祥云随步武，累累秋冢叹蓬蒿。",
                "三山朝去应非久，姹女当窗绣羽袍。"
            ]
        },
        {
            "title": "李侍郎于阳羡里富有泉石牧亦于阳羡粗有薄产",
            "content": [
                "冥鸿不下非无意，塞马归来是偶然。",
                "紫绶公卿今放旷，白头郎吏尚留连。",
                "终南山下抛泉洞，阳羡溪中买钓船。",
                "欲与明公操履杖，愿闻休去是何年。"
            ]
        },
        {
            "title": "送国棋王逢",
            "content": [
                "玉子纹楸一路饶，最宜檐雨竹萧萧。",
                "羸形暗去春泉长，拔势横来野火烧。",
                "守道还如周伏柱，鏖兵不羡霍嫖姚。",
                "得年七十更万日，与子期于局上销。"
            ]
        },
        {
            "title": "读韩杜集",
            "content": [
                "杜诗韩集愁来读，似倩麻姑痒处搔。",
                "天外凤凰谁得髓？无人解合续弦胶。"
            ]
        },
        {
            "title": "奉陵宫人",
            "content": [
                "相如死后无词客，延寿亡来绝画工。",
                "玉颜不是黄金少，泪滴秋山入寿宫。"
            ]
        },
        {
            "title": "春申君",
            "content": [
                "烈士思酬国士恩，春申谁与快冤魂？",
                "三千宾客总珠履，欲使何人杀李园？"
            ]
        },
        {
            "title": "街西长句",
            "content": [
                "碧池新涨浴娇鸦，分锁长安富贵家。",
                "游骑偶同人斗酒，名园相倚杏交花。",
                "银鞦騕袅嘶宛马，绣鞅璁珑走钿车。",
                "一曲将军何处笛？连云芳树日初斜。"
            ]
        },
        {
            "title": "夏州崔常侍自少常亚列出领麾幢十韵",
            "content": [
                "帝命诗书将，坛登礼乐卿。",
                "三边要高枕，万里得长城。",
                "对客犹褒博，填门已旆旌。",
                "腰间五绶贵，天下一家荣。",
                "野水差新燕，芳郊哢夏莺。",
                "别风嘶玉勒，残日望金茎。",
                "榆塞孤烟媚，银川绿草明。",
                "戈矛虓虎士，弓箭落雕兵。",
                "魏绛言堪采，陈汤事偶成。",
                "若须垂竹帛，静胜是功名。"
            ]
        },
        {
            "title": "闻庆州赵纵使君与党项战中箭身死长句",
            "content": [
                "将军独乘铁骢马，榆溪战中金仆姑。",
                "死绥却是古来有，骁将自惊今日无。",
                "青史文章争点笔，朱门歌舞笑捐躯。",
                "谁知我亦轻生者，不得君王丈二殳。"
            ]
        },
        {
            "title": "奉和白相公圣德和平致兹休运岁终功就合咏盛",
            "content": [
                "行看腊破好年光，万寿南山对未央。",
                "黠戛可汗修职贡，文思天子复河湟。",
                "应须日御西巡狩，不假星弧北射狼。",
                "吉甫裁诗歌盛业，一篇江汉美宣王。"
            ]
        },
        {
            "title": "今皇帝陛下一诏征兵不日功集河湟诸郡次第归",
            "content": [
                "捷书皆应睿谋期，十万曾无一镞遗。",
                "汉武惭夸朔方地，宣王休道太原师。",
                "威加塞外寒来早，恩入河源冻合迟。",
                "听取满城歌舞曲，凉州声韵喜参差。"
            ]
        },
        {
            "title": "念昔游三首",
            "content": [
                "十载飘然绳检外，樽前自献自为酬。",
                "秋山春雨闲吟处，倚遍江南寺寺楼。",
                "云门寺外逢猛雨，林黑山高雨脚长。",
                "曾奉郊宫为近侍，分明??羽林枪。",
                "李白题诗水西寺，古木回岩楼阁风。",
                "半醒半醉游三日，红白花开山雨中。"
            ]
        },
        {
            "title": "送容州唐中丞赴镇",
            "content": [
                "交阯同星座，龙泉似斗文。",
                "烧香翠羽帐，看舞郁金裙。",
                "鹢首冲泷浪，犀渠拂岭云。",
                "莫教铜柱北，空说马将军。"
            ]
        },
        {
            "title": "秋晚与沈十七舍人期游樊川不至",
            "content": [
                "邀侣以官解，泛然成独游。",
                "川光初媚日，山色正矜秋。",
                "野竹疏还密，岩泉咽复流。",
                "杜村连潏水，晚步见垂钩。"
            ]
        },
        {
            "title": "早春阁下寓直萧九舍人亦直内署因寄书怀四韵",
            "content": [
                "御水初消冻，宫花尚怯寒。",
                "千峰横紫翠，双阙凭栏干。",
                "玉漏轻风顺，金茎淡日残。",
                "王乔在何处，清汉正骖鸾。"
            ]
        },
        {
            "title": "春日言怀寄虢州李常侍十韵",
            "content": [
                "岸藓生红药，岩泉涨碧塘。",
                "地分莲岳秀，草接鼎原芳。",
                "雨派潀漴急，风畦芷若香。",
                "织篷眠舴艋，惊梦起鸳鸯。",
                "论吐开冰室，诗成曝锦张。",
                "貂簪荆玉润，丹穴凤毛光。",
                "",
                "今日还珠守，何年执戟郎？",
                "且嫌游昼短，莫问积薪场。",
                "无计披清裁，唯持祝寿觞。",
                "愿公如卫武，百岁尚康强。"
            ]
        },
        {
            "title": "朱坡",
            "content": [
                "下杜乡园古，泉声绕舍啼。",
                "静思长惨切，薄宦与乖暌。",
                "北阙千门外，南山午谷西。",
                "倚川红叶岭，连寺绿杨堤。",
                "迥野翘霜鹤，澄潭舞锦鸡。",
                "涛惊堆万岫，舸急转千溪。",
                "眉点萱芽嫩，风条柳幄迷。",
                "岸藤梢虺尾，沙渚印麑蹄。",
                "火燎湘桃坞，波光碧绣畦。",
                "日痕絙翠巘，陂影堕晴霓。",
                "蜗壁斓斑藓，银筵豆蔻泥。",
                "洞云生片段，苔径缭高低。",
                "偃蹇松公老，森严竹阵齐。",
                "小莲娃欲语，幽笋稚相携。",
                "汉馆留余趾，周台接故蹊。",
                "蟠蛟冈隐隐，斑雉草萋萋。",
                "树老萝纡组，岩深石启闺。",
                "侵窗紫桂茂，拂面翠禽栖。",
                "有计冠终挂，无才笔漫提。",
                "自尘何太甚，休笑触藩羝。"
            ]
        },
        {
            "title": "杏园",
            "content": [
                "夜来微雨洗芳尘，公子骅骝步贴匀。",
                "莫怪杏园憔悴去，满城多少插花人。"
            ]
        },
        {
            "title": "过魏文贞公宅",
            "content": [
                "蟪蛄宁与雪霜期，贤哲难教俗士知。",
                "可怜贞观太平后，天且不留封德彝。"
            ]
        },
        {
            "title": "东兵长句十韵",
            "content": [
                "上党争为天下脊，邯郸四十万秦坑。",
                "狂童何者欲专地，圣主无私岂玩兵。",
                "玄象森罗摇北落，诗人章句咏东征。",
                "雄如马武皆弹剑，少似终军亦请缨。",
                "屈指庙堂无失策，垂衣尧舜待升平。",
                "羽林东下雷霆怒，楚甲南来组练明。",
                "即墨龙文光照曜，常山蛇阵势纵横。",
                "落雕都尉万人敌，黑矟将军一鸟轻。",
                "渐见长围云欲合，可怜穷垒带犹萦。",
                "凯歌应是新年唱，便逐春风浩浩声。"
            ]
        },
        {
            "title": "题永崇西平王宅太尉愬院六韵",
            "content": [
                "天下无双将，关西第一雄。",
                "授符黄石老，学剑白猿翁。",
                "矫矫云长勇，恂恂卻縠风。",
                "家呼小太尉，国号大梁公。",
                "",
                "半夜龙骧去，中原虎穴空。",
                "陇山兵十万，嗣子握雕弓。",
                ""
            ]
        },
        {
            "title": "李给事中敏二首",
            "content": [
                "一章缄拜皂囊中，懔懔朝廷有古风。",
                "元礼去归纶氏学，江充来见犬台宫。",
                "",
                "纷纭白昼惊千古，鈇锧朱殷几一空。",
                "曲突徙薪人不会，海边今作钓鱼翁。",
                "",
                "晚发闷还梳，忆君秋醉余。",
                "可怜刘校尉，曾讼石中书。",
                "",
                "消长虽殊事，仁贤每自如。",
                "因看鲁褒论，何处是吾庐？"
            ]
        },
        {
            "title": "许七侍御弃官东归潇洒江南颇闻自适高秋企望",
            "content": [
                "天子绣衣吏，东吴美退居。",
                "有园同庾信，避事学相如。",
                "兰畹晴香嫩，筠溪翠影疏。",
                "江山九秋后，风月六朝余。",
                "锦帙开诗轴，青囊结道书。",
                "霜岩红薜荔，露沼白芙蕖。",
                "睡雨高梧密，棋灯小阁虚。",
                "冻醪元亮秫，寒鲙季鹰鱼。",
                "尘意迷今古，云情识卷舒。",
                "他年雪中棹，阳羡访吾庐。",
                ""
            ]
        },
        {
            "title": "长安杂题长句六首",
            "content": [
                "觚棱金碧照山高，万国圭璋捧赭袍。",
                "舐笔和铅欺贾马，赞功论道鄙萧曹。",
                "东南楼日珠帘卷，西北天宛玉厄豪。",
                "",
                "四海一家无一事，将军携镜泣霜毛。",
                "晴云似絮惹低空，紫陌微微弄袖风。",
                "韩嫣金丸莎覆绿，许公鞯汗杏黏红。",
                "烟生窈窕深东第，轮撼流苏下北宫。",
                "自笑苦无楼护智，可怜铅椠竟何功。",
                "雨晴九陌铺江练，岚嫩千峰叠海涛。",
                "南苑草芳眠锦雉，夹城云暖下霓旄。",
                "少年羁络青纹玉，游女花簪紫蒂桃。",
                "江碧柳深人尽醉，一瓢颜巷日空高。",
                "束带谬趋文石陛，有章曾拜皂囊封。",
                "期严无奈睡留癖，势窘犹为酒泥慵。",
                "偷钓侯家池上雨，醉吟隋寺日沉钟。",
                "九原可作吾谁与，师友琅琊邴曼容。",
                "洪河清渭天池浚，太白终南地轴横。",
                "祥云辉映汉宫紫，春光绣画秦川明。",
                "草妒佳人钿朵色，风回公子玉衔声。",
                "六飞南幸芙蓉苑，十里飘香入夹城。",
                "丰貂长组金张辈，驷马文衣许史家。",
                "白鹿原头回猎骑，紫云楼下醉江花。",
                "九重树影连清汉，万寿山光学翠华。",
                "谁识大君谦让德，一毫名利斗蛙蟆。",
                ""
            ]
        },
        {
            "title": "华清宫三十韵",
            "content": [
                "绣岭明珠殿，层峦下缭墙。",
                "仰窥丹槛影，犹想赭袍光。",
                "昔帝登封后，中原自古强。",
                "一千年际会，三万里农桑。",
                "几席延尧舜，轩墀接禹汤。",
                "雷霆驰号令，星斗焕文章。",
                "钓筑乘时用，芝兰在处芳。",
                "北扉闲木索，南面富循良。",
                "至道思玄圃，平居厌未央。",
                "钩陈裹岩谷，文陛压青苍。",
                "歌吹千秋节，楼台八月凉。",
                "神仙高缥缈，环佩碎丁当。",
                "泉暖涵窗镜，云娇惹粉囊。",
                "嫩岚滋翠葆，清渭照红妆。",
                "帖泰生灵寿，欢娱岁序长。",
                "月闻仙曲调，霓作舞衣裳。",
                "雨露偏金穴，乾坤入醉乡。",
                "玩兵师汉武，回手倒干将。",
                "黥鬣掀东海，胡牙揭上阳。",
                "喧呼马嵬血，零落羽林枪。",
                "倾国留无路，还魂怨有香。",
                "蜀峰横惨澹，秦树远微茫。",
                "鼎重山难转，天扶业更昌。",
                "望贤余故老，花萼旧池塘。",
                "往事人谁问，幽襟泪独伤。",
                "碧檐斜送日，殷叶半凋霜。",
                "迸水倾瑶砌，疏风罅玉房。",
                "尘埃羯鼓索，片段荔枝筐。",
                "鸟啄摧寒木，蜗涎蠹画梁。",
                "孤烟知客恨，遥起秦陵傍。"
            ]
        },
        {
            "title": "史将军二首",
            "content": [
                "长鉟周都尉，闲如秋岭云。",
                "取蝥弧登垒，以骈邻翼军。",
                "百战百胜价，河南河北闻。",
                "今遇太平日，老去谁怜君？",
                "壮气盖燕赵，耽耽魁杰人。",
                "弯弧五百步，长戟八十斤。",
                "河湟非内地，安史有遗尘。",
                "何日武台坐，兵符授虎臣？"
            ]
        },
        {
            "title": "村行",
            "content": [
                "春半南阳西，柔桑过村坞。",
                "袅袅垂柳风，点点回塘雨。",
                "蓑唱牧牛儿，篱窥茜裙女。",
                "半湿解征衫，主人馈鸡黍。"
            ]
        },
        {
            "title": "赠宣州元处士",
            "content": [
                "陵阳北郭隐，身世两忘者。",
                "蓬蒿三亩居，宽于一天下。",
                "樽酒对不酌，默与玄相话。",
                "人生自不足，爱叹遭逢寡。"
            ]
        },
        {
            "title": "大雨行　开成三",
            "content": [
                "东垠黑风驾海水，海底卷上天中央。",
                "三吴六月忽凄惨，晚后点滴来苍茫。",
                "铮栈雷车轴辙壮，矫跃蛟龙爪尾长。",
                "神鞭鬼驭载阴帝，来往喷洒何颠狂。",
                "四面崩腾玉京仗，万里纵横羽林枪。",
                "云缠风束乱敲磕，黄帝未胜蚩尤强。",
                "百川气势苦豪俊，坤关密锁愁开张。",
                "太和六年亦如此，我时壮气神洋洋。",
                "东楼耸首看不足，恨无羽翼高飞翔。",
                "尽召邑中豪健者，阔展朱盘开酒场。",
                "奔觥槌鼓助声势，眼底不顾纤腰娘。",
                "今年阘茸鬓已白，奇游壮观唯深藏。",
                "景物不尽人自老，谁知前事堪悲伤？"
            ]
        },
        {
            "title": "题宣州开元寺",
            "content": [
                "南朝谢朓城，东吴最深处。",
                "亡国去如鸿，遗寺藏烟坞。",
                "楼飞九十尺，廊环四百柱。",
                "高高下下中，风绕松桂树。",
                "青苔照朱阁，白鸟两相语。",
                "溪声入僧梦，月色晖粉堵。",
                "阅景无旦夕，凭栏有今古。",
                "留我酒一樽，前山看春雨。"
            ]
        },
        {
            "title": "题池州弄水亭",
            "content": [
                "弄水亭前溪，飐滟翠绡舞。",
                "绮席草芊芊，紫岚峰伍伍。",
                "螭蟠得形势，翚飞如轩户。",
                "一镜奁曲堤，万丸跳猛雨。",
                "槛前燕雁栖，枕上巴帆去。",
                "丛筠侍修廊，密蕙媚幽圃。",
                "杉树碧为幢，花骈红作堵。",
                "停樽迟晚月，咽咽上幽渚。",
                "客舟耿孤灯，万里人夜语。",
                "漫流罥苔槎，饥凫晒雪羽。",
                "玄丝落钩饵，冰鳞看吞吐。",
                "断霓天帔垂，狂烧汉旗怒。",
                "旷朗半秋晓，萧瑟好风露。",
                "光洁疑可揽，欲以襟怀贮。",
                "幽抱吟九歌，羁情思湘浦。",
                "四时皆异状，终日为良遇。",
                "小山浸石棱，撑舟入幽处。",
                "孤歌倚桂岩，晚酒眠松坞。",
                "纡余带竹村，蚕乡足砧杵。",
                "塍泉落环佩，畦苗差纂组。",
                "风俗知所尚，豪强耻孤侮。",
                "邻丧不相舂，公租无诟负。",
                "农时贵伏腊，簪瑱事礼赂。",
                "乡校富华礼，征行产强弩。",
                "不能自勉去，但愧来何暮。",
                "故园汉上林，信美非吾土。"
            ]
        },
        {
            "title": "重送",
            "content": [
                "手捻金仆姑，腰悬玉辘轳。",
                "爬头峰北正好去，系取可汗钳作奴。",
                "六宫虽念相如赋，其那防边重武夫！"
            ]
        },
        {
            "title": "池州送孟迟先辈",
            "content": [
                "昔子来陵阳，时当苦炎热。",
                "我虽在金台，头角长垂折。",
                "奉披尘意惊，立语平生豁。",
                "寺楼最骞轩，坐送飞鸟没。",
                "一樽中夜酒，半破前峰月。",
                "烟院松飘萧，风廊竹交戛。",
                "时步郭西南，缭径苔圆折。",
                "好鸟响丁丁，小溪光汃汃。",
                "篱落见娉婷，机丝弄哑轧。",
                "烟湿树姿娇，雨余山态活。",
                "仲秋往历阳，同上牛矶歇。",
                "大江吞天去，一练横坤抹。",
                "千帆美满风，晓日殷鲜血。",
                "历阳裴太守，襟韵苦超越。",
                "鞔鼓画麒麟，看君击狂节。",
                "离袖飐应劳，恨粉啼还咽。",
                "明年忝谏官，绿树秦川阔。",
                "子提健笔来，势若夸父渴。",
                "九衢林马挝，千门织车辙。",
                "秦台破心胆，黥阵惊毛发。",
                "子既屈一鸣，余固宜三刖。",
                "慵忧长者来，病怯长街喝。",
                "僧炉风雪夜，相对眠一褐。",
                "暖灰重拥瓶，晓粥还分钵。",
                "青云马生角，黄州使持节。",
                "秦岭望樊川，祗得回头别。",
                "商山四皓祠，心与摴蒱说。",
                "大泽蒹葭风，孤城狐兔窟。",
                "且复考诗书，无因见簪笏。",
                "古训屹如山，古风冷刮骨。",
                "周鼎列瓶罂，荆璧横抛摋。",
                "力尽不可取，忽忽狂歌发。",
                "三年未为苦，两郡非不达。",
                "秋浦倚吴江，去楫飞青鹘。",
                "溪山好画图，洞壑深闺闼。",
                "竹冈森羽林，花坞团宫缬。",
                "景物非不佳，独坐如鞲绁。",
                "丹鹊东飞来，喃喃送君札。",
                "呼儿旋供衫，走门空踏袜。",
                "手把一枝物，桂花香带雪。",
                "喜极至无言，笑余翻不悦。",
                "人生直作百岁翁，亦是万古一瞬中。",
                "我欲东召龙伯翁，上天揭取北斗柄。",
                "蓬莱顶上斡海水，水尽到底看海空。",
                "月于何处去？日于何处来？",
                "跳丸相趁走不住，尧舜禹汤文武周孔皆为灰。",
                "酌此一杯酒，与君狂且歌。",
                "离别岂足更关意，衰老相随可奈何！"
            ]
        },
        {
            "title": "过骊山作",
            "content": [
                "始皇东游出周鼎，刘项纵观皆引颈。",
                "削平天下实辛勤，却为道旁穷百姓。",
                "黔首不愚尔益愚，千里函关囚独夫。",
                "牧童火入九泉底，烧作灰时犹未枯。",
                ""
            ]
        },
        {
            "title": "题安州浮云寺楼寄湖州张郎中",
            "content": [
                "去夏疏雨余，同倚朱栏语。",
                "当时楼下水，今日到何处？",
                "恨如春草多，事与孤鸿去。",
                "楚岸柳何穷，别愁纷若絮。"
            ]
        },
        {
            "title": "惜春",
            "content": [
                "春半年已除，其余强为有。",
                "即此醉残花，便同尝腊酒。",
                "怅望送春杯，殷勤扫花帚。",
                "谁为驻东流，年年长在手？"
            ]
        },
        {
            "title": "独酌",
            "content": [
                "长空碧杳杳，万古一飞鸟。",
                "生前酒伴闲，愁醉闲多少。",
                "烟深隋家寺，殷叶暗相照。",
                "独佩一壶游，秋毫泰山小。"
            ]
        },
        {
            "title": "赴京初入汴口晓景即事先寄兵部李郎中",
            "content": [
                "清淮控隋漕，北走长安道。",
                "樯形栉栉斜，浪态迤迤好。",
                "初旭红可染，明河澹如扫。",
                "泽阔鸟来迟，村饥人语早。",
                "露蔓虫丝多，风蒲燕雏老。",
                "秋思高萧萧，客愁长袅袅。",
                "因怀京洛间，宦游何戚草。",
                "什伍持津梁，澒涌争追讨。",
                "翾便讵可寻，几秘安能考。",
                "小人乏馨香，上下将何祷。",
                "唯有君子心，显豁知幽抱。"
            ]
        },
        {
            "title": "偶游石盎僧舍",
            "content": [
                "敬岑草浮光，句沚水解脉。",
                "益郁乍怡融，凝严忽颓坼。",
                "梅纇暖眠酣，风绪和无力。",
                "凫浴涨汪汪，雏娇村幂幂。",
                "落日美楼台，轻烟饰阡陌。",
                "潋绿古津远，积润苔基释。",
                "孰谓汉陵人，来作江汀客。",
                "载笔念无能，捧筹惭所画。",
                "任辔偶追闲，逢幽果遭适。",
                "僧语淡如云，尘事繁堪织。",
                "今古几辈人？而我何能息。"
            ]
        },
        {
            "title": "雨中作",
            "content": [
                "贱子本幽慵，多为隽贤侮。",
                "得州荒僻中，更值连江雨。",
                "一褐拥秋寒，小窗侵竹坞。",
                "浊醪气色严，皤腹瓶罂古。",
                "酣酣天地宽，恍恍嵇刘伍。",
                "但为适性情，岂是藏鳞羽。",
                "一世一万朝，朝朝醉中去。"
            ]
        },
        {
            "title": "雪中书怀",
            "content": [
                "腊雪一尺厚，云冻寒顽痴。",
                "孤城大泽畔，人疏烟火微。",
                "愤悱欲谁语，忧愠不能持。",
                "天子号仁圣，任贤如事师。",
                "凡称曰治具，小大无不施。",
                "明庭开广敞，才隽受羁维。",
                "如日月恒升，若鸾凤葳蕤。",
                "人才自朽下，弃去亦其宜。",
                "北虏坏亭障，闻屯千里师。",
                "牵连久不解，他盗恐旁窥。",
                "臣实有长策，彼可徐鞭笞。",
                "如蒙一召议，食肉寝其皮。",
                "斯乃庙堂事，尔微非尔知。",
                "向来躐等语，长作陷身机。",
                "行当腊欲破，酒齐不可迟。",
                "且想春候暖，瓮间倾一卮。"
            ]
        },
        {
            "title": "皇风",
            "content": [
                "仁圣天子神且武，内兴文教外披攘。",
                "以德化人汉文帝，侧身修道周宣王。",
                "迒蹊巢穴尽窒塞，礼乐刑政皆弛张。",
                "何当提笔侍巡狩，前驱白旆吊河湟。"
            ]
        },
        {
            "title": "送沈处士赴苏州李中丞招以诗赠行",
            "content": [
                "山城树叶红，下有碧溪水。",
                "溪桥向吴路，酒旗夸酒美。",
                "下马此送君，高歌为君醉。",
                "念君苞材能，百工在城垒。",
                "空山三十年，鹿裘挂窗睡。",
                "自言陇西公，飘然我知己。",
                "举酒属吴门，今朝为君起。",
                "悬弓三百斤，囊书数万纸。",
                "战贼即战贼，为吏即为吏。",
                "尽我所有无，惟公之指使。",
                "予曰陇西公，滔滔大君子。",
                "常思抡群材，一为国家治。",
                "譬如匠见木，碍眼皆不弃。",
                "大者粗十围，小者细一指。",
                "楔橛与栋梁，施之皆有位。",
                "忽然竖明堂，一挥立能致。",
                "予亦何为者，亦受公恩纪。",
                "处士常有言，残虏为犬豕。",
                "常恨两手空，不得一马棰。",
                "今依陇西公，如虎傅两翅。",
                "公非刺史材，当坐岩廊地。",
                "处士魁奇姿，必展平生志。",
                "东吴饶风光，翠巘多名寺。",
                "疏烟亹亹秋，独酌平生思。",
                "因书问故人，能忘批纸尾？",
                "公或忆姓名，为说都憔悴。"
            ]
        },
        {
            "title": "洛中送冀处士东游",
            "content": [
                "处士有儒术，走可挟车辀。",
                "坛宇宽帖帖，符彩高酋酋。",
                "不爱事耕稼，不乐干王侯。",
                "四十余年中，超超为浪游。",
                "元和五六岁，客于幽魏州。",
                "幽魏多壮士，意气相淹留。",
                "刘济愿跪履，田兴请建筹。",
                "处士拱两手，笑之但掉头。",
                "自此南走越，寻山入罗浮。",
                "愿学不死药，粗知其来由。",
                "却于童顶上，萧萧玄发抽。",
                "我作八品吏，洛中如系囚。",
                "忽遭冀处士，豁若登高楼。",
                "拂榻与之坐，十日语不休。",
                "论今星灿灿，考古寒飕飕。",
                "治乱掘根本，蔓延相牵钩。",
                "武事何骏壮，文理何优柔。",
                "颜回捧俎豆，项羽横戈矛。",
                "祥云绕毛发，高浪开咽喉。",
                "但可感鬼神，安能为献酬。",
                "好入天子梦，刻像来尔求。",
                "胡为去吴会，欲浮沧海舟。",
                "赠以蜀马棰，副之胡罽裘。",
                "饯酒载三斗，东郊黄叶稠。",
                "我感有泪下，君唱高歌酬。",
                "嵩山高万尺，洛水流千秋。",
                "往事不可问，天地空悠悠。",
                "四百年炎汉，三十代宗周。",
                "二三里遗堵，八九所高丘。",
                "人生一世内，何必多悲愁。",
                "歌阕解携去，信非吾辈流。"
            ]
        },
        {
            "title": "李甘诗",
            "content": [
                "太和八九年，训注极虓虎。",
                "潜身九地底，转上青天去。",
                "四海镜清澄，千官云片缕。",
                "公私各闲暇，追游日相伍。",
                "岂知祸乱根，枝叶潜滋莽。",
                "九年夏四月，天诫若言语。",
                "烈风驾地震，狞雷驱猛雨。",
                "夜于正殿阶，拔去千年树。",
                "吾君不省觉，二凶日威武。",
                "操持北斗柄，开闭天门路。",
                "森森明庭士，缩缩循墙鼠。",
                "平生负奇节，一旦如奴虏。",
                "指名为锢党，状迹谁告诉？",
                "喜无李杜诛，敢惮髡钳苦。",
                "时当秋夜月，日值曰庚午。",
                "喧喧皆传言，明晨相登注。",
                "予时与和鼎，官班各持斧。",
                "和鼎顾予言，我死知处所。",
                "当廷裂诏书，退立须鼎俎。",
                "君门晓日开，赭案横霞布。",
                "俨雅千官容，勃郁吾累怒。",
                "适属命鄜将，昨之传者误。",
                "",
                "明日诏书下，谪斥南荒去。",
                "夜登青泥坂，坠车伤左股。",
                "病妻尚在床，稚子初离乳。",
                "幽兰思楚泽，恨水啼湘渚。",
                "恍恍三闾魂，悠悠一千古。",
                "其冬二凶败，涣汗开汤罟。",
                "贤者须丧亡，谗人尚堆堵。",
                "予于后四年，谏官事明主。",
                "常欲雪幽冤，于时一裨补。",
                "拜章岂艰难，胆薄多忧惧。",
                "如何牛斗气，竟作炎荒土。",
                "题此涕滋笔，以代投湘赋。"
            ]
        },
        {
            "title": "张好好诗并序",
            "content": [
                "牧太和三年，佐故吏部沈公江西幕。好好年十三，",
                "始以善歌来乐籍中。后一岁，公移镇宣城，复置",
                "好好于宣城籍中。后二岁，为沈著作述师，以双",
                "鬟纳之。后二岁，于洛阳东城，重睹好好，感旧",
                "伤怀，故题诗赠之。",
                "君为豫章姝，十三才有余。",
                "翠茁凤生尾，丹叶莲含跗。",
                "高阁倚天半，章江联碧虚。",
                "此地试君唱，特使华筵铺。",
                "主公顾四座，始讶来踟蹰。",
                "吴娃起引赞，低徊映长裾。",
                "双鬟可高下，才过青罗襦。",
                "盼盼乍垂袖，一声雏凤呼。",
                "繁弦迸关纽，塞管裂圆芦。",
                "众音不能逐，袅袅穿云衢。",
                "主公再三叹，谓言天下殊。",
                "赠之天马锦，副以水犀梳。",
                "龙沙看秋浪，明月游东湖。",
                "自此每相见，三日已为疏。",
                "玉质随月满，艳态逐春舒。",
                "绛唇渐轻巧，云步转虚徐。",
                "旌旆忽东下，笙歌随舳舻。",
                "霜凋谢楼树，沙暖句溪蒲。",
                "身外任尘土，樽前极欢娱。",
                "飘然集仙客，讽赋欺相如。",
                "",
                "聘之碧瑶佩，载以紫云车。",
                "洞闭水声远，月高蟾影孤。",
                "尔来未几岁，散尽高阳徒。",
                "洛城重相见，婥婥为当垆。",
                "怪我苦何事，少年垂白须？",
                "朋游今在否？落拓更能无？",
                "门馆恸哭后，水云秋景初。",
                "斜日挂衰柳，凉风生座隅。",
                "洒尽满襟泪，短歌聊一书。"
            ]
        },
        {
            "title": "郡斋独酌",
            "content": [
                "前年鬓生雪，今年须带霜。",
                "时节序鳞次，古今同雁行。",
                "甘英穷四海，四万到洛阳。",
                "东南我所见，北可计幽荒。",
                "中画一万国，角角棋布方。",
                "地顽压不穴，天迥老不僵。",
                "屈指百万世，过如霹雳忙。",
                "人生落其内，何者为彭殇？",
                "促束自系缚，儒衣宽且长。",
                "旗亭雪中过，敢问当垆娘。",
                "我爱李侍中，摽摽七尺强。",
                "白羽八札弓，髀压绿檀枪。",
                "风前略横阵，紫髯分两傍。",
                "淮西万虎士，怒目不敢当。",
                "功成赐宴麟德殿，猿超鹘掠广球场。",
                "三千宫女侧头看，相排踏碎双明珰。",
                "旌竿幖幖旗(火霍)(火霍)，意气横鞭归故乡。",
                "我爱朱处士，三吴当中央。",
                "罢亚百顷稻，西风吹半黄。",
                "尚可活乡里，岂惟满囷仓。",
                "后岭翠扑扑，前溪碧泱泱。",
                "雾晓起凫雁，日晚下牛羊。",
                "叔舅欲饮我，社瓮尔来尝。",
                "伯姊子欲归，彼亦有壶浆。",
                "西阡下柳坞，东陌绕荷塘。",
                "姻亲骨肉舍，烟火遥相望。",
                "太守政如水，长官贪似狼。",
                "征输一云毕，任尔自存亡。",
                "我昔造其室，羽仪鸾鹤翔。",
                "交横碧流上，竹映琴书床。",
                "出语无近俗，尧舜禹武汤。",
                "问今天子少，谁人为栋梁。",
                "我曰天子圣，晋公提纪纲。",
                "联兵数十万，附海正诛沧。",
                "谓言大义不小义，取易卷席如探囊。",
                "犀甲吴兵斗弓弩，蛇矛燕戟驰锋芒。",
                "岂知三载凡百战，钩车不得望其墙。",
                "答云此山外，有事同胡羌。",
                "谁将国伐叛，话与钓鱼郎。",
                "溪南重回首，一径出修篁。",
                "尔来十三岁，斯人未曾忘。",
                "往往自抚己，泪下神苍茫。",
                "御史诏分洛，举趾何猖狂。",
                "阙下谏官业，拜疏无文章。",
                "寻僧解忧梦，乞酒缓愁肠。",
                "岂为妻子计，未去山林藏。",
                "平生五色线，愿补舜衣裳。",
                "弦歌教燕赵，兰芷浴河湟。",
                "腥膻一扫洒，凶狠皆披攘。",
                "生人但眠食，寿域富农桑。",
                "孤吟志在此，自亦笑荒唐。",
                "江郡雨初霁，刀好截秋光。",
                "池边成独酌，拥鼻菊枝香。",
                "醺酣更唱太平曲，仁圣天子寿无疆。",
                ""
            ]
        },
        {
            "title": "秋娘诗并序",
            "content": [
                "杜秋，金陵女也。年十五为李锜妾。后锜叛灭，",
                "籍之入宫，有宠于景陵。穆宗即位，命秋为皇子",
                "傅姆，皇子壮，封漳王。郑注用事，诬丞相欲去",
                "己者，指王为根，王被罪废削，秋因赐归故乡。",
                "予过金陵，感其穷且老，为之赋诗。",
                "京江水清滑，生女白如脂。",
                "其间杜秋者，不劳朱粉施。",
                "老濞即山铸，后庭千双眉。",
                "秋持玉斝醉，与唱金缕衣。",
                "",
                "濞即白首叛，秋亦红泪滋。",
                "吴江落日渡，灞岸绿杨垂。",
                "联裾见天子，盼眄独依依。",
                "椒壁悬锦幕，镜奁蟠蛟螭。",
                "低鬟认新宠，窈袅复融怡。",
                "月上白璧门，桂影凉参差。",
                "金阶露新重，闲捻紫箫吹。",
                "",
                "莓苔夹城路，南苑雁初飞。",
                "红粉羽林仗，独赐辟邪旗。",
                "归来煮豹胎，餍饫不能饴。",
                "咸池升日庆，铜雀分香悲。",
                "雷音后车远，事往落花时。",
                "燕禖得皇子，壮发绿緌緌。",
                "画堂授傅姆，天人亲捧持。",
                "虎睛珠络褓，金盘犀镇帷。",
                "长杨射熊罴，武帐弄哑咿。",
                "渐抛竹马剧，稍出舞鸡奇。",
                "崭崭整冠佩，侍宴坐瑶池。",
                "眉宇俨图画，神秀射朝辉。",
                "一尺桐偶人，江充知自欺。",
                "王幽茅土削，秋放故乡归。",
                "觚棱拂斗极，回首尚迟迟。",
                "四朝三十载，似梦复疑非。",
                "潼关识旧吏，吏发已如丝。",
                "却唤吴江渡，舟人那得知。",
                "归来四邻改，茂苑草菲菲。",
                "清血洒不尽，仰天知问谁。",
                "寒衣一匹素，夜借邻人机。",
                "我昨金陵过，闻之为嘘唏。",
                "自古皆一贯，变化安能推。",
                "夏姬灭两国，逃作巫臣姬。",
                "西子下姑苏，一舸逐鸱夷。",
                "织室魏豹俘，作汉太平基。",
                "误置代籍中，两朝尊母仪。",
                "光武绍高祖，本系生唐儿。",
                "珊瑚破高齐，作婢舂黄糜。",
                "萧后去扬州，突厥为阏氏。",
                "女子固不定，士林亦难期。",
                "射钩后呼父，钓翁王者师。",
                "无国要孟子，有人毁仲尼。",
                "秦因逐客令，柄归丞相斯。",
                "安知魏齐首，见断箦中尸。",
                "给丧蹶张辈，廊庙冠峨危。",
                "珥貂七叶贵，何妨我虏支。",
                "苏武却生返，邓通终死饥。",
                "主张既难测，翻覆亦其宜。"
            ]
        },
        {
            "title": "感怀诗一首",
            "content": [
                "高文会隋季，提剑徇天意。",
                "扶持万代人，步骤三皇地。",
                "圣云继之神，神仍用文治。",
                "德泽酌生灵，沉酣薰骨髓。",
                "旄头骑箕尾，风尘蓟门起。",
                "胡兵杀汉兵，尸满咸阳市。",
                "宣皇走豪杰，谈笑开中否。",
                "蟠联两河间，烬萌终不弥。",
                "号为精兵处，齐蔡燕赵魏。",
                "合环千里疆，争为一家事。",
                "逆子嫁虏孙，西邻聘东里。",
                "急热同手足，唱和如宫徵。",
                "法制自作为，礼文争僭拟。",
                "压阶螭斗角，画屋龙交尾。",
                "署纸日替名，分财赏称赐。",
                "刳隍欦万寻，缭垣叠千雉。",
                "誓将付孱孙，血绝然方已。",
                "九庙仗神灵，四海为输委。",
                "如何七十年，汗赩含羞耻？",
                "韩彭不再生，英卫皆为鬼。",
                "凶门爪牙辈，穰穰如儿戏。",
                "累圣但日吁，阃外将谁寄？",
                "屯田数十万，堤防常慑惴。",
                "急征赴军须，厚赋资凶器。",
                "因隳画一法，且逐随时利。",
                "流品极蒙尨，网罗渐离弛。",
                "夷狄日开张，黎元愈憔悴。",
                "邈矣远太平，萧然尽烦费。",
                "至于贞元末，风流恣绮靡。",
                "艰极泰循来，元和圣天子。",
                "元和圣天子，英明汤武上。",
                "茅茨覆宫殿，封章绽帷帐。",
                "伍旅拔雄儿，梦卜庸真相。",
                "勃云走轰霆，河南一平荡。",
                "继于长庆初，燕赵终舁强。",
                "携妻负子来，北阙争顿颡。",
                "故老抚儿孙，尔生今有望。",
                "茹鲠喉尚隘，负重力未壮。",
                "坐幄无奇兵，吞舟漏疏网。",
                "骨添蓟垣沙，血涨滹沱浪。",
                "祗云徒有征，安能问无状。",
                "一日五诸侯，奔亡如鸟往。",
                "取之难梯天，失之易反掌。",
                "苍然太行路，翦翦还榛莽。",
                "关西贱男子，誓肉虏杯羹。",
                "请数击虏事，谁其为我听。",
                "荡荡乾坤大，曈曈日月明。",
                "叱起文武业，可以豁洪溟。",
                "安得封域内，长有扈苗征。",
                "七十里百里，彼亦何尝争。",
                "往往念所至，得醉愁苏醒。",
                "韬舌辱壮心，叫阍无助声。",
                "聊书感怀韵，焚之遗贾生。"
            ]
        },
        {
            "title": "赠别二首（其一）",
            "content": [
                "娉娉袅袅十三馀，豆蔻梢头二月初。",
                "春风十里扬州路，卷上珠帘总不如。",
                ""
            ]
        },
        {
            "title": "题扬州禅智寺",
            "content": [
                "雨过一蝉噪，飘萧松桂秋。",
                "青苔满阶砌，白鸟故迟留。",
                "暮霭生深树，斜阳下小楼。",
                "谁知竹西路，歌吹是扬州。",
                ""
            ]
        },
        {
            "title": "自宣州赴官入京路逢裴坦判官归宣州因题赠",
            "content": [
                "敬亭山下百顷竹，中有诗人小谢城。",
                "城高跨楼满金碧，下听一溪寒水声。",
                "梅花落径香缭绕，雪白玉珰花下行。",
                "萦风酒旆挂朱阁，半醉游人闻弄笙。",
                "我初到此未三十，头脑钐利筋骨轻。",
                "画堂檀板秋拍碎，一引有时联十觥。",
                "老闲腰下丈二组，尘土高悬千载名。",
                "重游鬓白事皆改，唯见东流春水平。",
                "对酒不敢起，逢君还眼明。",
                "云罍看人捧，波脸任他横。",
                "一醉六十日，古来闻阮生。",
                "是非离别际，始见醉中情。",
                "今日送君话前事，高歌引剑还一倾。",
                "江湖酒伴如相问，终老烟波不计程。"
            ]
        },
        {
            "title": "题乌江亭",
            "content": [
                "胜败兵家事不期，包羞忍耻是男儿。",
                "江东子弟多才俊，卷土重来未可知。",
                ""
            ]
        },
        {
            "title": "叹花（又作怅诗）",
            "content": [
                "自是寻春去较迟，不须惆怅怨芳时。",
                "狂风落尽深红色，绿叶成阴子满枝。",
                ""
            ]
        },
        {
            "title": "书怀",
            "content": [
                "满目青山未得过，镜中无那鬓丝何。",
                "只言旋老转无事，欲到中年事更多。"
            ]
        },
        {
            "title": "遣怀",
            "content": [
                "落魄江湖载酒行，楚腰纤细掌中轻。",
                "十年一觉扬州梦，赢得青楼薄幸名。",
                ""
            ]
        },
        {
            "title": "鹭鸶",
            "content": [
                "雪衣雪发青玉觜，群捕鱼儿溪影中。",
                "惊飞远映碧山去，一树梨花落晚风。",
                ""
            ]
        },
        {
            "title": "旅宿",
            "content": [
                "旅馆无良伴，凝情自悄然。",
                "寒灯思旧事，断雁警愁眠。",
                "远梦归侵晓，家书到隔年。",
                "沧江好烟月，门系钓鱼船。",
                ""
            ]
        },
        {
            "title": "赠别二首（其二）",
            "content": [
                "多情却似总无情，唯觉樽前笑不成。",
                "蜡烛有心还惜别，替人垂泪到天明。",
                ""
            ]
        },
        {
            "title": "金谷园",
            "content": [
                "繁华事散逐香尘，流水无情草自春。",
                "日暮东风怨啼鸟，落花犹似坠楼人。",
                ""
            ]
        },
        {
            "title": "将赴吴兴登乐游原",
            "content": [
                "清时有味是无能，闲爱孤云静爱僧。",
                "欲把一麾江海去，乐游原上望昭陵。",
                ""
            ]
        },
        {
            "title": "过勤政楼",
            "content": [
                "千秋佳节名空在，承露丝囊世已无。",
                "唯有紫苔偏称意，年年因雨上金铺。",
                ""
            ]
        },
        {
            "title": "长安送友人游湖南",
            "content": [
                "子性剧弘和，愚衷深褊狷。",
                "相舍嚣譊中，吾过何由鲜。",
                "楚南饶风烟，湘岸苦萦宛。",
                "山密夕阳多，人稀芳草远。",
                "青梅繁枝低，斑笋新梢短。",
                "莫哭葬鱼人，酒醒且眠饭。"
            ]
        },
        {
            "title": "冬至日寄小侄阿宜诗",
            "content": [
                "小侄名阿宜，未得三尺长。",
                "头圆筋骨紧，两眼明且光。",
                "去年学官人，竹马绕四廊。",
                "指挥群儿辈，意气何坚刚。",
                "今年始读书，下口三五行。",
                "随兄旦夕去，敛手整衣裳。",
                "去岁冬至日，拜我立我旁。",
                "祝尔愿尔贵，仍且寿命长。",
                "今年我江外，今日生一阳。",
                "忆尔不可见，祝尔倾一觞。",
                "阳德比君子，初生甚微茫。",
                "排阴出九地，万物随开张。",
                "一似小儿学，日就复月将。",
                "勤勤不自已，二十能文章。",
                "仕宦至公相，致君作尧汤。",
                "我家公相家，剑佩尝丁当。",
                "旧第开朱门，长安城中央。",
                "第中无一物，万卷书满堂。",
                "家集二百编，上下驰皇王。",
                "多是抚州写，今来五纪强。",
                "尚可与尔读，助尔为贤良。",
                "经书括根本，史书阅兴亡。",
                "高摘屈宋艳，浓薰班马香。",
                "李杜泛浩浩，韩柳摩苍苍。",
                "近者四君子，与古争强梁。",
                "愿尔一祝后，读书日日忙。",
                "一日读十纸，一月读一箱。",
                "朝廷用文治，大开官职场。",
                "愿尔出门去，取官如驱羊。",
                "吾兄苦好古，学问不可量。",
                "昼居府中治，夜归书满床。",
                "后贵有金玉，必不为汝藏。",
                "崔昭生崔芸，李兼生窟郎。",
                "堆钱一百屋，破散何披猖。",
                "今虽未即死，饿冻几欲僵。",
                "参军与县尉，尘土惊劻襄。",
                "一语不中治，笞棰身满疮。",
                "官罢得丝发，好买百树桑。",
                "税钱未输足，得米不敢尝。",
                "愿尔闻我语，欢喜入心肠。",
                "大明帝宫阙，杜曲我池塘。",
                "我若自潦倒，看汝争翱翔。",
                "总语诸小道，此诗不可忘。"
            ]
        },
        {
            "title": "过华清宫",
            "content": [
                "一",
                "长安回望绣成堆，山顶千门次第开。",
                "一骑红尘妃子笑，无人知是荔枝来。",
                "二",
                "新丰绿树起黄埃， 数骑渔阳探使回。",
                "霓裳一曲千峰上， 舞破中原始下来。",
                "三",
                "万国笙歌醉太平，倚天楼殿月分明。",
                "云中乱拍禄山舞，风过重峦下笑声。",
                ""
            ]
        },
        {
            "title": "登乐游原",
            "content": [
                "长空澹澹孤鸟没，万古销沉向此中。",
                "看取汉家何事业，五陵无树起秋风。"
            ]
        },
        {
            "title": "泊秦淮",
            "content": [
                "烟笼寒水月笼沙，夜泊秦淮近酒家。",
                "商女不知亡国恨，隔江犹唱《后庭花》。",
                ""
            ]
        },
        {
            "title": "河湟",
            "content": [
                "元载相公曾借箸，宪宗皇帝亦留神。",
                "旋见衣冠就东市，忽遗弓剑不西巡。",
                "牧羊驱马虽戎服，白发丹心尽汉臣。",
                "唯有凉州歌舞曲，流传天下乐闲人。",
                ""
            ]
        },
        {
            "title": "早雁",
            "content": [
                "金河秋半虏弦开，云外惊飞四散哀。",
                "仙掌月明孤影过，长门灯暗数声来。",
                "须知胡骑纷纷在，岂逐春风一一回。",
                "莫厌潇湘少人处，水多菰米岸莓苔。",
                ""
            ]
        },
        {
            "title": "九日齐山登高",
            "content": [
                "江涵秋影雁初飞，与客携壶上翠微。",
                "尘世难逢开口笑，菊花须插满头归。",
                "但将酩酊酬佳节，不用登临恨落晖。",
                "古往今来只如此，牛山何必独沾衣。",
                ""
            ]
        },
        {
            "title": "题宣州开元寺水阁阁下宛溪夹溪居人",
            "content": [
                "六朝文物草连空，天淡云闲今古同。",
                "鸟去鸟来山色里，人歌人哭水声中。",
                "深秋帘幕千家雨，落日楼台一笛风。",
                "惆怅无因见范蠡，参差烟树五湖东。",
                ""
            ]
        },
        {
            "title": "清明",
            "content": [
                "清明时节雨纷纷，路上行人欲断魂。",
                "借问酒家何处有，牧童遥指杏花村。",
                ""
            ]
        },
        {
            "title": "长安秋望",
            "content": [
                "楼倚霜树外，镜天无一毫。",
                "南天与秋色，气势两相高。",
                ""
            ]
        },
        {
            "title": "秋夕",
            "content": [
                "银烛秋光冷画屏，轻罗小扇扑流萤。",
                "天阶夜色凉如水，卧看牵牛织女星。",
                ""
            ]
        },
        {
            "title": "赤壁",
            "content": [
                "折戟沉沙铁未销，自将磨洗认前朝。",
                "东风不与周郎便，铜雀春深锁二乔。",
                ""
            ]
        },
        {
            "title": "山行",
            "content": [
                "远上寒山石径斜，白云生处有人家。",
                "停车坐爱枫林晚，霜叶红于二月花。",
                ""
            ]
        },
        {
            "title": "江南春（江南春绝句）",
            "content": [
                "千里莺啼绿映红，水村山郭酒旗风。",
                "南朝四百八十寺，多少楼台烟雨中。",
                ""
            ]
        }
    ]
}