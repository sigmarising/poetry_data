{
    "dynasty": "宋",
    "author": "刘克庄",
    "intro": "刘克庄（1187-1269）字潜夫，号后村，莆田人。著述宏富，今存有《后村先生大全集》，其中有诗5000多首，词200多首，《诗话》4集及许多散文。作品体裁丰富，题材广泛。他一生仕途坎坷，先后五次被罢黜，长期闲赋乡居，对莆田的社会生活、民俗风情有细腻的观察、较深的了解，并将之反映于作品中。它的不少诗词形象生动地描绘了南宋莆田地区的杂剧、百戏，具有很高的艺术价值和史料价值。",
    "items": [
        {
            "title": "满江红",
            "content": "金甲雕戈，记当日、辕门初立。磨盾鼻、一挥千纸，龙蛇犹湿。铁马晓嘶营壁冷，楼船夜渡风涛急。有谁怜、猿臂故将军，无功级。平戎策，从军什。零落尽，慵收拾。把茶经香传，时时温习。生怕客谈榆塞事，且教儿咏花间集。叹臣之壮也不如人，今何及。"
        },
        {
            "title": "满庭芳",
            "content": "凉月如冰，素涛翻雪，人世依约三更。扁舟乘兴，莫计水云程。忽到一洲奇绝，花无数、多不知名。浑疑是，芙蓉城里，又似牡丹坪。蓬莱，应不远，天风海浪，满目凄清。更一声铁笛，石裂龙惊。回顾尘寰局促，挥袂去、散发骑鲸。蘧蘧觉，元来是梦，钟动野鸡鸣。"
        },
        {
            "title": "夜检故书得孙季蕃词有怀其人二首",
            "content": "中年豪宕以词行，醉墨淋漓一座倾。\r\n昔竞捧笺求少蕴，今谁沥酒吊耆卿。\r\n戴花起舞生无闷，荐菊为肴死亦清。\r\n愁绝水仙祠畔路，萋萋原草几枯荣。"
        },
        {
            "title": "福州道山亭",
            "content": "绝顶烟开霁色新，万家台观密如鳞。\r\n城中楚楚银袍子，来读曾碑有几人。"
        },
        {
            "title": "杂咏一百首·木兰",
            "content": "出塞男儿勇，还乡女子身。\r\n尚能吞北虏，断不慕西邻。"
        },
        {
            "title": "四和",
            "content": "删后元来尽有诗，此言莫遣邵程知。\r\n匹如东土生三叶，横向西江出一枝。\r\n俚曲俗方尊郢市，古音今少奏咸池。\r\n谁云老子无呵导，塘上蛙声鼓吹随。"
        },
        {
            "title": "大渊寄道冠汉镜各答以一首",
            "content": "已挂朝冠了，烦君寄道冠。\r\n头蓬不梳久，发秃欲簪难。\r\n简便乌巾赘，清羸鹤氅宽。\r\n儿童怪崖异，便作羽流看。\r\n雁足传书至，蟾光出匣新。\r\n真从古冶子，曾照汉时人。\r\n昔作美年少，今非妙色身。\r\n明知皆梦幻，莫认假为真。"
        },
        {
            "title": "宿山中十首",
            "content": "岩僧殊好事，绝顶庙龙君。\r\n勿笑一泓水，能生六合云。"
        },
        {
            "title": "访李公晦山居",
            "content": "鸟洲在桥北，我仆云路迂。\r\n语仆尔何知，彼有高士庐。\r\n问樵得处所，林樾尤扶疏。\r\n修竹仅万个，古梅非一株。\r\n小畦植蔬果，复有沼可渔。\r\n下马式篱藩，摄袂循庭除。\r\n不闻鸡犬声，茶烟起庖厨。\r\n伊人道义富，岂比山泽臞。\r\n萧然蓬蒿中，尚友泗与洙。\r\n古来连云第，翕赫众竞趋。\r\n渐台暨郿坞，变灭才须臾。\r\n圣门不朽事，乃属陋巷儒。\r\n愿君长保此，是亦颜之徒。"
        },
        {
            "title": "问讯大渊痔疾",
            "content": "秋来日日候双凫，霍地光阴迫岁除。\r\n古有客过雄寂寞，今无人问白何如。\r\n苏先自说饥餐面，蒙叟曾嗤舐得车。\r\n纵使村翁穷到骨，岂无薄醴与枯鱼。"
        },
        {
            "title": "送山甫铨试二首并寄强甫",
            "content": "家事如今亦尽传，此冠未挂待何年。\r\n忍抛老汉□□畔，去傍渠侬水镜边。\r\n逆旅我能几时客，自家□□□人怜。\r\n归鸿数寄平安字，莫遣衰翁望眼穿。"
        },
        {
            "title": "溪庵十首",
            "content": "涨水侵门堂跳蛙，偶来常是到昏鸦。\r\n宛如逆旅主人舍，谁访毗耶居士家。\r\n煨芋不嫌牛粪火，供茶就用鹿衔花。\r\n老来脚力全非昔，且可龛中坐结跏。"
        },
        {
            "title": "录汉唐事六言五首",
            "content": "文叔亲临卧所，君房邀过台司。\r\n脚加帝腹一笑，身居鼎足尚痴。"
        },
        {
            "title": "敖器之宅子落成",
            "content": "臞翁卜筑向东皋，小憩江湖半世劳。\r\n绕屋树阴供杖屦，登楼山色发诗骚。\r\n客来贺厦杯行阔，市写抛梁纸价高。\r\n白虎渐台何处在，不如茅舍尚坚牢。"
        },
        {
            "title": "杂咏五言五首",
            "content": "亲朋存者少，岁月去如驰。\r\n不记桃三窍，犹疑黍一炊。"
        },
        {
            "title": "和赵吉州三首",
            "content": "憔悴东阳令，区区谩自疲。\r\n断无问牛智，宁受放鱼欺。\r\n俭陋交游笑，低平父老和。\r\n向来子元子，仿佛是吾师。"
        },
        {
            "title": "送张守秘丞二首",
            "content": "斗垒那堪数旱饥，君侯苦节未为非。\r\n宾筵虽画何尝卜，雩祷于天且不违。\r\n岁俭粟输仓氏少，郡贫饷入洛阳稀。\r\n老农夹道攀辕叹，作麽携琴载鹤归。"
        },
        {
            "title": "题画二首",
            "content": "绝顶风吹酒，中流浪骇舟。\r\n参军颠落帽，处士悔科头。"
        },
        {
            "title": "扶胥三首",
            "content": "旸谷扶桑指顾间，冯夷得得报平安。\r\n为言博望乘槎至，莫作师襄击磬看。"
        },
        {
            "title": "恭上人求偈戏赠二首",
            "content": "尔祖西来无文字，受持一句心是佛。\r\n烦恭藏主试问他，楞伽四卷是何物。"
        },
        {
            "title": "南山感旧",
            "content": "弹指七十年，颜发遽如此。\r\n棒喝夹攻之，碓磨备尝矣。"
        },
        {
            "title": "竹溪直院盛称起予草堂诗之善暇日览之多有可",
            "content": "安石心夷旷，难将浅见窥。\r\n能拚百弓墅，只赌一枰棋。\r\n苻虏投鞭急，羊生对弈迟。\r\n土山今乞汝，泉石更由谁。\r\n侍女收残局，群儿走捷旗。\r\n拊筝并折屐，无喜亦无悲。\r\n\r\n【注释】：【原题】：\r\n竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷馀十八首别命题或追录少作并存于卷以训童蒙之意·围棋赌墅"
        },
        {
            "title": "又和宋侯三首",
            "content": "梨园部里奏云和，衰惰烦公发药多。\r\n有啭春莺觞客酒，无如龙马暴民禾。\r\n盍陪天下传柑宴，且听民间秀麦歌。\r\n归对蓬窗灯一点，却疑太乙夜相过。"
        },
        {
            "title": "久客",
            "content": "久客长安市，人情薄似云。\r\n宁为绝交论，不著送穷文。\r\n白发长千丈，黄金尽百斤。\r\n故山春事动，深恐废耕耘。"
        },
        {
            "title": "丰湖三首",
            "content": "岷峨一老古来少，杭颍二湖天下无。\r\n帝恐先生晚牢落，南迁犹得管丰湖。"
        },
        {
            "title": "杂咏一百首·穆生",
            "content": "决去先生勇，怀安二子惭。\r\n向令犹在坐，楚市赭衣三。"
        },
        {
            "title": "凡圣一首",
            "content": "死生非有二致，圣凡于此一般。\r\n醒{内隹外鬼}预为石椁，王乔尚欲玉棺。"
        },
        {
            "title": "寒食清明二首",
            "content": "寂寂柴门村落里，也教插柳记年华。\r\n禁烟不到粤人国，上冢亦携庞老家。\r\n汉寝唐陵无麦饭，山蹊野径有梨花。\r\n一尊径藉青苔卧，莫管城头奏暮笳。"
        },
        {
            "title": "古墓",
            "content": "石麟阙耳笋生苔，要读丰碑与客来。\r\n精舍荒凉僧已出，瓦墙一朵佛桑开。"
        },
        {
            "title": "用厚后弟强甫韵",
            "content": "辞大丛林卓小庵，岂知捷径在终南。\r\n狂歌不晓花十八，饿死休贪芧四三。\r\n汉有子云尤苦思，晋惟逸少不清谈。\r\n君看尼父生知者，问了苌弘又问聃。"
        },
        {
            "title": "即事十首",
            "content": "吾生分裂后，不到旧京游。\r\n空作樊楼梦，安知在越楼。"
        },
        {
            "title": "李术士善医下",
            "content": "西叹君平莫是渠，萧然闭肆或旬馀。\r\n青囊系肘藏仙诀，黑子如毛录谶书。\r\n屡倩揲蓍爻每验，近闻咒枣病皆除。\r\n闲时更取离骚看，怕有灵均犹卜居。"
        },
        {
            "title": "岁除前一日",
            "content": "暮年心胆怯，临履极兢兢。\r\n已被梅花恼，时为爆竹惊。"
        },
        {
            "title": "寄题南康胡氏春风堂",
            "content": "芋魁菜甲必同食，石田茅屋不忍析。\r\n有时对床听风雨，有时共灯窥简册。\r\n大兄独抱古人道，群季各修弟子职。\r\n一门和气常如春，紫荆花开庭草碧。\r\n宛然生在舞雩时，又若坐于明道侧。\r\n吾尝三复棠棣诗，周公千载有惭色。\r\n共梨公枣能几何，摘瓜煮豆堪太息。\r\n区区锥刀未足让，伯夷逊国采薇吃。\r\n君能聚族真卓行，余亦为兄愧凉德。\r\n莫年在意观庐山，因作春风堂上客。"
        },
        {
            "title": "挽贡士方清卿",
            "content": "矫俗非崖异，诛奸似刻深。\r\n世无爱才意，天有不平心。\r\n陋巷贫犹乐，孤坟死尚吟。\r\n绝怜蔚宗史，未及共研寻。"
        },
        {
            "title": "太守林太博赠瑞香花",
            "content": "吟讽攀翻到月斜，众惊奇宝聚贫家。\r\n高才盍视宫中草，退士聊看屋角花。\r\n未必园丁谙树性，更愁墨客笑姜芽。\r\n画堂金鼎熏兰麝，岂有天然韵可夸。"
        },
        {
            "title": "诸公载酒贺余休致水村农卿有诗次韵",
            "content": "时事浑如坐井窥，逢人不敢问边机。\r\n连营未寄寒衣去，故里何心昼锦归。\r\n笑矍铄翁鸢跕堕，受玄真子鳜鱼肥。\r\n绿阴多处宜垂钓，莫管楸花落满矶。"
        },
        {
            "title": "留山间种艺十绝",
            "content": "萧艾敷荣各有时，深藏芳洁欲奚为。\r\n世间鼻孔无凭据，且伴幽窗读楚辞。"
        },
        {
            "title": "壬子九日与群从子侄登乌石山用樊川韵",
            "content": "垂髫登巘捷于飞，岁晚重来脚力微。\r\n壹死壹生群从少，某丘某水几人归。\r\n即今秉烛游清夜，自古无绳击夕晖。\r\n莫忆宫门谢时服，海图尚可补寒衣。"
        },
        {
            "title": "竹溪评余近诗发药甚多次韵",
            "content": "尽卸丝鞭并席帽，全装雨笠与烟簑。\r\n国南秦畴坛方筑，塞北燕然石未磨。\r\n本草书难寿炎帝，长绳击不信羲和。\r\n回仙郎在人间世，万一飘然袖剑过。"
        },
        {
            "title": "感遇二首",
            "content": "□趁朝参多失晓，不堪舞蹈始休官。\r\n临危昔以头全□，懲忿今无发指冠。\r\n醉语唐嗔狂李白，病忘汉免老师丹。\r\n暮年感泣龙销扇，直到来生泪未乾。"
        },
        {
            "title": "岁除即事十首",
            "content": "甚惜光阴去，其如耄老何。\r\n丁宁小儿女，不必看乡傩。"
        },
        {
            "title": "溪庵十首",
            "content": "豫为终制付诸儿，莫待飞腾变化时。\r\n涑水书仪非含玉，魏公治命欲披缁。\r\n外加麟楦中先悴，生著蝉冠死岂知。\r\n除卸布衾堪覆首，更无一物可相随。"
        },
        {
            "title": "棋",
            "content": "十年学弈天机浅，技不能高谩自娱。\r\n远听子声疑有着，近看局势始知输。\r\n危如巡远支孤垒，狭似孙刘保一隅。\r\n未肯人间称拙手，夜斋明烛按新图。"
        },
        {
            "title": "挽叶潜仲运干二首",
            "content": "虽出自貂蝉，清贫雪满颠。\r\n若无愧简后，一似布衣然。\r\n读久遗编绝，藏深拱璧全。\r\n悲乎如此士，不贵又无年。"
        },
        {
            "title": "杂咏一百首·达磨",
            "content": "直以心为佛，西来说最高。\r\n始知周孔外，别自有英豪。"
        },
        {
            "title": "夜检故书得孙季蕃词有怀其人二首",
            "content": "贪听谯更夜未眠，偶拈一卷向灯前。\r\n凤箫按谱声声叶，鲛帕盛珠颗颗圆。\r\n洛叟曾规秦学士，蜀公晚喜柳屯田。\r\n江湖冷落词人少，难起花翁傍酒边。"
        },
        {
            "title": "次韵刘帅出郊一首",
            "content": "竞逐朱轓载酒行，熙熙物态与人情。\r\n浴沂我欲寻儒服，涉洧公方厌郑声。\r\n试问冶容遨夜市，何如赤脚馌春耕。\r\n故山瓜圃应地恙，老去深知愧邵平。"
        },
        {
            "title": "纪游十首",
            "content": "轩豁百觚量，昂藏九尺身。\r\n如何天夺尽，真率社中人。"
        },
        {
            "title": "迎候艮翁二首",
            "content": "恰则含香文德殿，俄而揽辔祝融峰。\r\n得非麟角惊凡目，或是蛾眉妒冶容。\r\n六丈一勾非恶意，两翁非对少欢悰。\r\n西山北郭多幽事，虽老犹堪撰杖从。"
        },
        {
            "title": "咏邻人兰花",
            "content": "两盆去岁共移来，一置雕阑一委苔。\r\n我拙事持令叶瘦，君能调护遣花开，\r\n隶人挑蠹巡千匝，稚子浇泉走几回。\r\n亦欲效颦耘小圃，地荒终恐费栽培。"
        },
        {
            "title": "摘玉堂红皱玉二绝",
            "content": "颗颗苞甘液，年年饫老饕。\r\n绝胜九千岁，三度窃蟠桃。"
        },
        {
            "title": "杂咏一百首·公孙弘",
            "content": "极力排舒黯，联翩去不回。\r\n惟应刀笔吏，时得到翘材。"
        },
        {
            "title": "出宿环碧",
            "content": "逐客挑包水榭中，忽闻乾鹊噪东风。\r\n若非闽峤安书至，即是襄州吉语通。"
        },
        {
            "title": "戏题山庵二首",
            "content": "封高四尺宁从险，穴锢三泉岂不愚。\r\n客过唐陵悲石马，盗穿秦冢得金凫。\r\n蛩吟不必人歌挽，鸡絮那无客吊孤。\r\n自作铭诗差实录，免教人谤退之谀。"
        },
        {
            "title": "岁除即事十首",
            "content": "细切如丝菜，添斟献颂椒。\r\n未曾守除夜，早已问元宵。"
        },
        {
            "title": "神君歌十首",
            "content": "咚咚街鼓动，寂寂市声稀。\r\n祭罢社人散，老巫怀肉归。"
        },
        {
            "title": "送山甫赴岭口仓五言二首",
            "content": "跬步难相舍，今为薄宦驱。\r\n长年干父蠱，晚节赖家驹。"
        },
        {
            "title": "兑女余最小孙也慧而夭悼以六言二首",
            "content": "不合小时了了，可堪长夜茫茫。\r\n暮年欠汝泪债，已乾更滴数行。"
        },
        {
            "title": "李文饶一首",
            "content": "画取维州如槁叶，策禽潞将似婴儿。\r\n九原精爽人犹畏，想见中书秉笔时。"
        },
        {
            "title": "挽叶寺丞二首",
            "content": "少日思乘博望槎，中年归种邵平瓜。\r\n力辞骠骑安祠廪，因忤弘羊失使华。\r\n互市贾胡共香火，专城战地再桑麻。\r\n可怜送老茅山观，空费君王拊髀嗟。"
        },
        {
            "title": "马上口占",
            "content": "陌上秋千索渐收，金鞭懒逐少年游。\r\n晚风细落梨花点，飞上春衫总是愁。"
        },
        {
            "title": "春夜温故六言二十首",
            "content": "门前客已去矣，屋里人安在哉。\r\n寒雀张罗可得，春燕衔泥不来。"
        },
        {
            "title": "摸鱼儿 海棠",
            "content": "甚春来、冷烟凄雨，朝朝迟了芳信。蓦然作暖晴三日，又觉万姝娇困。霜点鬓。潘令老，年年不带看花分。才情减尽。怅玉局飞仙，石湖绝笔，孤负这风韵。倾城色，懊恼佳人薄命。墙头岑寂谁问。东风日暮无聊赖，吹得胭脂成粉。君细认。花共酒，古来二事天尤吝。年光去迅。漫绿叶成阴，青苔满地，做得异时恨。\r\n【注释】：【注释】：\r\n这是一首借写海棠花而暗指自身经历的词，借物言志是此词的好处。\r\n老天爷仿佛是有意和爱花的词人作对，入春以来，低温阴雨，连绵不断，已经过了花期的海棠还迟迟未开。好不容易天放晴了 ，蓓蕾初吐，偏又暴暖三日，娇嫩的花儿搭拉下脑袋，仿佛一位位慵懒欲睡的小美人。词人两鬓已有星星白发，犹如霜华点缀。他疑惑该不是由于日渐衰老，因而不再有赏花的缘份了吧？人当老去，才思锐减，情怀也不复如昔年之健，恨无五色彩笔以歌咏海棠的风采格致，愧对名花呵！\r\n更使词人懊恼的是，海棠花也和那些薄命丽姝一样，空有倾国倾城的容貌，却遇不着爱赏、卫护她们的人。她们寂寞地从院墙背后探出头来 ，秀靥半露，可是又见谁来关怀她们呢？只有那东风在夕阳西下之时，百无聊赖之际，吹去了她们脸上的胭脂，使她们的脸色一天天变得憔悴泛白。词人感概万端：名葩易萎，佳酿难熟，古往今来，这两样物事，是天公最为吝啬，断不肯轻付与人的！光阴脚步匆匆，眼看着夏天就要来临。到那时，树上固然是绿叶繁茂，却再见不着海棠花的倩影；就连地下也将铺满苍苔，缤纷的落英也将无迹可寻。绵绵此恨，还不知怎样消遣哩！综观全词，真正扣合海棠特征的笔墨实际上仅有“胭脂成粉”一句：海棠含苞待放之时为深红色，等到花瓣舒展开来，便渐渐褪淡而至于粉红了。然而这正是此词的长处 。正因为词人咏物而不粘滞于斯物，所以才能够腾出笔来，淋漓尽致地抒发自己那一腔炽热的爱花、惜花之情。具体地说，起首“甚春来、冷烟凄雨”一问，就有对于那“做冷欺花”的造物主无限嗔怪之意。次句“ 朝朝迟了芳信”，下“朝朝”二字，更活画花期既误，词人天天翘首掐指相盼计日之焦虑。以上二句，是词人爱花惜花于海棠未花之前也。继云“ 蓦然作暖晴三日，又觉万姝娇困”，对于初开之花的疼惜，一如对于扶床弱步之小囡。继云“倾成色，懊恼佳人薄命，墙头岑寂谁问 ”，对于盛开之花的爱怜 ，俨然像是在为待字未嫁的相邻娇娃而叹息。“东风日暮无聊赖，吹得胭脂成粉 ”，对于行将凋零之花的伤感，则不啻是向韶华转逝的空闺少妇一掬同情之泪了：分三阶段写来、都是爱花惜花于海棠已花之时也。最后以“漫绿叶成阴，青苔满地，做得异时恨”作结，悬想未来，情深一往，是仍将爱花惜花于海棠无花之后也。全篇循序渐进，脉络井井，写尽了作者对海棠花的钟爱深惜。\r\n作为南宋后期的爱国志士，刘克庄一向耿介刚直。这一点颇不为当政者所容，屡被罢官。仕途冷暖，于风雨如晦之时，感受更深。因此词人眼中的海棠也就不纯然是海棠而融入了作者的精魂，“似花还似非花”，作者与海棠在情感深处得到了沟通。既属咏花，故作者自比潘令，便有“ 一客不烦二主”之妙。“玉局”谓苏轼，“石湖 ”则是范成大的自号。这两位本朝的文豪都酷爱海棠并为她题写过脍炙人口的诗篇，如苏氏之“东风袅袅泛崇光，香雾空蒙月转廊。只恐夜深花睡去，故烧高烛照红妆 ”（《海棠》）范氏之“低花妨帽小携筇，深浅胭脂一万重。不用高烧银烛照，暖云烘日正春浓 ”（《闻石湖海棠盛开亟携家过之三绝》其三）等等。咏海棠而写出苏、范二公，较前泛用潘岳事，更为贴切。\r\n一阕之中，虽三见古人 ，但各派各的用场，“潘令”是自况，“ 玉局 ”、“石湖”是反衬，用事命笔，错落有致，自然渊雅 。这亦是本篇的成功之处。“飞仙”、“绝笔”云云，是词人怅恨二公仙逝，不能再传海棠之神韵。但是词人对海棠的拳拳眷恋之情，绝不亚于东坡、石湖，因此尽管自己才情不及二公，仍然不肯搁笔，而愿竭尽全力为海棠传神韵。"
        },
        {
            "title": "病起五首",
            "content": "躬圭宝箑俱藏起，出入惟消笠与簑。\r\n农说雨旸差有准，客谈间谍易传讹。\r\n丰年海熟田尤熟，圣代朝和野亦和。\r\n纵使大寒并大暑，小车时出至行窝。"
        },
        {
            "title": "叙伦五言二十首",
            "content": "文若忠于操，嘉宝谄事温。\r\n晦翁叹难嗣，坡老惜无孙。"
        },
        {
            "title": "送赵阜主簿",
            "content": "罢税无兼局，萧然古廨寒。\r\n士称为善类，民说是清官。\r\n力薄难推毂，身轻易起单。\r\n竹林逢大阮，试为问平安。"
        },
        {
            "title": "抄戊辰十月近稿七首",
            "content": "户外跫然闻足音，或怀漫刺袖新吟。\r\n樽空愧不能觞客，绠短如何敢汲深。\r\n薄俗求疵谁揜恶，先贤虑患或阳喑。\r\n国人岂待侬箴儆，持在萤窗且自箴。"
        },
        {
            "title": "病中杂兴五言十首",
            "content": "皓素应难染，玄纁未易迎。\r\n只宜大床卧，或命小车行。"
        },
        {
            "title": "书事三绝",
            "content": "昨收边讯云蝗入，近得京书报哨回。\r\n放得子陵归钓濑，还他高密上云台。"
        },
        {
            "title": "自和效颦一首",
            "content": "未受京师传子真，园池冷落户庭贫。\r\n神仙疑是丹丘子，年纪高于绛县人。\r\n春去似催花送老，岁荒聊喜麦尝新。\r\n晚知嵇阮非酣畅，名与杯中物孰亲。"
        },
        {
            "title": "读本朝事有感十首",
            "content": "力荐资深入柏台，独延吉甫客翘材。\r\n如何岁晚钟山寺，只见黄州副使来。"
        },
        {
            "title": "三和妆字韵陈魁载酒",
            "content": "荣途素定不须忙，羞作春妍爱古妆。\r\n众促夺袍诗进御，君宁微服夜归乡。\r\n怪来尊老升歌席，移就菩提养病坊。\r\n闻说重题新鹤表，分留印绶与诸郎。"
        },
        {
            "title": "挽戴丞",
            "content": "戴氏多人物，君尤月旦推。\r\n能传后仓礼，亦擅叔伦诗。\r\n故里悬车蚤，名场解褐迟。\r\n它年端有恨，椿桂不同时。"
        },
        {
            "title": "使君次韵再赋二首",
            "content": "当年双璧甲科郎，未羡燕山五桂芳。\r\n奏赋何曾因狗监，谏书直乞罢鹰坊。\r\n聚萤窗冷韦编蠹，下马陵芜宰树苍。\r\n不是使君来北海，邦人岂识郑公乡。"
        },
        {
            "title": "二叠",
            "content": "晚作园翁自荷锄，春风那肯到吾庐。\r\n且须怜意着芳洁，才说和羹俗了渠。"
        },
        {
            "title": "挽郑计院",
            "content": "方与誉髦连茹进，忽然避弋下乔来。\r\n空令归访盟鸥社，不使重登市骏台。\r\n古有孟尝能好客，今无鲍叔青分财。\r\n吾衰难秉铭幽笔，短些凄凉不尽哀。"
        },
        {
            "title": "空村",
            "content": "弃置在空村，浮名岂复论。\r\n因思戎服窄，方悟緼袍尊。\r\n城远鸡司晓，家贫犬守阍。\r\n常怜刘越石，辛苦戌并门。"
        },
        {
            "title": "杂咏一百首·张说",
            "content": "玉检匪颁隆，珠帘餽遗通。\r\n更挥谀墓笔，褒赞死姚崇。"
        },
        {
            "title": "挽方宜人二首",
            "content": "分断金钗股，全遮玉镜辉。\r\n竟令鸾独舞，愁见雉双飞。\r\n月照梁鸿案，尘凝孟母机。\r\n平生竺乾学，至此是真归。"
        },
        {
            "title": "冬夜读几案间杂书得六言二十首",
            "content": "举世尽兄孔方，无人敢卿五郎。\r\n客喜大夫粪苦，奴夸太尉足香。"
        },
        {
            "title": "三月二十一日泛舟十绝",
            "content": "退之岁晚南溪上，把钓联诗得几回。\r\n便与乌衣群从约，及身强健更频来。"
        },
        {
            "title": "再和",
            "content": "世味浇漓酒趣深，对花无客亦孤斟。\r\n饥来肯羡乞墦食，贫杀不贪谀墓金。\r\n耄齿未妨师抑戒，高谭何似守规箴。\r\n吾今会得逍遥义，懒访曹溪同少林。"
        },
        {
            "title": "忆昔二首",
            "content": "武皇好赋网群英，犹记龙颜赏墨卿。\r\n白玉牒中曾有草，碧纱笼里本无名。\r\n唐诗卒使张穷瞎，国语能令左失明。\r\n老子一生嗜章句，故应天罚遣偏盲。"
        },
        {
            "title": "次韵张秘丞皱玉诗",
            "content": "雨湿红裳靡待秋，摘来深愧木瓜投。\r\n祗今陈紫无真本，比昔姚黄胜一筹。\r\n聊荐金盘蠲渴肺，不烦绮席啭歌喉。\r\n圣朝仁远停包贡，赖有公诗为拔尤。"
        },
        {
            "title": "送强浦注籍",
            "content": "老别亲朋已动情，可堪玉树离阶庭。\r\n新吟不数苍蝇窍，多病真成碧鹤形。\r\n翁迫崦嵫迟暮景，儿看风雪短长亭。\r\n早归共举屠苏酒，莫爱西湖柳色青。"
        },
        {
            "title": "梦方孚若二首",
            "content": "寤寐中原独着鞭，往来绝域几餐毡。\r\n封侯反出李蔡下，成佛却居灵运先。\r\n八百里烹飨军炙，九千缣辇作碑钱。\r\n只今谁是田横客，回首荒丘一慨然。"
        },
        {
            "title": "题杂书卷六言三首",
            "content": "小雅衰周所作，二南治世之音。\r\n子虚失之夸大，太玄文以艰深。"
        },
        {
            "title": "杂咏一百首·庄子",
            "content": "夸大帝传由，形容跖侮丘。\r\n仅饶聃御寇，共载一虚舟。"
        },
        {
            "title": "端嘉杂诗二十首",
            "content": "{左禾右它}侯世世袭蝉冠，庾氏人人筑将坛。\r\n但见门中俱贵盛，谁怜陛下最孤寒。"
        },
        {
            "title": "读开元天宝遗事一首",
            "content": "环子受兵火涴，梅姬如玉雪清。\r\n二妃未免遗恨，三郎可煞无情。"
        },
        {
            "title": "杂咏一百首·柳家婢",
            "content": "忽见牙郎态，吁嗟悔失身。\r\n不虞小婢子，曾是柳家人。"
        },
        {
            "title": "辛亥各口占十绝",
            "content": "苇间一叶且延缘，奎壁祥光上烛天。\r\n定有异人遥望气，个船不是米家船。"
        },
        {
            "title": "又六言二首",
            "content": "寡女画眉通好，邻姬捧心效颦。\r\n况有黄金买赋，不羡碧玉嫁人。"
        },
        {
            "title": "代举人主司问答六言二首",
            "content": "破题得李程赋，结语取钱起诗。\r\n遂令眊矂举子，不满冬烘主司。"
        },
        {
            "title": "又五言二首",
            "content": "子去临民社，公私必小宽。\r\n皆云官似水，谁道县如滩。\r\n村绝追胥迹，溪无督赋瘢。\r\n自从陈李后，古调少人弹。"
        },
        {
            "title": "发岳市三首",
            "content": "昔者监香火，今焉裂芰荷。\r\n祝融应冷笑，还肯再来麽。"
        },
        {
            "title": "梅花五首",
            "content": "篱边屋角立多时，试为骚人拾弃遗。\r\n不信西湖高士死，梅花寂寞便无诗。"
        },
        {
            "title": "跋小寺旧题",
            "content": "禅几曾陪白氎巾，柑花似雪斗芳新。\r\n而今柑子圆如弹，不见浇花供佛人。"
        },
        {
            "title": "兴化县",
            "content": "绕县百千峰，初疑路不通。\r\n居民犹太古，令尹似春风。\r\n筝远呼难至，杯寒吸易空。\r\n却从归路望，飞榭半天中。"
        },
        {
            "title": "送赴省诸友·林德遇",
            "content": "原夫辇岂敢追攀，每叹君文似左班。\r\n不许犬鸡舐丹鼎，肯为鼷鼠发黄间。\r\n主司一洗冬烘谤，老子前知昼锦还。\r\n空诵子虚不能荐，送行未免有惭颜。"
        },
        {
            "title": "丁卯元日十首",
            "content": "别墅棋边勍敌破，上流帐下捷书飞。\r\n几年二虎争雄长，一剖为羓一遁归。"
        },
        {
            "title": "与林中书李礼部同宿囊山三首",
            "content": "三儒夜话俱忘寝，户外纵横卧仆夫。\r\n椰腹拈来即书簏，芋头煨熟当行厨。\r\n谪仙岂是无诗种，处士相传有句图。\r\n师服何曾能把笔，短章吟就改还涂。"
        },
        {
            "title": "偶赋",
            "content": "身已深藏畏俗知，客来邻曲善为辞。\r\n偶弹冠起成何事，径拂衣归自一奇。\r\n村饮妇常留烛待，山行童亦挟书随。\r\n明时性学尤通显，却悔从初业小诗。"
        },
        {
            "title": "初秋感事三首",
            "content": "遍阅同参入涅槃，傍观尽怪老僧顽。\r\n有诗传世天机浅，无史藏山笔钺闲。\r\n梦境瞿庄更唤醒，醉乡陶阮夹扶还。\r\n吾庐寂寂人稀至，不是先生爱掩关。"
        },
        {
            "title": "周天益由福侨剑水灾毁室辄奉小诗劝缘",
            "content": "水患被东南，陵谷倏变易。\r\n朝犹万家聚，夕为一沙碛。\r\n非惟齐民灾，亦是诗人厄。\r\n鹳鸣鲁望田，蛙跳周颙宅。\r\n稚子衣露骭，处士泥没膝。"
        },
        {
            "title": "杂咏一百首·孔融子",
            "content": "二穉吁何罪，冤犹在史书。\r\n老瞒浑忘却，只记哭仓舒。"
        },
        {
            "title": "杂兴十首",
            "content": "旋插疏篱设矮扉，仅容老子自娱嬉。\r\n国蜗角上何嫌小，巢鸟窠边不觉危。\r\n石椁无陈鸡絮者，朱门有设雀罗时。\r\n平泉花木奇樟桧，辛苦栽培竟属谁。"
        },
        {
            "title": "挽赵仲白二首",
            "content": "昨吊寝门外，莱妻泣最悲。\r\n因言儿上学，复为墓求碑。\r\n零落烧丹诀，凄凉哭鹤诗。\r\n托孤朋友事，非谓刀泉知。"
        },
        {
            "title": "洛阳桥三首",
            "content": "嬴氏曾驱六合人，蔡侯只用一州民。\r\n立犀岂不贤川守，鞭石何须役海神。"
        },
        {
            "title": "杂兴十首",
            "content": "策免身常佚，登庸貌转癯。\r\n富公忘杖起，迂叟要人扶。"
        },
        {
            "title": "题海陵徐神翁墓",
            "content": "忽被黄符迫下山，许携苕帚面天颜。\r\n早知锦缆盛宫女，因舍红巾问阿环。\r\n空有蚋蝇侵玉骨，断无龙虎守金丹。\r\n秋坟翁仲相酬答，日落僧归家闭关。"
        },
        {
            "title": "晓意",
            "content": "梦入华胥国土来，咍噎不省夜何其。\r\n青灯明灭窥昏眩，绛帻殷勤警惰嬉。\r\n窗外百禽更唱和，褌中群虱尚贪痴。\r\n病翁未得全无事，不作新诗改旧诗。"
        },
        {
            "title": "内翰洪公舜俞哀诗二首",
            "content": "忆昔端平典册新，三麻九制笔如神。\r\n内庭唤作真学士，晚辈推为老舍人。\r\n垂死遗言尤苦口，平生谏疏最婴鳞。\r\n建功不作于潜死，谁为君王说厚伦。"
        },
        {
            "title": "居厚弟乞以碍止法官回授公朝特俞所请族子有",
            "content": "回貤异渥未之闻，凛凛乾淳生气存。\r\n频对青藜真济美，虽埋玉树尚追尊。\r\n奉新鸾诰陈幽壤，距小麟台只近村。\r\n太息琰玄皆耄矣，诔成姑以寝为园。\r\n\r\n【注释】：【原题】：\r\n居厚弟乞以碍止法官回授公朝特俞所请族子有诗志喜居厚次韵邀某同作效颦一首既拙且钝录献家庙"
        },
        {
            "title": "挽聂孺人",
            "content": "已病犹蔬素，西归不复疑。\r\n飞凫逾岭远，别鹤返乡迟。\r\n箴史传贤女，巾褠付侍姬。\r\n白头潘令在，应有悼亡诗。"
        },
        {
            "title": "杂咏五言八首",
            "content": "魏帝恩虽重，川灵礼自防。\r\n不曾簪美珥，安有献明珰。"
        },
        {
            "title": "卫生",
            "content": "卫生草草昧周防，小郡无医自处方。\r\n采下菊宜为枕睡，碾来芎可入茶尝。\r\n身因病转添萧飒，人到衰难再盛强。\r\n旧喜读书今亦懒，铜炉慢炷一铢香。"
        },
        {
            "title": "杂咏一百首·梁鸿",
            "content": "肃宗汉明主，犹恶五噫诗。\r\n一旦拂衣去，世人那得知。"
        },
        {
            "title": "病起窥园十绝",
            "content": "谬叨虚奖每惭颜，奇字新经未一斑。\r\n除却骑驴搜句外，了无些子似钟山。"
        },
        {
            "title": "久雨六言四首",
            "content": "夏雨轰轰断霉，新蝉已噪庭槐。\r\n不晓阿香何意，故将车子频推。"
        },
        {
            "title": "陈虚一",
            "content": "几载皖山耕，忽提孤剑行。\r\n战场中有骨，尺籍上无名。\r\n马自寻归路，身空试贼营。\r\n却疑兵解去，曾说炼丹成。"
        },
        {
            "title": "和西外赵知宗",
            "content": "斤妙斩如神，源深汲愈新。\r\n岱宗疑有趾，海若忽无津。\r\n传远须公等，鑽坚尽此身。\r\n平生师友意，非为雨中巾。"
        },
        {
            "title": "无题二首",
            "content": "游公念旧才叁月，郑傅怜才恰半年。\r\n老去独当千箭镞，向来不踏两船舷。"
        },
        {
            "title": "杂咏一百首·太宰嚭",
            "content": "西子宴姑苏，灵胥赐属镂。\r\n如何居上宰，忠越不忠吴。"
        },
        {
            "title": "揽镜六言三首",
            "content": "天上映藜已懒，雾中看花不真。\r\n顾我七十馀老，见公三两分人。"
        },
        {
            "title": "木绵铺",
            "content": "庵远人稀行未休，风烟绝不类中州。\r\n何须更问明朝路，才出南门极目愁。"
        },
        {
            "title": "咸淳龙飞大魁之归卿大夫以某兄弟有一日之长",
            "content": "射策人如射利忙，岂知世有古来妆。\r\n汉庭儒半坏科举，天下士宁论国乡。\r\n但诧高标广寒殿，谁能更读善和坊。\r\n观君毛羽真鸾凤，羞杀粗豪白面郎。\r\n\r\n【注释】：【原题】：\r\n咸淳龙飞大魁之归卿大夫以某兄弟有一日之长俾主其事水村农卿谓某当为诗为壶山唤回百年英灵之气客散诗成翌早录呈且约同社属和"
        },
        {
            "title": "题高端礼竹屋",
            "content": "植物惟竹尤清刚，高君占断作屋场。\r\n首阳二子艴然怒，柰何千载侵了强。\r\n七贤六逸接踵起，纷纭聚讼如诸墙。\r\n士师狐疑不能决，后村老子来平章。\r\n世间物以少为贵阳市，姚花禹柏蜀海棠，\r\n箨龙子孙异于是，布满天地并四方。\r\n幽栖自是渠高兴，胜践不与君相妨。\r\n立谈虞芮各冰释，高君奄有千筼筜。\r\n设榻中央墉四旁，莫遣俗客升吾堂。"
        },
        {
            "title": "春日五首",
            "content": "晓风细细雨斜斜，僝僽书生屋角花。\r\n想见水南僧寺里，一株落尽病山茶。"
        },
        {
            "title": "用厚后弟强甫韵",
            "content": "素昧清真与顺庵，偶然爱唱望江南。\r\n世因玉佩轻秦七，天把簑衣贵谢三。\r\n郢可忧虞成永叹，汉方隆盛勿多谈。\r\n古今大瞻惟蒙叟，不但诬丘又谤聃。"
        },
        {
            "title": "送颜□之清漳六言三首",
            "content": "与人尤严师友，名世不在文章。\r\n既是来从颜巷，如何去傍刘墙。"
        },
        {
            "title": "杂兴四首",
            "content": "醉尉怒呵故侯猎，亭长豪夺徵君牛。\r\n射虎将军馀怒在，卖药先生一笑休。"
        },
        {
            "title": "子真子常饷双鸳将以五言效颦三首以谢",
            "content": "重重金殿里，锁向帝王家。\r\n纵得游灵沼，何如睡暖沙。"
        },
        {
            "title": "见方云台题壁",
            "content": "寄书迢递梦参差，每见留题尉所思。\r\n不论驿亭僧寺里，有山水处有君诗。"
        },
        {
            "title": "邹莆田见传葬书",
            "content": "令君葬说其传远，一字真堪直一缣。\r\n惜似辨材藏禊帖，爱如房相笔楞严。\r\n略疏脱误烦重校，尽扣精微恐不廉。\r\n欲卜寝丘何处是，凭高试为指东崦。"
        },
        {
            "title": "和竹溪披字韵二首",
            "content": "玉雪面俄成丑老，琅玕腹未尽呈披。\r\n只今众女各施粉，自古十夫能挽椎。\r\n岂有进贤冠绘像，亦无灵寿杖扶衰。\r\n俚辞闻早安排了，未必他人识牧之。"
        },
        {
            "title": "夜读传灯杂书六言八首",
            "content": "孙以献公称祖，妻以康子谥夫。\r\n何必议郎博士，千秋万岁称呼。"
        },
        {
            "title": "竹溪直院盛称起予草堂诗之善暇日览之多有可",
            "content": "父隐于渔者，怜渠后骑追。\r\n得船从此逝，赠剑漠然辞。\r\n一叶吾贫甚，千金子宝之。\r\n仅存钓竿在，焉用太阿为。\r\n齐客弹何鄙，徐君挂尚疑。\r\n不如苇间叟，千古励清规。\r\n\r\n【注释】：【原题】：\r\n竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷馀十八首别命题或追录少作并存于卷以训童蒙之意·渔父辞剑"
        },
        {
            "title": "寄题赵广文南墅",
            "content": "博士才名贺白流，讵应蚤计到菟裘。\r\n宫中未索清平调，海上聊为汗漫游。\r\n隐几饱看山变态，开轩惟对竹清修。\r\n买邻有志嗟无力，肯与羊昙共睹不。"
        },
        {
            "title": "悼阿驹七首",
            "content": "吾老方期汝亢宗，爱怜不与众雏同。\r\n岂知希世千金产，止作空花赚乃翁。"
        },
        {
            "title": "休致",
            "content": "休致后欣荣念薄，利名中伏祸机深。\r\n蔺卿反仅能全璧，疏传归才有赐金。\r\n福过安知衔秽袜，朝回犹叹负香衾。\r\n山中猿鹤休猜怪，方表先生铁石。"
        },
        {
            "title": "送伯纪礼部造朝兼简息庵二首",
            "content": "谢遣弓旌久掩关，十年坐阅几蒲团。\r\n老臣惫不堪将橐，丞相嗔因乞挂冠。\r\n庙算浑如孤注赌，林栖未保一枝安。\r\n暮云万叠江闽远，相见除非插羽翰。"
        },
        {
            "title": "遣兴二首",
            "content": "酒肠诗胆两轮囷，已病方知爱重身。\r\n慈母绝怜呕心[以下原残缺八面]"
        },
        {
            "title": "醉乡六言二首",
            "content": "古帝神游其所，饮仙死葬是中。\r\n晋人窃往者众，唐朝始绝不通。"
        },
        {
            "title": "春夜温故六言二十首",
            "content": "向来动脚已谬，末后濡尾转非。\r\n伏生力辞不至，申公不合而归。"
        },
        {
            "title": "送林元质侍郎赴宣城二首",
            "content": "玉阶接武侍凝旒，岁晚同寻洛社游。\r\n骑竹小儿迎辄去，戴花老监挽难留。\r\n班春行李那容缓，亭午前茅盍少休。\r\n造物殷勤爱公处，傍无妙丽护衣篝。"
        },
        {
            "title": "杂咏一百首·齐人妻",
            "content": "不敢怨夫子，徒悲误姜身。\r\n安知同穴者，乃是乞墦人。"
        },
        {
            "title": "诸人颇有和余百梅诗者各赋一首",
            "content": "盘屈高才入短章，卷中字字挟冰霜。\r\n直探宝藏珠盈掬，倒泻金茎露浣肠。\r\n铁笛一枝横夜月，水沉三舍避天香。\r\n妙年早去吟薇药，莫共侬争寂寞乡。"
        },
        {
            "title": "秋夜有怀傅至叔太博父子",
            "content": "忆昔游君父子间，高才穷力莫追攀。\r\n读书众壑归沧海，下笔微云起太山。\r\n幼嗣尚存宗武在，遗文难附所忠还。\r\n荒丘衰草埋双璧，兀坐空斋涕自潸。"
        },
        {
            "title": "蓼花",
            "content": "分红间白汀洲晚，拜雨揖风江汉秋。\r\n看渠耐得清霜去，却恐芦花先白头。"
        },
        {
            "title": "余为建阳令遣小吏王堪为西山翁之役翁留之仙",
            "content": "去去寻师莫远寻，蓬莱何处海深深。\r\n山房幸有栖身地，且读西山夜气箴。\r\n\r\n【注释】：【原题】：\r\n余为建阳令遣小吏王堪为西山翁之役翁留之仙游山房招鹤亭之上令抄道书之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之"
        },
        {
            "title": "梅花五首",
            "content": "肯因冷澹怨年芳，霜满寒林月满塘。\r\n至白世间惟玉雪，不如伊处为无香。"
        },
        {
            "title": "落花怨十首",
            "content": "天女殷勤散，风姨僝僽空。\r\n儿童扫落叶，蜂蝶抱枯丛。"
        },
        {
            "title": "杂咏一百首·王通",
            "content": "当时三晋地，已有圣人生。\r\n不晓河汾氏，为隋策太平。"
        },
        {
            "title": "又绝句二首",
            "content": "物贵皆由楮币轻，近闻五岭亦通行。\r\n旧时白苇黄茅里，有犬鸡声布有声。"
        },
        {
            "title": "即事一首",
            "content": "书卷交疏觉昼长，田园收薄值年荒。\r\n老而用事独毛颖，何以解忧惟杜康。\r\n赐帛恩深优故老，催租人至败重阳。\r\n西风烂熳开蓉菊，不管先生两鬓霜。"
        },
        {
            "title": "乙卯端午十绝",
            "content": "不曾窥户外，偶出至溪边。\r\n欲访斩蛟庙，聊呼放鸭船。"
        },
        {
            "title": "海棠七首",
            "content": "范公蜀西曲，陆老剑南诗。\r\n子美渠曾道，渊材辈岂知。"
        },
        {
            "title": "和张秘丞灯夕韵四首",
            "content": "牧守二期方奉计，末期君已得民和。\r\n不愁米送官仓少，但怪莲开陆地多。\r\n座客共沾眉寿酒，厩人预戒早朝珂。\r\n诸公若问龙钟叟，为说腰鎌自刈禾。"
        },
        {
            "title": "再和四首",
            "content": "伏阁何其壮，登舟得许哀。\r\n人多称快者，上岂少恩哉。\r\n恶草毋留种，夭桃不待媒。\r\n九重方远佞，宁放郑詹来。"
        },
        {
            "title": "失猫",
            "content": "饲养年深性已驯，攀墙上树可曾嗔。\r\n击鲜偶羡邻翁富，食淡因嫌旧主贫。\r\n蛙跳阶庭殊得意，鼠行几案若无人。\r\n篱间薄荷堪谋醉，何必区区慕细鳞。"
        },
        {
            "title": "送洪侍御二首",
            "content": "曾峨豸角立朝端，贵近闻名胆尚寒。\r\n古冢狐狸何足问，法筵龙象各傍观。\r\n青霄直上云梯易，白首能坚铁壁难。\r\n想见洛阳为纸贵，争传献可袖中弹。"
        },
        {
            "title": "闲居即事",
            "content": "性偶安林薮，元非慕独清。\r\n米从仁祖乞，粟是伯夷耕。\r\n废井通邻汲，深墙隔市声。\r\n却因虚澹极，亦自觉身轻。"
        },
        {
            "title": "答庐陵彭士先",
            "content": "昔牧昌黎州，尝负君诗债。\r\n今使番君国，又辱君访逮。\r\n稍讶颜发非，因感岁月迈。\r\n君气不惰归，君诗有光怪。\r\n乍观祛目眚，徐听惊耳聩。\r\n奈何行推敲，不使坐赓载。\r\n茫茫彭蠡津，众水之所匯。\r\n投竿鳌堪钓，拔剑鲸可脍。\r\n兹事要力量，斯文极变态。\r\n吾方困缿筒，君亦挑布袋。\r\n人生并合难，况复各老大。"
        },
        {
            "title": "丁卯元日十首",
            "content": "北关南荡霁华开，辇御端门肆眚回。\r\n野老相逢谈圣德，散斋蔬素到燔柴。"
        },
        {
            "title": "溪庵放言十首",
            "content": "八斛四斗舍利，一丈六尺金身。\r\n右胁已寂已灭，双趺是妄是真。"
        },
        {
            "title": "警斋侍郎和放翁与茶山五言寄余次韵一首",
            "content": "髫龀参诸老，辱置书册前。\r\n上起马本纪，下迄李续编。\r\n积勤迫榆景，扶病登木天。\r\n貌丑况古妆，臂短非善缘。\r\n时人讪晚谬，弟子嘲昼眠。\r\n堕甑懒回顾，弃扇羞乞怜。\r\n众皆惊曲径，余惟泥方穿。\r\n平生忧世病，华佗不能痊。\r\n仰即丹凤鶱，俯视磨蚁旋。\r\n居常哂触蛮，安肯分济川。\r\n舐鼎堪骨蜕，载质堪骨蜕，\r\n载质从心悁。何当坐一月，\r\n大胜读十年。惜哉已耄及，\r\n晨镜雪满颠。仙家能返童。"
        },
        {
            "title": "豫章二首",
            "content": "湖光如镜了无尘，照见先生白发新。\r\n岁晚骑驴行万里，始知孺子是高人。"
        },
        {
            "title": "唐二妃像",
            "content": "不但烹三庶，东宫亦屡危。\r\n元来玉环子，别有锦绷儿。"
        },
        {
            "title": "余作生坟何生谦致桧十株答以六言二首",
            "content": "高耸心抽笔直，下蟠上锐塔圆。\r\n深入蛰龙穴处，肯傍眠牛石边。"
        },
        {
            "title": "乙卯岁除",
            "content": "井灶萧条岁又残，呼童扫地具杯盘。\r\n村舂堪笑生涯俭，家祭方知拜起难。\r\n衲坏蒙头寒自若，烛烧见跋夜将阑。\r\n卧闻傩鼓咚过，不与诸孙作伴看。"
        },
        {
            "title": "次徐户都韵",
            "content": "不能测海更窥天，颇废开荒与粪田。\r\n碧眼睛中疑有崇，白蕉肘后惜无传。\r\n佛云泡影应如是，儒说心思既竭焉。\r\n老子冥搜难属和，公诗美似弹丸圆。"
        },
        {
            "title": "丰湖三首",
            "content": "作桥聊结众生缘，不计全家落瘴烟。\r\n内翰翻身脱犀带，黄门劝妇助金钱。"
        },
        {
            "title": "杂咏一百首·阿承女",
            "content": "古人重言德，初不论倾城。\r\n切莫伤容鬓，犹堪嫁孔明。"
        },
        {
            "title": "丁酉重九日宿顺昌步云阁绝句七首呈味道明府",
            "content": "老子痴顽耐远游，平生腹不贮闲愁。\r\n今年天赐登高地，身在云峰最上头。"
        },
        {
            "title": "蚋",
            "content": "蚓穿槁壤及黄泉，蜂采花房与柳绵。\r\n微蚋么麽殊嗜好，以醯为蜜甕为天。"
        },
        {
            "title": "古宫词十首",
            "content": "何必关山远，凉风在殿西。\r\n箫声犹袅袅，舞袖忽凄凄。"
        },
        {
            "title": "杂咏一百首·韩伯休",
            "content": "女子乃知我，明朝变姓名。\r\n可怜逃不密，犹迫诏书行。"
        },
        {
            "title": "夏旱四首",
            "content": "吾闻曲礼当凶岁，诸大夫安敢食粱。\r\n婢臛香芹羹过美，水车声畔不能尝。"
        },
        {
            "title": "新凉理故书有感二首",
            "content": "□□先帝开宣室，频领群儒上石渠。\r\n奏牍三千前日事，寓言十九暮年书。\r\n色空勘破偏盲久，记诵俱忘一载馀。\r\n西晋诸人惟乐令，肯将石教矫玄虚。"
        },
        {
            "title": "采荔二绝",
            "content": "思莼羹鼓辞京洛，为海棠花客剑川。\r\n帝悯后村翁老病，即家除拜荔枝仙。"
        },
        {
            "title": "铁塔院",
            "content": "铁塔荒凉院，年深失主名。\r\n昔游基已废，今至屋皆成。\r\n人出私钱施，僧凭愿力营。\r\n如何榆塞上，却有未包城。"
        },
        {
            "title": "零陵",
            "content": "画图曾识零陵郡，今日方知画未如。\r\n城郭恰临潇水上，山川犹是柳侯馀。\r\n驿亭幽绝堪垂钓，岩室虚明可读书。\r\n欲买冉溪三亩地，手苫茅栋径移居。"
        },
        {
            "title": "出郭",
            "content": "江边一雨洗秋容，北郭东郊野意浓。\r\n老大怕它人检点，隔溪隔柳看芙蓉。"
        },
        {
            "title": "挽郑子敬都承二首",
            "content": "向来俱触相君嗔，里社追随二十春。\r\n尚记残编灯下共，忽看华表路傍新。\r\n行车不忍过三步，临宋应难赎百身。\r\n岁晚空山风雨横，奠刍归去倍伤神。"
        },
        {
            "title": "岁晚书事十首",
            "content": "丐客鹑衣立户前，岂知侬自窘残年。\r\n染人酒媪逋犹缓，且送添丁上学钱。"
        },
        {
            "title": "又绝句二首",
            "content": "东阁郎君己贰卿，斡回严冷作和平，\r\n专人昔暴于家靼，太傅今贤似父兄。"
        },
        {
            "title": "二月十八日过梅庵追怀主人二首",
            "content": "惯作梁园座右宾，非惟管鲍亦朱陈。\r\n自从石友幽明隔，谁访瑶妃寂寞滨。\r\n花若无情还有恨，树犹如此况于人。\r\n不知宋玉归何处，口诵招魂一怆神。"
        },
        {
            "title": "仓部弟和前韵再得五首",
            "content": "节腹羞浮食，徐行畏疾颠。\r\n仙须有癯相，贵亦出长年。"
        },
        {
            "title": "次韵竹溪题达卿后坡",
            "content": "贫士莫难乐不改，圣人固以遁为嘉。\r\n宁披龙具去耕野，奚事鹤书来起家。\r\n古有逸民逃举选，今无烈士矫贪夸。\r\n鬳翁晨遣诗筒至，昨夜寒灯屡结花。"
        },
        {
            "title": "悼阿驹七首",
            "content": "隔日犹能唤女兄，儿于孝友殆天成。\r\n直须见汝莲花上，才得胸中一点平。"
        },
        {
            "title": "二月二十日再锁宿四绝",
            "content": "角门闭了晓方开，坐撚霜髭尽雪灰。\r\n纵有浩然堪共直，法严不敢唤渠来。"
        },
        {
            "title": "丞相信庵赵公哀诗五首",
            "content": "丙午遭逢瑟改调，先皇记忆忝弓招。\r\n明扬虽曰由师锡，密启端因侍燕朝。\r\n早识武侯比龙凤，晚为公旦序鸱鸮。\r\n吾贫岂是无难酒，恨不携将柏下浇。"
        },
        {
            "title": "记辛酉端午旧事二首",
            "content": "最怕摛词与草麻，朝朝传布竞攻瑕。\r\n而今失韵乖平仄，挞市哄堂一任他。"
        },
        {
            "title": "风雪二首",
            "content": "大块号万窍，强名之曰风。\r\n楚人无意义，乱说有雌雄。"
        },
        {
            "title": "送山甫赴岭口仓与黄兄来复同载",
            "content": "德远先生学者师，此郎超诣可传衣。\r\n凌云才子声名早，煮海粗官气力微。\r\n二尺檠商今与古，三家村有是和非。\r\n直须满了葵丘戌，策杖溪边待璧归。"
        },
        {
            "title": "石竺山二十咏",
            "content": "白公诗酒人，惜也未闻道。\r\n乍可无除书，不可坏丹灶。"
        },
        {
            "title": "杂兴六言十首",
            "content": "希夷一睡一月，惜哉肘后不传。\r\n拥破衣裘待旦，听残更点如年。"
        },
        {
            "title": "释老六言十首",
            "content": "一笔受楞严义，三书赠大颠衣。\r\n取经烦猴行者，吟诗输鹤阿师。"
        },
        {
            "title": "同安",
            "content": "城不能高甫及肩，临风搔首一怀贤。\r\n当时矮屋今存否，曾着文公住四年。"
        },
        {
            "title": "石竺山二十咏",
            "content": "吾脚今无力，安能跪鞠躬。\r\n北瞻韩吏部，南仰狄梁公。"
        },
        {
            "title": "送郑君瑞知闽清",
            "content": "兹邑犹淳古，君行作长官。\r\n假令三尺密，终有一分宽。\r\n栗里归差易，桐乡爱极难。\r\n千峰青绕郭，暇日想凭栏。"
        },
        {
            "title": "挽方揭阳内子一首",
            "content": "雌燕营巢切，鸣鸠爱子均。\r\n荆练孟光饰，玉雪敬凄身。\r\n女史无其匹，宗姬有若人。\r\n里中多作诔，何况忝朱陈。"
        },
        {
            "title": "翌日宫教惠诗次韵二首",
            "content": "忘机沤鸟日相亲，鼻祖曾言畏四邻。\r\n幸有山林容此老，不将篱落寄他人。\r\n谁能交结今韩吕，犹记周旋昔郑陈。\r\n晞发中庭蹻足卧，绝胜雅拜望车尘。"
        },
        {
            "title": "荔枝龙眼二绝",
            "content": "食观本草岂非痴，二果甘滋可养脾。\r\n耄智自知无益处，肉身安得有轻时。"
        },
        {
            "title": "送徐守寺正二首",
            "content": "楳埜先生子象贤，向来心印得单传。\r\n谚云蜡烛真明矣，罚止蒲鞭亦肃然。\r\n执贽客多樽有酒，诟租吏少箧无钱。\r\n玺书底事催归急，不许邦人借一年。"
        },
        {
            "title": "凯歌十首呈贾枢使",
            "content": "翦称名将岂其然，汲汲惟求宅与田。\r\n见说淮兵殊死战，相公喝犒是私钱。"
        },
        {
            "title": "甲寅元月二首",
            "content": "七袠骎骎病鲜懽，君恩犹许备祠官。\r\n婢传稚子屠苏酒，奴笑先生苜蓿槃。\r\n自叹管君今老秃，更悲庞叟不团栾。\r\n新年辜负如筛饼，炮附煨姜胃尚寒。"
        },
        {
            "title": "杂兴六言十首",
            "content": "穆陵圣学高妙，词臣绝企清光。\r\n大典册多贴改，小字本通商量。"
        },
        {
            "title": "老将一首",
            "content": "昨解兵符归故里，耳听边事几番新。\r\n偶逢戏下来犹识，欲说辽阳记不真。\r\n儿觅宝刀偏爱惜，奴吹芦管辄悲辛。\r\n夜寒忽作关山梦，万一君王起旧人。"
        },
        {
            "title": "景定初元即事十首",
            "content": "溪水拍浮满，野花红白多。\r\n老夫被牵率，信步出鸡窠。"
        },
        {
            "title": "送周监门",
            "content": "一领青衫似败荷，奈君母老秩卑何。\r\n三年幕府无人荐，常日柴门有客过。\r\n身畔担轻藏棒少，江头船重载书多。\r\n故人若问军中事，为说防秋夜枕戈。"
        },
        {
            "title": "竹溪直院盛称起予草堂诗之善暇日览之多有可",
            "content": "清早披衣起，春深好事家。\r\n非干眠警枕，自是惜名花。\r\n培溉疏泉脉，攀翻带露葩。\r\n看常先晓蝶，来未散晨鸦。\r\n风恶为台避，晴烘着幙遮。\r\n古人云昼短，莫待夕阳斜。\r\n\r\n【注释】：【原题】：\r\n竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷馀十八首别命题或追录少作并存于卷以训童蒙之意·惜花春起早"
        },
        {
            "title": "石竺山二十咏",
            "content": "曾瞒张茂先，亦诳关尹喜。\r\n嗟余双眼白，任汝半空紫。"
        },
        {
            "title": "挽陈判官",
            "content": "偶然倾盖欣初识，蓦地分襟惜久暌。\r\n太末谩称三语掾，上林未借一枝栖。\r\n空烦樗叟招魂些，赖有薇郎积善题。\r\n他日广文燎黄诰，原头鹤表与云齐。"
        },
        {
            "title": "纵笔六言七首",
            "content": "精卫衔石填海，醯鸡以甕为天。\r\n拊石凤翔千仞，□□龙沕九渊。"
        },
        {
            "title": "挽方德润宝学三首",
            "content": "晚赐延和对，言公去国深。\r\n遂良垂白发，臣甫抱丹心。\r\n驰驿无银信，移麾有玉音。\r\n遥知遗奏上，未免动宸襟。"
        },
        {
            "title": "赠日者朱俊甫二首",
            "content": "谢公闭墅懒围棋，董相还家且下帷。\r\n见说金瓯殊未定，问君魁柄属之谁。"
        },
        {
            "title": "挽郑参议",
            "content": "同榜飞腾尽，君初拜小侯。\r\n地寒推易去，天远借难留。\r\n新垅家山畔，生祠岭海头。\r\n历官如杜老，白首止参谋。"
        },
        {
            "title": "怀旧二首",
            "content": "盛名岂敢侪三俊，痛饮犹堪入八仙。\r\n屈指淳熙遗老少，到头元佑几人全。\r\n松为明误夭千岁，薰与莸并臭十年。\r\n立传臣僚宜自爱，追怀此语一恓然。"
        },
        {
            "title": "初冬",
            "content": "晴窗蚤觉爱朝曦，竹外秋声渐作威。\r\n命仆安排新暖阁，呼童熨帖旧寒衣。\r\n叶浮嫩绿酒初熟，橙切香黄蟹正肥。\r\n蓉菊满园皆可羡，赏心从此莫相违。"
        },
        {
            "title": "荷蓧丈人",
            "content": "客云自孔氏，不觉喜逢迎。\r\n止宿见二子，孰云无世情。"
        },
        {
            "title": "潮惠道中",
            "content": "春深绝不见妍华，极目黄茅际白沙。\r\n几树半天红似染，居人云是木绵花。"
        },
        {
            "title": "竹湖李内翰哀诗二首",
            "content": "自古稀全传，于今独重名。\r\n羞蒙彼相力，宁伴此群清。\r\n加璧犹坚卧，搘筇或散行。\r\n过江不大用，汪李两端明。"
        },
        {
            "title": "目疾一首",
            "content": "疾起自肝家，眵昏认物差。\r\n昔如虹贯日，今隔雾看花。\r\n暝鹊惊飞匝，凉蟾瞥露些。\r\n庙堂见章奏，应笑字欹斜。"
        },
        {
            "title": "三月二十一日泛舟十绝",
            "content": "眉洲屿隔雪涛中，闻此山川髣髴同。\r\n但是至人游息地，邦人处处作离宫。"
        },
        {
            "title": "登城五首",
            "content": "尉佗故秦吏，堪执酂侯鞭。\r\n箕踞问使者，吾方帝孰贤。"
        },
        {
            "title": "四叠",
            "content": "宋台未了又齐台，有房应难障彦回。\r\n岁晚玉人在空谷，何曾羞面见人来。"
        },
        {
            "title": "送张守秘丞二首",
            "content": "逐客门庭断履綦，时迂小队访茅茨。\r\n追随雅有蓬山旧，爱助惭无薤水规。\r\n舆腻岂为名士涴，羊碑长遣后人思。\r\n安知昭代輶轩使，不向民间采此诗。"
        },
        {
            "title": "又和喜雨四首",
            "content": "白头无复驾征骖，薄有田庐汾水南。\r\n但使金穰堪拾穗，何曾玉食欠包酣。\r\n莫辞社酒传三爵，犹胜障泥趁六参。\r\n不必宗文扶亦可，老人不饮似微酣。"
        },
        {
            "title": "挽林新恩君用",
            "content": "汗血早曾空北野，苍颜晚始对南廊。\r\n风云志懒功名左，月旦评佳意味长。\r\n玉镜相从归吉兆，锦衣不待拜高堂。\r\n吾铭未必堪传远，留与贤郎自表冈。"
        },
        {
            "title": "米元章有帖云老弟山林集多于眉阳集然不袭古",
            "content": "二集一传一不传，可能宝晋胜坡仙。\r\n苏郎不醉常如醉，米老真颠却辨颠。\r\n\r\n【注释】：【原题】：\r\n米元章有帖云老弟山林集多于眉阳集然不袭古人一句子瞻南还与之说茫然叹久之似叹渠偷也戏跋二首"
        },
        {
            "title": "耄志十首",
            "content": "甫入乌台宾客贺，举朝侧耳听抨弹。\r\n臣方抗奏婴龙颔，上已批依免豸冠。\r\n皦日方中宁有蔽，佞山一拔了无难。\r\n追攀老艾吾安敢，聊喜词臣不辱官。"
        },
        {
            "title": "梦馆宿二首",
            "content": "花木扶疏月露清，昔人来此比登瀛。\r\n不知做得神仙未，身在乔松顶上行。"
        },
        {
            "title": "离郡五绝",
            "content": "赫赫戎衣定，区区扣马非。\r\n如何孤竹子，嫌粟不嫌薇。"
        },
        {
            "title": "赠辉书记二首",
            "content": "棒喝机锋捷似飞，推敲事业费寻思。\r\n师归定被丛林笑，腹里无禅却有诗。"
        },
        {
            "title": "乍归九首",
            "content": "格力穷方进，功夫老始知。\r\n尽教人贬驳，唤作岭南诗。"
        },
        {
            "title": "壬戌首春十九日锁宿玉堂四绝",
            "content": "搯肾搜肠极苦辛，先贤曾叹费精神。\r\n瓣香重发来生愿，世世无为识字人。"
        },
        {
            "title": "后九首",
            "content": "默默回光反照，津津勿药有喜。\r\n八荒入吾闼中，四海在我墙里。"
        },
        {
            "title": "送李漕用之二首",
            "content": "汉廷盐铁议交攻，有诏姑惟旧法从。\r\n闻道岭南歌圣主，一如河北感仁宗。\r\n向舒自是堪王佐，桑孔安知富大农。\r\n它日公归奉清问，可无鲠论赞烹封。"
        },
        {
            "title": "庆建州叶守",
            "content": "久立红云一朵边，合于仙里珥貂蝉。\r\n偶然梦到人间世，犹拥旌旗管洞天。"
        },
        {
            "title": "诸公载酒贺余休致水村农卿有诗次韵",
            "content": "觉海难将浅见窥，打包径去契禅机。\r\n何曾蝴蝶暂成梦，除却杜鹃谁劝归。\r\n江上风涛犹汹涌，盘中泉土颇甘肥。\r\n自当叱犊勤耕墅，不必然犀往照矶。"
        },
        {
            "title": "贺新郎 送陈真州子华",
            "content": "北望神州路。试平章、这场公事，怎生分付。记得太行山百万，曾入宗爷驾驭。今把作、握蛇骑虎。君去京东豪杰喜，想投戈、下拜真吾父。谈笑里，定齐鲁。两河萧瑟惟狐兔。问当年、祖生去後，有人来否。多少新亭挥泪客，谁梦中原块土。算事业、须由人做。应笑书生心胆怯，向车中、闭置如新妇。空目送，塞鸿去。\r\n【注释】：【注释】：\r\n词人送朋友去真州赴任，但条陈的却是抗敌之策。对朋友此行，他也致以嘉勉之意。朝野的隳颓气，毅然以国家大计为已任。\"算事业须有人做\"，词句中显示出作者抗金复国的高度责任感，也是对朋友临别时的最好赠语。 \r\n--引自宋词赏析\r\n\r\n这首送陈子华的词 ，写法特别。“ 北望神州路，试平章、这场公事，怎生分付？”突如其来地提出一个因北望中原而产生的问题 ，起势突兀，引人注目。“记得太行山百万，曾入宗爷驾驭。今把作握蛇骑虎。”接着才指出问题的具体内容：即是该怎样对待沦陷区的义军。问题从南、北宋之际说起，当时的爱国将领宗泽为抗击金军 ，招抚了义军首领王善、杨进等人，他敢于招抚被人视为“ 寇盗 ”的义军，有能力“驾驭”他们，依靠他们壮大抗金的力量，所以宗泽声威大震，军民都敬重他，喊他为宗爷爷。宗泽在政治上、军事上采取正确的立场和措施，在抗敌方面收到了巨大的效果。\r\n作者写这首词时，宗泽逝世已久，但在北方金人统治地区，仍有义军活动。其中红袄军力量最大，首领杨安儿被杀后，余众归附南宋，可惜朝廷不信任他们，把抗金民众武装看成是手上拿的蛇和跨下骑的虎，甩掉又不是 ，用又不敢用。作者送行的友人陈子华，他曾主张积极招抚中原地区的义军。他出知真州（治今江苏仪征），在宋理宗宝庆三年（1227）四月，当时李全还未叛降蒙古。宋朝如果能够正确团结、运用义军的力量，抗金是大有可为的。所以作者送陈子华赴江北前线的真州时，要他认真地考虑这个关系国家安危存亡的重大问题。这里前二句歌颂宗泽正确对待义军，声威极大；后一句用《魏书·彭城王勰传》的典故，批判昏聩无能的投降派。两种不同的形象，形成鲜明、强烈的对照，笔力遒壮。“君去京东豪杰喜，想投戈拜真吾父。谈笑里，定齐鲁 。”希望陈子华到真州要效法宗泽，使京东路（指今山东一带 ）的豪杰，欢欣鼓舞，做到谈笑之间，能够收复、安定齐鲁北方失地。既是勉友，更抒发自己延纳俊杰、收复河山的热切愿望，写得酣畅乐观，富于豪情壮志。\r\n下片情感波澜起伏，一会儿奇峰突兀，一会儿陡转直下，沉郁凝重。“ 两淮萧瑟惟狐兔。问当年、祖生去后，有人来否？”面对当时现实：国土沦丧，人烟稀少，狐兔出入；父老长久盼望，然而看不到祖逖那样的志士。笔调跌宕，感情变为悲愤 。“多少新亭挥泪客，谁梦中原块土？”说当时不但丧心麻木、公然卖国的投降派不想念中原，连以名流自命的士大夫们也没有意志去收复失地。笔调和前三句相同，用南宋统治区域的现实去补充前三句，进一步浓化前三句的感情。“算事业须由人做。”指出事在人为，不须颓丧，又转为充满信心的乐观，和上片的思想感情相呼应。单句回斡，陡然而来，戛然而止，这是词中表现豪迈之气的顶点。“ 应笑书生心胆怯，向车中、闭置如新妇。”用《 梁书·曹景宗传》的典故，嘲笑书生气短，言外之意，也是希望陈子华要振作豪气勇于作为，似自嘲而实是勉励陈子华。“空目送，塞鸿去。”以写送别作结。全词正面写送别，只有这两句话；又不直接写送人，却言写目送塞鸿并去，仍与北国河山联系在一起 。既点题 ，又围绕全词的中心内容，有余味，有力量。\r\n历史上的反动统治者，都是敌视人民的力量，勇于对内，怯于对外。在这首词中，作者要陈子华正确对待义军，招抚义军，思想是进步的。他的词，发展了辛弃疾词的散文化、议论化的倾向，雄放畅达，继承辛派的爱国主义词风，又有自己的风格。这首词气势磅礴，一气贯之 ，是名词的显著特色。立意高远，大处落墨，又曲折跌宕，不同于那些一味讲究直率的人。"
        },
        {
            "title": "南山感旧",
            "content": "既具顶门眼，逐得少林髓。\r\n南山梵王宫，规模自唐始。"
        },
        {
            "title": "田舍即事十首",
            "content": "古来观社见春秋，茜袂银钗尽出游。\r\n欲与鲁人同猎较，可怜身世尚它州。"
        },
        {
            "title": "送大渊宰安溪七言三首",
            "content": "昏昏默默嗟衰朽，白白红红忆盛强。\r\n自古人惟称单父，至今我尚爱桐乡。\r\n刈时留取葵根在，拔处无令薤本伤。\r\n邑有澹台辈流否，不妨迎致向琴堂。"
        },
        {
            "title": "次韵实之春日二首",
            "content": "向来文字擅中朝，留落而今赋大招。\r\n才子左迁追屈贾，相君高蹈友松乔。\r\n山行或与樵争席，涧饮聊将掬代瓢。\r\n借使终身无一事，亦令千载仰孤标。"
        },
        {
            "title": "溪西",
            "content": "暮止溪西宿，喧呼聒四邻。\r\n满村无别姓，比屋喜生人。\r\n解榻勤为黍，烘衣许觅薪。\r\n客房惟有月，偏照不眠身。"
        },
        {
            "title": "次韵二首",
            "content": "阮生未老各情亲，谁道先生不觌邻。\r\n莫管弹丸惊鸭者，岂无沽酒与鱼人。\r\n何曾膝上推文度，亦许车中载小陈。\r\n赐第京师即山铸，得如跳出软红尘。"
        },
        {
            "title": "杂咏七言十首",
            "content": "雪萧太傅几罹祸，讼石中书又纳忠。\r\n岂可朝无宗室老，不知家有国师公。"
        },
        {
            "title": "用强甫蒙仲韵十首",
            "content": "已傍先庐敞便斋，善和万卷与君偕。\r\n少时岁月真驰隙，圣处工夫未涉涯。\r\n海浅蓬莱疑可近，云深阊阖不容排。\r\n信书至老成何事，有酒聊浇磊块怀。"
        },
        {
            "title": "老病六言十首呈竹溪",
            "content": "射虱心法未亲，读蝇头字不真。\r\n顾我八十馀老，见公两三分人。"
        },
        {
            "title": "荔枝龙眼二绝",
            "content": "味尝不暇更论斤，买断何曾敢算缗。\r\n谱与本经俱过眼，食之不老者何人。"
        },
        {
            "title": "送方善夫赴鹭洲山长二首",
            "content": "奎画煌煌天上来，遥知击马向堂阶。\r\n官衔怪得清如许，文馆虽然冷亦佳。\r\n尚论乡先宜合祀，旧传潮学各分斋。\r\n未应久作诸侯客，帝有薰琴待汝谐。"
        },
        {
            "title": "病后访梅九绝",
            "content": "与梅交绝几星霜，瞥见南枝喜欲狂。\r\n便欲佩壶携铁笛，为花痛饮百千场。"
        },
        {
            "title": "一翦梅 余赴广东，实之夜饯于风亭",
            "content": "束緼宵行十里强。挑得诗囊。抛了衣囊。天寒路滑马蹄僵。元是王郎。来送刘郎。酒酣耳热说文章。惊倒邻墙。推倒胡床。旁观拍手笑疏狂。疏又何妨。狂又何妨。\r\n【注释】：【注释】：\r\n这是一首别具一格的告别词，它描写了两位饱受压抑而又不甘屈服的狂士的离别。忧愤深沉、豪情激越，表现了辛派词人的特色。\r\n词的上片写连夜起程，王迈为其送行。起句“束缊宵行十里强 ”，开门见山地描写连夜而行的情状。一枝火把引路 ，来到十里长亭，点出饯别之意。“束缊”，是乱麻捆起来，做成照明的火把，“ 宵行”，由《诗经·召南·小星 》：“ 肃肃宵征，夙夜在公”转化而来，暗示远行劳苦之意。“挑得诗囊，抛了衣囊 。”表现了书生本色，诗囊里都是他的心血结晶，那肯轻易抛掉呢！诗囊里装着他的诗篇，也装着他的一腔豪情满腹抑郁。\r\n“天寒路滑马蹄僵 ”，一个“僵”字，写尽了艰苦之状。虽在说马 ，但行人颠簸于马背，冒着寒风，艰难赶路的情景，已跃然纸上。下句的“王郎”即王实之。刘克庄称赞他：“天壤王郎。数人物方今第一。”（《满江红·送王实之 》）反映出对他的敬重、赏识。在刘克庄奔赴广东之际，他夜半相送情谊之真挚，已然可知。\r\n刘克庄自称“ 刘禹锡”，是以锐意改革而屡受打击的刘禹锡自比。刘禹锡曾因讽刺朝中新贵被贬。刘克庄则因《落梅》诗中有“东风谬掌花权柄，却忌孤高不主张”之句 ，被人指为“讪谤当国”而被罢官。在此之前，他已被三次削职 。他在《病后访梅九绝》中有一首诗说：“梦得因桃数左迁，长源为柳忤当权。幸然不识桃并柳，却被梅花累十年 ！”其愤慨怅然之情，及其清品傲骨，表现得非常清楚，与唐代的诗豪刘禹锡相比，亦觉无愧 。此时到广东做路一级的官，他“不以入岭为难”，然内心如刘禹锡式的不平之气，是不会遽然消失的。\r\n过片“酒酣耳热说文章 ”，从结构上说，是上片情节的结局。又是可作为下片的开端，顺势翻出新的情节，安排颇显匠心。“ 酒酣耳热”表现了酒逢知己的欢乐，同时又是词人热情奋发 ，兴会正浓的时刻。词人避开朋友间碰杯换盏的次要情节 ，而径直写出“说文章 ”的一幕，可谓善于剪裁。“说文章”极含蓄地暗示他们对时事的评论、理想的抒发，以及对忧愤的倾泄。\r\n王实之秉性刚直，豪气干云人称子昂、太白。刘克庄也是言谈雄豪，刚直无畏。“ 惊倒邻墙，推倒胡床”两句，正是他们这种英豪气质的形象表现。前句写客观反响 ，后句写人物举动。两个狂士捋袖豁拳，乘着酒兴指点江山，语惊四座，全无顾忌，邻座惊傻观者竖发，全与我无关。这种形象的夸饰淋漓尽致地张扬了二人的豪气。\r\n“旁观拍手笑疏狂 ”，作者设想，若有旁观者在此，必定拍手笑我二人疏狂。“疏狂”，意为不受拘束，纵情任性。“ 拍手笑 ”是一种不被他人理解的表现，对狂者来说不足惧，倒起着反衬作用。刘克庄与王实之在志士受压、报国无门的时代，将心头的积郁，化为激烈的言词、不平常的行动 ，自然会被称为“ 疏狂”。“疏又何妨，狂又何妨 ！”态度明确坚定，可谓狂上加狂，雄放恣肆，豪情动人。有此一句，通篇振起。\r\n这首词把一次友人的饯别，被词人装点地很像一出动人的独幕剧。在形象描写中，着重写人物的动态，从中表现感情的发展变化，始而愁苦，继而激愤，最后是慷慨奔放，以“风霆惊座 ”、冲决邻墙之势，将剧情推向高潮，避免了议论。在刘克庄的词中，是很有特色的一篇。"
        },
        {
            "title": "检校樗庵花木二首",
            "content": "林密山深客少过，暮年杖履此婆娑。\r\n桂开香□□□窟，桧长高于窣堵坡。\r\n不记玄晖红芍药，且栽□□□蓑荷。\r\n圣丘未必知为圃，何似姑师郭橐驼。"
        },
        {
            "title": "禽言九首·婆饼焦",
            "content": "阿婆八十双鬓皤，屑麦为饼将奉婆。\r\n小家新妇拙烹调，不觉铛热令饼焦。\r\n高堂日晏婆停筯，小姑诃婢郎谴妇。\r\n新妇敛手前谢过，别就热铛翻一个。"
        },
        {
            "title": "又和八首",
            "content": "参透黄陈向上关，肯将风月乞杨蟠。\r\n君才不忝图书府，吾老安能笔砚间。\r\n有鄙拙歌叩牛角，无清平调动龙颜。\r\n暮年多被蒲轮赚，岂独申公罢遣还。"
        },
        {
            "title": "刘玄德",
            "content": "老瞒眶焰市朝空，宗室惟馀大耳翁。\r\n汉贼有谁分逆顺，关河无地着英雄。\r\n紫髯久矣营江表，黄屋萧然寄峡中。\r\n可惜姜维胆如斗，功虽不就有馀忠。"
        },
        {
            "title": "居厚弟示和诗复课十首",
            "content": "自与浮名了不关，腾空岂若抱珠蟠。\r\n浪云史学三刘后，敢道诗名二宋间。\r\n青帝纵然回暖律，苍官安得有韵颜。\r\n日晡坐客俱辞去，盐酪城中买未还。"
        },
        {
            "title": "叱驭庵",
            "content": "所立未如温太真，讵宜跬步暂忘亲。\r\n乃知峻坂驱车者，有愧高堂扇枕人。"
        },
        {
            "title": "田舍即事十首",
            "content": "浅甽何须浚，荒畦要粪除。\r\n何尝舍耒出，亦或带经锄。\r\n古有神农学，今传氾胜书。\r\n野儒曾涉猎，未可议空疏。"
        },
        {
            "title": "失猫一首",
            "content": "周遭暗室工诃夜，偃息朝檐喜曝晴。\r\n{左足右孛}跳似猴难摄伏，纵擒无鼠敢从横。\r\n侬贪梦蝶防闲弛，汝薄鱼餐去住轻。\r\n赤脚苍头俱失察，主君姑息不须惊。"
        },
        {
            "title": "题罗亨祖丛菊隐居",
            "content": "令君抱送当秋晚，手种寒葩占断清。\r\n伯始厚颜贪饮水，灵均满腹饱餐英。\r\n要须晚节分香臭，宁与朝华角悴荣。\r\n父老方夸琴调古，未应高兴慕渊明。"
        },
        {
            "title": "挽刘母王宜人二首",
            "content": "原上车千两，倾城出送终。\r\n孟邻怀旧好，防墓怆新封。\r\n鹤吊孤峰顶，牛鸣半驿中。\r\n会携刍一束，自往唁林宗。"
        },
        {
            "title": "上巳与二客游水月洞分韵得事字",
            "content": "胜践造物悭，贫交世情弃。\r\n昔戒十客来，旦无一人至。\r\n惟余暨两君，鼎足坐水次。\r\n欢言天气佳，谁谓风土异。\r\n高吟杂骚选，序酌逮髫穉。\r\n涤崖去晋诗，扪石认缺字。\r\n古来几禊饮，传者才一二。\r\n兰亭感慨多，未了生死事。\r\n杜陵更酸辛，穷眼眩珠翠。\r\n旨哉兹日游，超然遗尘累。\r\n消摇千载后，尚有浴沂意。\r\n岩扉滑如玉，岁月可镌识。"
        },
        {
            "title": "教授方君孺人刘氏哀诗二首",
            "content": "伯姊真贤妇，闺门行可师。\r\n虽从合拊礼，似欠悼亡诗。\r\n壁已空遗挂，碑谁补色丝。\r\n嗟呼保及矣，托此识余悲。"
        },
        {
            "title": "同郑君瑞出濑溪即事十首",
            "content": "古于生死验交情，何况台欹沼渐平。\r\n不是刘君同郑老，苔深草合断人行。"
        },
        {
            "title": "九和",
            "content": "群儿孰敢比肩随，翻水成文出愈奇。\r\n人欲关弓戕后羿，天宁飞箭中王罴。\r\n爱材不忍淹丛棘，去恶真如斩乱丝。\r\n珍重阿蒙宜努力，此生不可负君师。"
        },
        {
            "title": "循梅路口四首",
            "content": "导吏仓忙乞调兵，未应机动遣鸥惊。\r\n传闻老子单车至，惭愧偷儿让路行。"
        },
        {
            "title": "同秘书弟赋三老各一首·老兵",
            "content": "昔拥雕戈射铁帘，可堪蓬鬓映冰髯。\r\n金疮常有些儿痛，斗力今难寸许添。\r\n至老安能希骆甲，从初悔不事蒙恬。\r\n莫嗟身上衣裘薄，犹向官中请半缣。"
        },
        {
            "title": "自用台字韵一首",
            "content": "脱了荷衣事将台，羁留又见岭梅开。\r\n诗因癸水辰山作，讼自雷州电县来。\r\n架上书从人借读，墙边竹是俸移栽。\r\n小窗睡起无情味，闲听饥禽啄砌苔。"
        },
        {
            "title": "沧浪馆夜归二首",
            "content": "万疋沙场似电奔，轰天笳吹簇辕门。\r\n而今出借东家马，烟雨孤行小麦村。"
        },
        {
            "title": "送赴省诸友·林汝大",
            "content": "天性怜才老未衰，爱君笔力绝新奇。\r\n引弦连发天山箭，举手高攀月窟枝。\r\n藻蕴科名通谱牒，旦希优劣系修为。\r\n穷人只有诗堪赠，空耸山肩撚雪髭。"
        },
        {
            "title": "送林元质侍郎赴宣城二首",
            "content": "江乡民力已凋疲，妙选名臣往拊绥。\r\n此去天家增保障，向来帝子拥旌麾。\r\n萧生补郡宁忘谏，谢守看山定有诗。\r\n相国若询周柱史，为言健似出关时。"
        },
        {
            "title": "题画二首",
            "content": "奋雄何勇猛，取履若儿童。\r\n眇是沙中帝，不如圯上翁。"
        },
        {
            "title": "征妇词十首",
            "content": "闻说三边地，今为百战场。\r\n君书一二纸，妾泪万千行。"
        },
        {
            "title": "蝶",
            "content": "东皇颁节下天阶，那得香魂入梦来。\r\n十道风光都采访，相逢只欠驿边梅。"
        },
        {
            "title": "辛卯春日",
            "content": "甫报弓旌召，俄闻弹射攻。\r\n匹如饮甘露，又似斩春风。\r\n云梦吞伊辈，须弥纳个中。\r\n故山多芧栗，不必问狙公。"
        },
        {
            "title": "壬戌首春十九日锁宿玉堂四绝",
            "content": "十年前已卜菟裘，老恋君轩不自由。\r\n衰飒秃翁垂八十，四更烛下作蝇头。"
        },
        {
            "title": "挽蔡遵府阁学二首",
            "content": "俱侍清光迩，相看素发稠。\r\n已拚老聃去，尚意孔戣留。\r\n雌甲何其厄，同庚只麽休。\r\n龙钟不出户，持此诔新丘。"
        },
        {
            "title": "和仲弟十绝",
            "content": "懒窥户外问晴阴，静向窗前阅古今。\r\n江国事稀聊袖手，钧天梦断久灰心。"
        },
        {
            "title": "狂吟",
            "content": "两轮屋角走如棱，争奈樗翁老病何。\r\n富贵时来年少去，神仙者少死人多。\r\n形羸全赖儿扶掖，诗退犹须友切磋。\r\n莫嗟狂吟无律吕，古人不废饭牛歌。"
        },
        {
            "title": "二月初七日寿溪十绝",
            "content": "城郭有时变，市朝回首非。\r\n谁为辽鹤说，第一莫来归。"
        },
        {
            "title": "诸公载酒贺余休致水村农卿有诗次韵",
            "content": "圣世鸟巢可俯窥，乞身岂必避危机。\r\n牛车径驾史儋出，麟笔曾嘉季友归。\r\n迂叟相邀入真率，乖崖安肯慕轻肥。\r\n山林深密云天远，存阙心宁不可矶。"
        },
        {
            "title": "次韵建安章南举投赠",
            "content": "薄有田园兴，闲挑草木情。\r\n殷勤美年少，存问老书生。\r\n晚觉论心少，谁堪歃血盟。\r\n吾衰得吟友，不惮揽衣迎。"
        },
        {
            "title": "诘旦思之世岂有不押之韵辄和北山十首",
            "content": "了不分芳臭，营营浪自喧。\r\n士为女听惑，溷比帝居尊。\r\n鱼馁庖难脍，瓜香圃欠樊。\r\n冰霜不恕汝，卦义取诸坤。"
        },
        {
            "title": "病中九首",
            "content": "汤熨兼旬尚未瘳，灾生盈满谷谁尤。\r\n禁中莲炬频宣锁，合上藜灯几校雠。\r\n回向真人并大士，变教师冕作离娄。\r\n何时眸子重清朗，短策随身处处游。"
        },
        {
            "title": "次韵黄景文投赠三首",
            "content": "记闻荒落语詹谆，惭愧吾侪肯问津。\r\n未必夜深埋雪者，得如春暮舞雩人。\r\n师扬执戟玄犹白，学卫夫人字逼真。\r\n跳出{左囱右页}门殊未得，堪怜老却苦吟身。"
        },
        {
            "title": "怀友",
            "content": "老鹤孤飞久失群，天涯怀友寸心勤。\r\n狂生似腻宁堪近，佳士如香故可熏。\r\n无复拿舟乘大雪，有时倚杖送停云。\r\n秋来迳草深三尺，谁伴青灯缉旧闻。"
        },
        {
            "title": "再和宿囊山三首",
            "content": "乞骸不作凝香守，掩鼻难随逐臭夫。\r\n牛角书堪教村学，鱼羹饭胜食堂厨。\r\n门无喜鹊传朝报，笥有悬鹑拆海图。\r\n常敬渊明归去早，村翁晚始觉迷涂。"
        },
        {
            "title": "齐俗",
            "content": "柏寝才休又雪宫，杀麋罪与杀人同。\r\n徂丘稷下人多诈，谁肯投身入阱中。"
        },
        {
            "title": "延平汤使君惠双溪楼记跋以小诗",
            "content": "吾评此记前无古，历历溪山在目中。\r\n潦后数椽谁朴斩，云间千尺忽青红。\r\n比滁亭笔尤高简，与洛桥碑角长雄。\r\n父老皆云侯苦节，咄嗟幻出化人宫。"
        },
        {
            "title": "挽丘大卿二首",
            "content": "武仲孝标皆己矣，可堪又夺到丘迟。\r\n汉家卿将今能几，洛社耆英在者谁。\r\n作有道碑宁免愧，过乔公墓定何时。\r\n春风自绿原头草，不管人间殄瘁悲。"
        },
        {
            "title": "送方蒙仲赴辟江图分韵得既字",
            "content": "昔忝玉麟招，主君解衣衣。\r\n于时事会来，中原方鼎沸。\r\n封侯命大谬，更仆谈未既。\r\n俯仰四十年，岁月堪累欷。\r\n多垒诸公辱，万灶大农费。\r\n玁狁至于泾，颛臾近于费。\r\n譬如寝积薪，徒幸火然未。\r\n边人厌虏暴，别都尚王气。\r\n管钥居守尊，衮钺宗臣贵。\r\n呼吸草檄书，蒐拣拔茅汇。\r\n粲粲玄英孙，鲁叟之所畏。\r\n枚邹愿游梁，陈阮亦客魏。\r\n非惟揖将军，抑可欢大尉。\r\n杀羊必及斟，啖鹅肯移毅。\r\n拙谋鄙画江，长策在耕渭。\r\n驾驭雄狡服，拊摩军民慰。\r\n要当扫旄头，宁论烂羊胃。\r\n病翁越世久，嚼蜡淡无味。\r\n胆薄怯观井，忧深遑恤纬。\r\n临分执玉手，苦言君勿讳。"
        },
        {
            "title": "梅月为蚤虱所苦各赋二绝·蚤",
            "content": "劣知针粟大，出没似通灵。\r\n不但能膏吻，元来善隐形。"
        },
        {
            "title": "即事十绝",
            "content": "穹庐迫淝水，黄屋幸澶州。\r\n谢傅方争弈，叶公亦掷骰。"
        },
        {
            "title": "送方添粹",
            "content": "忠惠横经地，今将五十秋。\r\n诸生迎谒庙，吾子往监州。\r\n吏散斋堂静，朋来郑校修。\r\n勿嫌员外置，风月满鸿沟。"
        },
        {
            "title": "即事十绝",
            "content": "饮血吞奴羯，盛溲饷佛貍。\r\n勿论城大小，但问守城谁。"
        },
        {
            "title": "抄戊辰十月近稿七首",
            "content": "顶雪无多爬欲秃，眼花乱发捏来空。\r\n何如自号四休叟，不要人扶独乐翁。\r\n纯白固知难讳老，大丹未必可还童。\r\n不知后世评碑板，似李邕耶似蔡邕。"
        },
        {
            "title": "和仲弟十绝",
            "content": "慈母清斋奉竺乾，平生功行默通天。\r\n遥知静坐修禅观，永昼炉中一穗烟。"
        },
        {
            "title": "药洲四首",
            "content": "非有干时策，聊为避地图。\r\n昔人补勾漏，老子管仙湖。"
        },
        {
            "title": "送仲白",
            "content": "官舍萧条苇盖檐，拾薪独有一张髯。\r\n同来社友因饥瘦，远作参军得俸廉。\r\n国士交情穷乃见，古人诗律晚方严。\r\n中年各要身强健，别后寒衣切记添。"
        },
        {
            "title": "和朱主簿四首",
            "content": "君思清如许，吾诗浅矣哉。\r\n不能具刍饭，虚辱受琼瑰。\r\n伊洛推游谢，韩欧赏孟梅。\r\n武夷老仙伯，相引上蓬莱。"
        },
        {
            "title": "食早荔七首",
            "content": "树头栗鼠往来频，时遣髽童作徼巡。\r\n不是尚方要包贡，暮年赖此助精神。"
        },
        {
            "title": "连日寒甚强甫二首",
            "content": "同云作色日潜辉，咄咄玄冥未霁威。\r\n驿使能无一枝寄，客程应有六花飞。\r\n乌公恩重宜亲谒，绛老年高可蚤归。\r\n想见仙霞三尺雪，布衾如铁起添衣。"
        },
        {
            "title": "征妇词十首",
            "content": "宽作三年别，安知四序迁。\r\n可怜容鬓改，人有几三年。"
        },
        {
            "title": "铁塔寺",
            "content": "细认苔间字，方知铸塔时。\r\n不因兵废坏，似有物扶持。\r\n古殿人开少，深窗日上迟。\r\n僧言明受事，相对各攒眉。"
        },
        {
            "title": "题宋谦父诗卷",
            "content": "佳山祠畔结茅茨，犹记吹埙更和篪。\r\n苏氏旧称小坡赋，秦家晚垂少章诗。\r\n交游一老今华发，畴昔诸昆最白眉。\r\n子不可来吾欲去，壁间尘榻拂何时。"
        },
        {
            "title": "自抚至袁连日雨霰风雪一首",
            "content": "穷腊天地闭，云气匝野垂。\r\n何况袁抚间，积潦盈路歧。\r\n寸晷拔寸步，一堠费一时。\r\n忽跌落深淖，有似鸟着{左米右离}。\r\n寒日已西匿，游子方南驰。\r\n孤店渺烟际，僮马饥以羸。\r\n霏霏雪没骭，憯憯风裂肌。\r\n古人贵遗体，不肯临深危。\r\n儿行风雪中，慈母安得知。\r\n终当投绂去，重补南陔诗。"
        },
        {
            "title": "和竹溪怀樗庵二首",
            "content": "偶赋东风御柳诗，流传误柬九重知。\r\n昔曾苑内借全树，今向林间巢一枝。\r\n已买十牛耕笠泽，难陪八骏宴瑶池。\r\n鬳翁同洒遗弓泪，犹记甘泉□□随。"
        },
        {
            "title": "杂咏一百首·阿娇",
            "content": "甫闻阿娇进，又报卫娘留。\r\n莫倚金为屋，重重只锁愁。"
        },
        {
            "title": "题四梦图·梦笔",
            "content": "异世犹相惎，同时必见攻。\r\n区区一枝笔，悔惜与文通。"
        },
        {
            "title": "立春二首",
            "content": "恰归旧隐再逢春，村巷荒凉草没人。\r\n犬坏园中门作窦，盗规坟上树为薪。\r\n官如巫祝难羞贱，家似樵渔敢讳贫。\r\n闻说邻醅低价卖，病夫一滴未沾唇。"
        },
        {
            "title": "江山道中",
            "content": "纯绵未觉中年暖，薄酒难禁二月寒。\r\n可惜一溪桃李树，贪程不得过桥看。"
        },
        {
            "title": "翌日宫教惠诗次韵二首",
            "content": "即令身在水云间，不著斯人玉笋班。\r\n子美步归犹恋阙，浩然肩耸径还山。\r\n人情薄似平原酒，世路危于滟澦滩。\r\n华栋把茅皆幻假，祝君黄发映朱颜。"
        },
        {
            "title": "悼秦医",
            "content": "最晓阴阳证，于身独不灵。\r\n有妻持旧肆，无子学遗经。\r\n虫蚀抄方箧，莎生晒药庭。\r\n城中医绝少，堪惜尔雕零。"
        },
        {
            "title": "谢诸寓贵载酒",
            "content": "景迫桑榆欢意少，相依药碗与茶杯。\r\n忽闻有客载醪过，谁道无人裹饭来。\r\n家在恍惊如鹤化，岁丰未可罪龙乖。\r\n闲吟不与君争巧，自作村田乐散怀。"
        },
        {
            "title": "诸公载酒贺余休致水村农卿有诗次韵",
            "content": "户外荒园久不窥，桔槔已息汉阴机。\r\n与鸡窠老略相似，微鹿门翁谁与归。\r\n训俭家才支伏腊，力农田不问硗肥。\r\n由来位重多忧责，未必沙堤胜石矶。"
        },
        {
            "title": "四叠",
            "content": "典刑堪受百花朝，风致宜为万世标。\r\n齧雪节刚难屈膝，拈花妙法愿埋腰。"
        },
        {
            "title": "林卿劝开酒禁次韵一首",
            "content": "新沐发浑如雪白，大开眼只见天青。\r\n称觥乍可同邠俗，锡爵安能效卫伶。\r\n过眼神奇俄臭腐，到头浊醉胜清醒。\r\n闹蓝不是安身处，且向糟邱寄暮龄。"
        },
        {
            "title": "采荔子十绝",
            "content": "怀橘悲何及，芸瓜老不任。\r\n摘来先庙祭，洒泪向松阴。"
        },
        {
            "title": "和赵吉州三首",
            "content": "学者当穷理，工诗岂美名。\r\n不能裨采访，徒自取讥评。\r\n责已希韦孟，休官慕尚平。\r\n如今成病鹤，垂首噤无声。"
        },
        {
            "title": "送赴省诸友·郑耕道",
            "content": "束发词林久著名，及兹书剑始西行。\r\n里人预谶龙头喜，相者兼言豸骨清。\r\n笔老定非场屋作，声和必为国家鸣。\r\n汉廷儒术多通显，不说公孙说董生。"
        },
        {
            "title": "竹溪生日二首",
            "content": "试把过江人物数，溪翁之外更谁哉。\r\n不争百草群芳长，宁殿千花万卉开。\r\n周庙瑟曾三叹咏，舜廊琴亦载赓来。\r\n老人高唱儿童和，眼见蟠桃熟几回。"
        },
        {
            "title": "喜雨五首",
            "content": "昕朝避黄屋，露祷动苍穹。\r\n野老安知帝，豚蹄赛社公。"
        },
        {
            "title": "又和南塘十首",
            "content": "聚群雷乍喊，乘暗月初斜。\r\n至黠穿怀袖，虽微具爪牙。\r\n麈挥那肯去，扇障不能庶。\r\n近水尤喧聒，殊妨赏藕花。"
        },
        {
            "title": "纪游十首",
            "content": "二客如龙虎，同登蟹井颠。\r\n吾今成聱叟，渠久作飞仙。"
        },
        {
            "title": "送陈叔方侍郎二首",
            "content": "犹记同穿豹尾中，一翻覆手异蛇龙。\r\n吕侯赐履作方伯，毛颖免冠成秃翁。\r\n清苦吏人无厚禄，殷勤军将有斜封。\r\n君归定访耆英社，问讯周南太史公。"
        },
        {
            "title": "叙伦五言二十首",
            "content": "晨膳嫌羹薄，寒机怪织迟。\r\n阿家语新妇，汝有作家时。"
        },
        {
            "title": "海棠七首",
            "content": "神女漂红者，颠姨发赤然。\r\n年年吹洗了，未必恕今年。"
        },
        {
            "title": "三叠",
            "content": "濡墨先愁染素衣，和铅亦恐浼冰肌。\r\n后村老子无声画，压倒花光与补之。"
        },
        {
            "title": "紫薇花",
            "content": "风标雅合对词臣，映砚窥窗伴演纶。\r\n忽发一枝深谷里，似知茅屋有诗人。"
        },
        {
            "title": "韩祠三首",
            "content": "柳祠韩庙双碑在，孔思周情万古新。\r\n不信二公俱绝笔，别无诗可送迎神。"
        },
        {
            "title": "挽李秘监",
            "content": "初与游杨事伊洛，后闻王魏起并汾。\r\n空令蟠结千年核，难掩光芒万丈文。\r\n儿似福郊传旧学，友为子厚志新坟。\r\n身今独老西河上，欲酹生刍隔暮云。"
        },
        {
            "title": "端明无惰赵公哀诗二首",
            "content": "惜身顾影世滔滔，叹息斯人振古豪。\r\n中垒老犹献封事，三闾去尚作离骚。\r\n无金可遗贫如故，加璧难招节更高。\r\n有泪数行刍一束，若为飞渡浙江涛。"
        },
        {
            "title": "又闻边报四首",
            "content": "玉帛朝驰盟暮寒，覆车胡不鉴燕山。\r\n未闻一范出乘塞，忽报六符来叩关。\r\n孙氏已凭江立国，孔融误以许为寰。\r\n洛花岁岁无消息，极目芦洲更蓼湾。"
        },
        {
            "title": "三笑图",
            "content": "坚白相非是，高虚目送雄。\r\n远公差解事，孔老各牢笼。"
        },
        {
            "title": "杂咏一百首·广成子",
            "content": "不能战涿鹿，聊复隐崆峒。\r\n挥手谢轩帝，毋烦顺下风。"
        },
        {
            "title": "寄章贡姚使君",
            "content": "虔在江西尤钜丽，极知君相选侯难。\r\n昔多法从怀州绂，今少诗人上将坛。\r\n敛戌官兵申拆洗，放衙豀洞报平安。\r\n衰颓欲纳辕门谒，却怕崆峒腊雪寒。"
        },
        {
            "title": "再和宿囊山三首",
            "content": "未能葱岭从初祖，也不蓬莱访洞宾。\r\n煎凤髓须还此老，执牛耳更属何人。\r\n笈储丹药堤防病，案设图书粉饰贫。\r\n老觉为僧差省事，韩公何必强冠巾。"
        },
        {
            "title": "次王玠投赠韵三首",
            "content": "平生拙计类愚公，处处撑篙遡逆风。\r\n身已呻吟行泽畔，谁令剥啄到山中。\r\n历官蚁穴一场梦，闷事鸡窠百岁翁。\r\n颇恨暮年持酒戒，不能领客访无功。"
        },
        {
            "title": "还杜子野诗卷",
            "content": "老眠昏花废课程，小窗久矣断书声。\r\n夜来忽得君诗卷，自起挑灯读到明。"
        },
        {
            "title": "哭叶孝锡教授",
            "content": "瘴云深处死，太息柰君何。\r\n诗友俱来吊，埋铭久未磨。\r\n箕裘无子继，书画落人多。\r\n旧宅今移主，斜阳掩涕过。"
        },
        {
            "title": "岁除即事十首",
            "content": "瘦骨春衫薄，华颠彩胜垂。\r\n菱花应窃笑，妆束不相宜。"
        },
        {
            "title": "再和宿囊山三首",
            "content": "恰似病沙门退院，又如老禅录归农。\r\n素无才调宴三阁，不愿歌词传六宫。\r\n万首漏名宗派农，百年占籍醉乡中。\r\n暮龄喜共樵夫语，懒与诸儒论异同。"
        },
        {
            "title": "杂咏一百首·彭祖",
            "content": "活得如彭老，忧愁八百春。\r\n频为哭殇叟，屡作悼亡人。"
        },
        {
            "title": "送婺教林伯良兼柬直卿山长",
            "content": "郑虔别去已离群，迟暮何堪又别君。\r\n弟子皆知师□季，上官应不吏朱云。\r\n才多未给尚方札，饭少聊羹泮水芹。\r\n定与朋招及门者，共寻坠绪访遗文。"
        },
        {
            "title": "汉儒二首",
            "content": "执戟浮沉亦未迂，无端著颂美新都。\r\n白头所得能多少，枉被人书莽大夫。"
        },
        {
            "title": "丁酉重九日宿顺昌步云阁绝句七首呈味道明府",
            "content": "长君论事天为动，季子居官水似清。\r\n双眊不能钞谏草，偏聋尚可听琴声。"
        },
        {
            "title": "三月二十一日泛舟十绝",
            "content": "少游款段何从借，伯厚鸡栖未易求。\r\n看取后村翁简径，百钱聊税一渔舟。"
        },
        {
            "title": "春夜温故六言二十首",
            "content": "拔舌犯世深忌，枕肱夸师绪言。\r\n徂徕生为鬼怪，伊川死尚还魂。"
        },
        {
            "title": "杂咏一百首·豫子",
            "content": "纷纷荆聂辈，犹有利而为。\r\n智氏已无后，先生欲报谁。"
        },
        {
            "title": "再和五首",
            "content": "杖屦暇时常检点，细分枝干数株椿。\r\n试呼童子调霜弄，绝胜奴兵擂晓逄。\r\n色映岩松寒引鹤，根连园杞夜闻厖。\r\n社中作者铦锋颖，甘树降旛束短杠。"
        },
        {
            "title": "九叠",
            "content": "新咏平生陋玉台，梨园以后更堪哀。\r\n宁随太白金鞍去，莫放花奴羯鼓来。"
        },
        {
            "title": "春寒二首",
            "content": "东皇太乙漫行春，无赖封姨未霁嗔。\r\n薄酒不红皱靴面，湿薪难直曲钩身。\r\n埋腰健羡单传者，堕指深惭远戌人。\r\n莫笑布衾如铁冷，也胜去傍相君茵。"
        },
        {
            "title": "次漕庾两使者绝句韵六首",
            "content": "痛懲毒螫要持平，不察渊鱼未害明。\r\n棘户有囚疏械击，花村无吏打门声。"
        },
        {
            "title": "风雪二首",
            "content": "持帚通樵径，搘筇过藓桥。\r\n不知及门者，若个肯埋腰。"
        },
        {
            "title": "秋晚",
            "content": "江头落日照平沙，潮退渔舟阁岸斜。\r\n白鸟一双临水立，见人惊起入芦花。"
        },
        {
            "title": "辛卯满散天基节即事六首",
            "content": "老作黄冠返旧山，尚支驿料破衙官。\r\n孤臣毫发皆君赐，独坐风廊不觉寒。"
        },
        {
            "title": "凯歌十首呈贾枢使",
            "content": "孔明筹笔即天威，谢傅围棋亦事机。\r\n武骑散群望洋退，佛貍忍渴饮溲归。"
        },
        {
            "title": "十和",
            "content": "一夫倡祸翕然随，白昼通都作崇奇。\r\n割肉直将人餧虎，闻声能感烦求罴。\r\n忽传先辈逢清雪，失喜衰翁有黑丝。\r\n自古英材须乐育，谓予不信质先师。"
        },
        {
            "title": "哭郑君瑞长官二首",
            "content": "自解铜章后，终身耻折腰。\r\n偶然安旧隐，非不恋清朝。\r\n薪水才能给，弓旌未易招。\r\n坟山梅似雪，犹足配清标。"
        },
        {
            "title": "书考一首",
            "content": "香火精勤阅一期，孤臣无路答鸿私。\r\n衔如已废陈人样，俸比初开小学时。\r\n世上升沉姑付酒，考中功状是吟诗。\r\n五钱买得羊毛笔，自写年劳送可司。"
        },
        {
            "title": "赵昭仪春浴行",
            "content": "花奴一双鬓垂耳，绿绳夜汲露桃蕊。\r\n青桂寒烟湿不飞，玉龙呵暖红薇水。\r\n翠靴踏云云帖妥，燕钗微卸香丝鬌。\r\n小莲夹拥真天人。红第犯雪欹一朵。\r\n鸾锦屏风画水月，鵁鶄抱颈唼兰叶。\r\n刘郎散尽金饼归，笑引香绡护痴蝶。"
        },
        {
            "title": "六言二首赠月蓬道人",
            "content": "希夷所见良是，麻衣之说未然。\r\n几人能急流退，這汉即平地仙。"
        },
        {
            "title": "小桃源",
            "content": "出山已不辨东西，新径多岐失故蹊。\r\n源里飘红无杂树，村中戴白有遗黎。\r\n略加蕝识认来路，似有茅茨遥隔溪。\r\n太守渔郎两痴绝，自迷岂解指人迷。"
        },
        {
            "title": "读大行皇帝遗诏感恩哀恸六首",
            "content": "批凤提鳌间世遭，老臣全未报丝毫。\r\n封还不觉天颜近，劝诵偏知帝学高。\r\n户外昭容犹紫袖，柩前诸后更黄袍。\r\n暮年泪滴藏山稿，畴昔曾经圣笔褒。"
        },
        {
            "title": "新春二首",
            "content": "闻禽啄木心犹喜，跃马追花事已非。\r\n今与东皇盟歃了，留春死不放春归。"
        },
        {
            "title": "寄题沙县死事祝将祠堂",
            "content": "淮右多良将，吾犹识祝侯。\r\n虎生能肉食，豹死有皮留。\r\n铁汉为挥涕，冰翁与雪雠。\r\n标名忠义传，荣甚复何求。"
        },
        {
            "title": "以宋香方红送听蛙翁答柬云两年来啖荔颗则动",
            "content": "奁封名品饷耆年，谊比□芹曝背然。\r\n帖报能生采薪疾，谱言曾有荔枝仙。\r\n朵颐笑我脾神馁，节腹知君气□全。\r\n来岁郎官香烂熟，定分千颗沃馋涎。\r\n\r\n【注释】：【原题】：\r\n以宋香方红送听蛙翁答柬云两年来啖荔颗则动气按本草等书云荔枝能蠲渴补髓未闻其动气也口占一首发翁一笑"
        },
        {
            "title": "石塘感旧十绝",
            "content": "中军晚岁甥辞去，左相今朝客不来。\r\n看取少林诚长老，死生林下伴寒斋。"
        },
        {
            "title": "飞将",
            "content": "沙漠有烽起，上林无雁来。\r\n可怜汉飞将，虚筑望乡台。"
        },
        {
            "title": "春日六言十二首",
            "content": "褵褷病鹤翅短，虺隤老马力疲。\r\n不知大翰会事，且吟小家数诗。"
        },
        {
            "title": "六和",
            "content": "对策南宫耻诡随，聊摅腹愤发胸奇。\r\n并驱何异牛同骥，独步方知虎畏罴。\r\n罚汝业儒磨铁砚，输它拥妓写乌丝。\r\n区区梦里争蕉鹿，笑杀傍人与士师。"
        },
        {
            "title": "病后访梅九绝",
            "content": "梦得因桃数左迁，长源为柳忏当权。\r\n幸然不识桃并柳，却被梅花累十年。"
        },
        {
            "title": "二月八日二首",
            "content": "百骸岂久坚牢者，两曜宁逃薄蚀哉。\r\n有玉斧修圆复阙，无金篦刮膜难开。\r\n坐跏趺榻尘慵扫，手校雠书记不来。\r\n辜负持螯把杯兴，暮年十日九清斋。"
        },
        {
            "title": "寒食清明十首",
            "content": "杨柳堤边立，荼醾架下行。\r\n不知一遗老，更看几清明。"
        },
        {
            "title": "出城二绝",
            "content": "小憩城西卖酒家，绿阴深处有啼鸦。\r\n主人叹息官来晚，谢了酴釄一架花。"
        },
        {
            "title": "谢韩孔惠见访",
            "content": "千林黄落涧冰坚，应是江湖作雪天。\r\n偶有客过居士室，绝无人识孝廉船。\r\n绣衣二使交章荐，黄册诸郎律赋传。\r\n莫向明时嗟不遇，乃翁穮蓘子逢年。"
        },
        {
            "title": "绝句二首赠月蓬道人过建安谒刘漕中书",
            "content": "只有破裘御寒色，遍将甜卦卖痴人。\r\n那知两个非师弟，一是钟离一洞宾。"
        },
        {
            "title": "居厚弟生日",
            "content": "赤帝虽然张火伞，素娥亦自涌冰轮。\r\n门无宾客临罗爵，庭有儿孙贺绂麟。\r\n晚节抽身还故里，他时留面见先人。\r\n星翁未解吾侪意，犹说君王猎渭滨。"
        },
        {
            "title": "晚春",
            "content": "书幌泠泠子夜风，杜鹃啼月小墙东。\r\n江南词客惜春老，清晓披衣拾堕红。"
        },
        {
            "title": "宿囊山怀洪岳二上人",
            "content": "忆在山中识二僧，一亡一已拂衣行。\r\n壁间笠徒名蓝挂，寺外松过寿塔生。\r\n陇月定知今夕恨，涧泉犹咽旧时声。\r\n隔房侍者皆新剃，不似闲人却有情。"
        },
        {
            "title": "和赵南塘离支五绝",
            "content": "风韵能令百果低，难将卢橘斗新奇。\r\n品题自合还诗祖，模写何须觅画师。"
        },
        {
            "title": "处士妻十首",
            "content": "嫁与张京兆，新眉扫黛浓。\r\n不如伯鸾妇，长伴藁砧舂。"
        },
        {
            "title": "梦与尤木石论史感旧七绝句",
            "content": "径畈山栖谢宦情，竹溪巷处闭柴荆。\r\n然藜曾伴刘中垒，起蕝谁招鲁两生。"
        },
        {
            "title": "淮捷一首",
            "content": "扫地南来蜂出窠，裔夷谋夏欲如何。\r\n传闻挞览毙一矢，惊走单于骑六骡。\r\n匹马只轮番部曲，寸天尺地汉山河。\r\n晋公幕府多名士，不欠寒儒作凯歌。"
        },
        {
            "title": "石竺山二十咏",
            "content": "慈悲乳孙叔，恭敬侍小颠。\r\n烦君常警逻，老子□□□。"
        },
        {
            "title": "江南五首",
            "content": "身是假皇帝，国由内太师。\r\n伪朝旧宫殿，历历有遗基。"
        },
        {
            "title": "余自戊申春得疾止酒十年戊午秋开戒小饮二首",
            "content": "自是病躯孱，元非饮量悭。\r\n灾星俄引去，美禄稍支还。\r\n兀兀醺酣后，蘧蘧解脱间。\r\n祖云谁缚汝，妙语颇相关。"
        },
        {
            "title": "和兴化赵令君二首",
            "content": "自古名高众责全，几人齎恨到重泉。\r\n世传戆叟难□节，士谓周侯惜末年。\r\n扶电骏翻成跛鳖，鸣阳凤化作寒蝉。\r\n嗟予景薄崦嵫矣，临履渊冰尚凛然。"
        },
        {
            "title": "杂咏七言十首",
            "content": "文公左目晚羞明，犹抱遗经细考评。\r\n今汝畏书如畏虎，天公折罚使偏盲。"
        },
        {
            "title": "送卓漳州二首",
            "content": "调发烦三郡，跳梁满四郊。\r\n欲平绿林乱，先革白茅包。\r\n清昼狐归穴，和风燕返巢。\r\n姑行龚遂策，不必待锋交。"
        },
        {
            "title": "跋桂侄梅绝句",
            "content": "老鹤收声只自悲，夏然清唳警衰迟。\r\n不嫌汝伯无漆发，稍喜吾家有白眉。\r\n二尺檠边能办此，百花头上更饶谁。\r\n隆乾衣钵须人继，莫负樊川望阿宜。"
        },
        {
            "title": "和方时父",
            "content": "曾陪朵殿燕天基，辜负先皇不世知。\r\n二客穿傍垂汉史，三良临穴见秦诗。\r\n犬鸡拔宅难飞举，雀鼠贪生愧暮迟。\r\n回首修门悲复喜，大明继照出咸池。"
        },
        {
            "title": "赋得牛驼各一首",
            "content": "以羊相易惭羊小，与象同称笑象轻。\r\n碧草充肠随意饱，黄钟满脰有时呜。\r\n力粗曾索寅人斗，骨配难湔丑座名。\r\n空费景升刍与藁，不如羸犉尚堪耕。"
        },
        {
            "title": "谢诸寓贵载酒",
            "content": "樗翁九帙逢初度，洛社耆英共举杯。\r\n富相苦邀康节入，温公亦喜小程来。\r\n每惭席上陪真率，谁道窝中爱打乖。\r\n不怕醉归卢老攧，芙蓉月恰照人怀。"
        },
        {
            "title": "骥孙晬日",
            "content": "骥子丰神水似清，晬盘拿了太憨生。\r\n语迟未识罢并囝，性慧过如姊与兄。\r\n顾我高明惭父祖，愿儿愚鲁至公卿。\r\n何时长大胜冠带，处处将车捉辔行。"
        },
        {
            "title": "三和",
            "content": "交疏认鹿为山友，客少呼猿作野宾。\r\n藏手泽书惭忝祖，食躬耕粟耻求人。\r\n腹无点墨宁非懒，腰有重金未是贫。\r\n已把朝冠挂神武，终身一幅华阳巾。"
        },
        {
            "title": "自警",
            "content": "司马赋中聊讽一，伯鱼诗外又闻三。\r\n空馀物表陵云气，不向师前立雪参。"
        },
        {
            "title": "杂咏一百首·杨修",
            "content": "老贼有肝鬲，多为德祖窥。\r\n谁令预筹事，更与共观碑。"
        },
        {
            "title": "夜饮方湖",
            "content": "贪听月下小丛歌，掷去金蕉吸碧荷。\r\n四面凉如浮震泽，五更渴欲挽斜河。\r\n古称贤达谁存者，今不懽娱柰老何。\r\n长笑岘山空感慨，羊公湛辈两消磨。"
        },
        {
            "title": "次韵黄帐干",
            "content": "瘦马虺隤已卸鞯，纵鞭其后不能前。\r\n才非应氏惭三入，齿较杨雄长十年。\r\n发老病馀偏种种，腹空虚甚谩便便。\r\n故人过矣相称誉，敢挹衰残望昔贤。"
        },
        {
            "title": "题坡公赠郑介夫诗三首",
            "content": "玉座见图叹，累累菜色民。\r\n如何崔白辈，只写蔡奴真。"
        },
        {
            "title": "村居书事四首",
            "content": "有客相逢说坎离，葫芦中药不容窥。\r\n扣头无力营丹灶，聊奉先生一醉资。"
        },
        {
            "title": "杂记五言十首",
            "content": "洞达开堂奥，荒唐说刹尘。\r\n儒醇明告子，释黠热瞒人。"
        },
        {
            "title": "和张秘丞灯夕韵四首",
            "content": "频年沴气稀安业，一旦仁风忽扇和。\r\n野老说侯游豫少，醉翁与客倡酬多。\r\n一筇扶我蹒跚步，五马输君蹀躞珂。\r\n得雨与秧晴亦好，旧冬犹有未鞭禾。"
        },
        {
            "title": "杂咏一百首·司空图",
            "content": "节将飞飏去，牙郎卖弄馀。\r\n唐臣不负国，惟有一尚书。"
        },
        {
            "title": "六言三首",
            "content": "不识平康坊里，多在村学堂中。\r\n安得金钱买笑，只堪夏楚训蒙。"
        },
        {
            "title": "勉千里侄秋试六言四首",
            "content": "童习好雕篆作，相业寓混成篇。\r\n犹之射者百中，勉旃原夫一联。"
        },
        {
            "title": "老妓一首",
            "content": "籍中歌舞昔驰声，惟悴犹存态与情。\r\n爱说旧官当日宠，偏呼狎客小时名。\r\n薄鬟易脱梳难就，半被常空睡不成。\r\n却羡邻姬门户热，隔楼张烛到天明。"
        },
        {
            "title": "挽郑淑人",
            "content": "忆生军中为记室，谢公门馆事皆知。\r\n谦卑若妇初嫔日，检素犹夫未贵时。\r\n病了死生惟点首，晚忧家国每颦眉。\r\n旧人独有任安在，揽涕西风献些词。"
        },
        {
            "title": "中秋湘南楼饯张昭州",
            "content": "台使选良牧，诏下帝曰俞。\r\n高牙植华艦，钱者来倾郛。\r\n明月满丽谯，寒光映尊壶。\r\n桂人愿少留，昭人望疾驱。\r\n一室可为政，况乃有国都。\r\n岭民日以耗，丁口彊半无。\r\n洋洋紫云诏，侯其勒座隅。\r\n道乡游息处，暇日披榛芜。\r\n鄙拙忝投分，临风临踌躇。\r\n颇念友离索，宁论鬼揶揄。\r\n何繇扣铃阁，百榼倾兵厨。"
        },
        {
            "title": "久雨五首",
            "content": "久断过从客，尤妨刈获夫。\r\n羲和应烂醉，晨起失金乌。"
        },
        {
            "title": "桥西",
            "content": "昔饮桥西岁月多，梨花深处待郎过。\r\n垂鞭欲访湔裙约，奈此萧萧鬓雪何。"
        },
        {
            "title": "悼阿驹七首",
            "content": "北辙南辕有返期，吾儿掣手去何之。\r\n梦中玉雪来怀抱，愁绝邻钟唤醒时。"
        },
        {
            "title": "宿庄家二首",
            "content": "初秋风露变，偶出憩庄家。\r\n原稼无全穗，陂荷有晚花。\r\n疏钟逾涧响，微月转林斜。\r\n邻媪头如雪，灯前自绩麻。"
        },
        {
            "title": "资殿清惠陈公哀诗三首",
            "content": "清德在人如皦日，荣名加我等浮云。\r\n漫张赞下青凉繖，不敢辽东白布裙。\r\n老惜平生惟此友，吾虽后死愧斯文。\r\n昔贤千里怀鸡絮，安得陈之董相坟。"
        },
        {
            "title": "竹溪直院盛称起予草堂诗之善暇日览之多有可",
            "content": "夜境沉沉寂，高城忽四更。\r\n山收霾净尽，月吐魄初生。\r\n已过三通鼓，犹残二尺檠。\r\n始疑千嶂合，徐觉半窗明。\r\n愿兔空留照，荒鸡太少情。\r\n应须烦玉斧，缺处更修成。\r\n\r\n【注释】：【原题】：\r\n竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷馀十八首别命题或追录少作并存于卷以训童蒙之意·四更山吐月"
        },
        {
            "title": "读秦纪七绝",
            "content": "黔首死于城者众，杞梁身直一微尘。\r\n不知当日征入妇，亲送寒衣有几人。"
        },
        {
            "title": "读金銮密记",
            "content": "仗下千官走似麇，仓皇谁扈属车尘。\r\n禁中陆九艰危共，殿上朱三苦死嗔。\r\n当日横身抗岐汴，暮年避地客瓯闽。\r\n小窗细读金銮记，始信香奁属别人。"
        },
        {
            "title": "用厚后弟强甫韵",
            "content": "懒访半山云顶庵，且撑一叶泛溪南。\r\n花间渐觉同游少，桑下何曾作宿三。\r\n古人刘伶呼不醒，今无卫玠共谁谈。\r\n五千言是家人语，长笑诸家误注聃。"
        },
        {
            "title": "上十四吟十首",
            "content": "戌邕溃卒导蕃夷，闻说衡湘被祸奇。\r\n群盗忍残胜业柏，六丁应护中兴碑。\r\n赭君山木渠何罪，招国殇魂鬼亦悲。\r\n早晚岳云俱汛扫，挽天河水洗疮痍。"
        },
        {
            "title": "三和二首",
            "content": "主圣时清万宇春，禽鱼花草各怀新。\r\n如何丹凤楼中手，未作金鸡竿下人。\r\n家有宁馨堪跨灶，囊无阿堵可通神。\r\n客谈江北狼烟息，暂展双眉不用颦。"
        },
        {
            "title": "竹溪直院盛称起予草堂诗之善暇日览之多有可",
            "content": "午杵谁敲臼，山童髻两髽。\r\n偶因声隔竹，不觉意思茶。\r\n北牖沉沉静，南墙故故遮。\r\n微闻孤杵响，初试一旗斜。\r\n门掩王猷宅，泉甘陆羽家。\r\n搜肠搅文字，毋乃太清耶。\r\n\r\n【注释】：【原题】：\r\n竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷馀十八首别命题或追录少作并存于卷以训童蒙之意·隔竹敲茶臼"
        },
        {
            "title": "清平乐 顷枉维扬，杨师文参议家舞姬绝妙，",
            "content": "宫腰束素。只怕能轻举。好筑避风台护取。莫遣惊鸿飞去。一团香玉温柔。笑颦俱有风流。贪与萧郎眉语，不知舞错伊州。\r\n【注释】：【注释】\r\n\r\n    ①宫腰：女子细腰。\r\n    ②避风台：相传赵飞燕身轻不胜风，汉成帝为筑七宝避风台（见汉伶玄《赵飞燕外\r\n传》）。\r\n    ③惊鸿：形容女子体态轻盈。\r\n    ④萧郎：原指梁武帝萧衍，以后泛指所亲爱或为女子所恋的男子。\r\n    眉语：以眉之舒敛示意传情。\r\n    ⑤伊州：曲词名，商调大曲。\r\n\r\n    【评解】\r\n\r\n    这首词，抒写对美人的思慕。上片写人物的轻盈体态。宫腰束素，轻盈灵巧，翩若\r\n惊鸿，纤不耐风。下片写相见时的情景。温柔香艳，颦笑风流。相互眉语，舞错伊州。\r\n全词工丽香艳，妩媚风流。\r\n\r\n    【集评】\r\n\r\n    俞陛云《唐五代两宋词选释》：上阕惜其轻盈，有杜牧诗“向春罗袖薄，谁念舞台\r\n风”之意。下阕窥其衷曲，有李端诗“欲得周郎顾，时时误拂弦”之意，后村词大率与\r\n辛稼轩相类，人称其雄力足以排奡，此词独标妩媚，殆以忠简梨涡、欧阳江柳耶？\r\n    张炎《词源》：潜夫负一代时名，“别调”一卷，太约直致近俗，效稼轩而不及者。\r\n    毛晋《后村别调跋》：“别调”一卷，大率与稼轩相类，杨升庵谓其壮语足以立懦，\r\n余窃谓其雄力足以排奡云。\r\n    冯煦《六十一家词选例言》：后村词与放翁、稼轩犹鼎三足，其生丁南渡，拳拳君\r\n国，似放翁；志在有为，不欲以词人自域，似稼轩。\r\n    薛砺若《宋词通论》：此词末二语写得亦极隽美，为不经人道者。\r\n---------------------------\r\n作为辛派词人的代表之一，刘克庄的词一向以豪放见长。但词人也并非不会婉约，而是不欲而已。偶为婉约之词，情意款款，自然又是一首佳作。比如这首《清平乐 》，置于婉约词中，几不可辨识，以为又是哪一位多情妙手的快意所为。\r\n南宋时期上流社会有蓄家姬的风气。这首词所描写的就是一个以歌舞佐酒的家姬。一开始一束素绢比舞姬的纤腰，抓住了作为舞姬最重要的因素。由此开始，上半阕四句，句句使用夸张。刘勰《文心雕龙·夸饰》说夸张“ 可以发蕴而飞滞，披瞽而骇聋”。夸张手法在突出事物的特点方面，刻画得更有力。此外，这四句中有三处典故：“宫腰束素”用宋玉《登徒子好色赋》中“腰如束素”，原句是描写一个据宋玉自己说是天底下最美丽的女子的。“好筑避风台护取”用赵飞燕的故事 ，据说赵飞燕体质轻盈 ，汉成帝恐其飘翥，为制七宝避风台。“惊鸿飞去”用曹植《洛神赋》里写洛神的句子“翩若惊鸿”。这三个成句全是写最美的女子的，用这些典故来写舞姬，自然上半阕的真正含义，就不只是写其的体态轻盈了。\r\n“一团香玉温柔，笑颦俱有风流”两句在继续作形态方面描绘的同时，开始着力烘托舞姬的精神风韵，上下两片之间在这里得到了自然地过渡。同时，这两句对舞女风韵正面、概括的描写，也给结尾两句作了最好的铺垫。“贪与萧郎眉语，不知舞错《伊州》”（萧郎，泛指为女子所爱恋的男子。《伊州》，舞曲名）两句，《词旨》推为“警句”，好在哪里？首先，“萧郎”在词中即指作者自己，亦或他人，彼此眉目传情，销魂荡魄之际，舞姬竟然舞错了《伊州》曲，其情其景，焕然生动，如在目前。其次，词的前面部分都是对舞姬的客观描写，到此作者才把自己融入其中。因为作者主观情感的融注，也就更加曼妙迷人了。\r\n刘克庄词多写人民疾苦和对祖国命运的关注，多有慷慨大江东去的气概 ，很少剪红刻翠之辞。因此，不少评论家以为克庄词缺少含蓄微婉的力量。这阕词写粉黛，叙歌舞，读来虽不乏明快之感，但情绪缠绵，措词轻艳，结尾处尤有无穷余意，当可代表刘克庄词风的另一个侧面。"
        },
        {
            "title": "又四首",
            "content": "已藁忠言未及输，岂知穷鬼迫臞儒。\r\n诸生蕝就汉朝野，一束刍留孺子湖。\r\n室有瓶储聊自给，帘夸碗□□人沽。\r\n风涛如此行何适，犹幸中流得一壶。"
        },
        {
            "title": "辕固",
            "content": "非窦太皇崇老子，呵公孙子诧周公。\r\n汉廷可是无骁勇，刺彘须烦九十翁。"
        },
        {
            "title": "匹马",
            "content": "匹马曾经小店炊，一株玉雪映疏篱。\r\n无言谁识含情处，有韵全看背面时。\r\n乍见心方惊绝艳，重来人已折繁枝。\r\n断烟残照山村路，消得刘郎一首诗。"
        },
        {
            "title": "为圃二首",
            "content": "屋边废地稍平治，装点风光要自怡。\r\n爱敬古梅如宿士，护持新笋似婴儿。\r\n花窠易买姑添价，亭子难营且筑基。\r\n老矣四科无入处，旋锄小圃学樊迟。"
        },
        {
            "title": "送游潮州二首",
            "content": "虽森画戟惟清啸，因讨红巾有雪髯。\r\n孟子曾称伯夷隘，汉人亦议弱翁严。\r\n交游皆叹遗公误，仇怨犹言太守廉。\r\n可惜遒人官久废，此诗湮郁在闾阎。"
        },
        {
            "title": "怀旧二首",
            "content": "童蒙颇慕舞雩乐，老病犹参立雪碑。\r\n愧我高年成后殿，输他半夜得单传。\r\n著书有子诠中说，覆瓿无人守太玄。\r\n董薛程仇皆已矣，萤窗谁共辑遗编。"
        },
        {
            "title": "连日寒甚强甫二首",
            "content": "人生各有稻粱谋，暂去家庭作远游。\r\n年事但看翁齿发，天寒深念汝衣裘。\r\n履霜我独知琴操，立雪谁来问话头。\r\n但愿茅檐相保守，千书说不尽离愁。"
        },
        {
            "title": "芳臭",
            "content": "流芳斜谷出师表，遗臭樊城受禅碑。\r\n芳臭即今皆判矣，鲍鱼难揜祖龙尸。"
        },
        {
            "title": "又即事四首",
            "content": "霜髭撚断雪肩寒，帝放还山莫下山。\r\n饶取两生留鲁国，笑他四皓出蓝关。\r\n弈秋局已翻新势，王会图应复旧寰。\r\n老不预人家国事，自撑一叶向深湾。"
        },
        {
            "title": "仓部弟生日五绝",
            "content": "平生老兄弟，岁晚共婆娑。\r\n苏氏推同叔，程家说二哥。"
        },
        {
            "title": "郄谢",
            "content": "蒙叟云大儒倡，晋人以小字呼。\r\n谢琰仅呼未婢，方回故是伧奴。"
        },
        {
            "title": "广游女",
            "content": "男女不亲授，宁亲笔父书。\r\n如何出腹子，两个是胡雏。\r\n昔有吹笙侣，骖鸾上玉宸。\r\n奈何无欲地，著得有情人。\r\n振笛深宫侧，夫人若罔知。\r\n可怜东邻女，三载隔墙窥。"
        },
        {
            "title": "短章二首",
            "content": "衰残齿易宿，陈腐意难新。\r\n安知痴老子，非复旧词臣。"
        },
        {
            "title": "送实之倅庐陵二首",
            "content": "君去江边春色浓，郡花照席万枝红。\r\n守分风月元非赘，吏白文书但托聋。\r\n黄本何堪处秦观，白麻近已拜申公。\r\n早归了却兰台史，莫久吟诗快阁中。"
        },
        {
            "title": "次林卿槟榔韵二首",
            "content": "芳洲弥望总荒榛，此物偏沾雨露春。\r\n海贾垂涎规互市，夷人嚼血赛媒神。\r\n扶留叶嫩供汤使，大腹形同混伪真。\r\n树下莓苔堪健倒，华堂何必锦为茵。"
        },
        {
            "title": "渔梁",
            "content": "春泥滑滑雨丝丝，一路阴寒少霁时。\r\n水入陂渠喧似瀑，云从山崦上如炊。\r\n燎衣去傍田家火，炙烛来看野店诗。\r\n落尽梅花心事恶，独搔蓬鬓绕残枝。"
        },
        {
            "title": "循梅路口四首",
            "content": "钞法如弓末愈张，可堪于比更求详。\r\n只应新执牙筹者，拾得研桑肘后方。"
        },
        {
            "title": "乙卯端午十绝",
            "content": "桃李已成尘，葵榴各斗新。\r\n红颜年少子，白发背时人。"
        },
        {
            "title": "和仲弟十绝",
            "content": "少工文字老安施，不但才悭力已疲。\r\n无复滴泉来上绠，惠连入梦偶成诗。"
        },
        {
            "title": "三叠",
            "content": "唐时才子总能诗，张祜轻狂李益痴。\r\n管甚三姨偷玉笛，诳他小玉写乌丝。"
        },
        {
            "title": "又和八首",
            "content": "莫信天高虎守关，懒龙至此不容蟠。\r\n须臾雨慰三农望，肤寸云弥六合间。\r\n愈谓勾龙功配社，轲云后稷道同颜。\r\n老儒负耒今无力，也趁田丁种莳还。"
        },
        {
            "title": "中秋大风雨五绝",
            "content": "眦血滴耕夫，愁眉蹙贾胡。\r\n良辰风雨至，不复田禾苏。"
        },
        {
            "title": "十叠",
            "content": "赋繁台雪云将暮，歌后庭花月未残。\r\n客至苑皆琼作树，宾来并用玉为栏。"
        },
        {
            "title": "梦馆宿二首",
            "content": "罡风误送到蓬莱，昔种琪花今已开。\r\n僮鹤来迎俱叹息，老仙又老仙前回。"
        },
        {
            "title": "记杂画·卖炭图",
            "content": "衣襟成墨色，面目带煤尘。\r\n尽爱炉中兽，谁怜窑下人。"
        },
        {
            "title": "凤凰台晚眺",
            "content": "经月疏行台上路，秣陵城郭忽秋风。\r\n马嘶卫霍空营里，萤起齐梁废苑中。\r\n野寺旧曾开玉帐，翠华久不幸离宫。\r\n小儒记得隆兴事，闲对山僧说魏公。"
        },
        {
            "title": "送方楷",
            "content": "才子囊书入帝京，鷃}飞安敢料鹏程。\r\n赴南宫缓功夫久，携北碑多嗜好清。\r\n玉镜台边无别泪，金花笺上有芳名。\r\n可怜病叟如蜗缩，呵冻题诗当饯行。"
        },
        {
            "title": "又闻边报四首",
            "content": "一车两马不烦骖，草地蠕行到极南。\r\n春燕无栖各依木，佛狸有使辄求柑。\r\n按中军请东阳徒，获左车谁北面参。\r\n凭语吴儿莫游冶，塞鸿回处阵云酣。"
        },
        {
            "title": "逃禅便面",
            "content": "姑射吸风仍饮露，洛妃习礼更明诗。\r\n梅花浑不施朱粉，直以天香与雪肌。"
        },
        {
            "title": "冬夜读几案间杂书得六言二十首",
            "content": "□□本非家法，偶语安知朝仪。\r\n宫中遂有秘戏，殿上竟问小遗。"
        },
        {
            "title": "居厚弟和七十四吟再赋",
            "content": "久抛弓冶作耕夫，故步人犹记铁炉。\r\n已老安能歌竞病，从初不合识之无。\r\n房帷那复伶玄妾，部曲惟馀颖士奴。\r\n春暖小车时一出，绝胜朝士典西湖。"
        },
        {
            "title": "又和后九首",
            "content": "浮云有之障碍，蒙气日之翳膜。\r\n已把太玄覆瓿，更将三传束阁。"
        },
        {
            "title": "目痛一月未愈自和前九首",
            "content": "无复燃藜照向，徒以亲灯观符。\r\n掩卷嫌收秽史，绝缨骂玄老奴。"
        },
        {
            "title": "有感",
            "content": "残羯如蜂暂寄窠，十年南北问干戈。\r\n穹庐昔少曾居汴，莫府今犹未过河。\r\n越石不生谁可将，奉春再出亦难和。\r\n忧时元是诗人识，莫怪吟中感慨多。"
        },
        {
            "title": "方蒙仲秘书哀诗三首",
            "content": "万驽骀里一龙媒，朝发瑶池暮玉台。\r\n介甫尤称原妙质，资深亦叹轼奇才。\r\n席前宣室思渠久，帆近蓬莱作麽回。\r\n此去不应重谪堕，海山笙鹤待君来。"
        },
        {
            "title": "哭黄直卿寺丞二首",
            "content": "当年出塞共临戎，箭满行营戌火红。\r\n督府凯旋先请去，坚城筑就独无功。\r\n身谋彼此皆迂阔，国事中间偶异同。\r\n莫怪些词含哽噎，在时曾赏小诗工。"
        },
        {
            "title": "兰",
            "content": "深林不语抱幽贞，赖有微风递远馨。\r\n开处何妨依藓砌，折来未肯恋金瓶。\r\n孤高可挹供诗卷，素淡堪移入卧屏。\r\n莫笑门无佳子弟，数枝濯濯映阶庭。"
        },
        {
            "title": "杂咏七言十首",
            "content": "读书十行目俱下，上树百回心尚孩。\r\n君看大年与永叔，当日皆从童子来。"
        },
        {
            "title": "杜鹃问答二首",
            "content": "云安万里一禽微，翅短安能远奋飞。\r\n帝放还山君有福，虏犹戌蜀我安归。"
        },
        {
            "title": "送金仙玢上人主讲隆寿院",
            "content": "昔委荆榛谁起废，今增轮奂不为奢。\r\n微神通力营经藏，经海潮音转法华。\r\n况有紧幫王打供，岂无长者子倾家。\r\n此行非作衣钵计，饶益尤多等算沙。"
        },
        {
            "title": "魏胜庙",
            "content": "天与精忠不与时，堂堂心在路人悲。\r\n龙颜帝子方推毂，猿臂将军忽死绥。\r\n洒泣我来瞻画像，断头公耻立降旗。\r\n海州故老凋零尽，重见王师定几时。"
        },
        {
            "title": "梁武修忏图",
            "content": "紫袍临蜀殿，黄屋建梁台。\r\n异世为鹃去，前身作蚓来。"
        },
        {
            "title": "挽姚循州",
            "content": "太息龙川守，专城美绩传。\r\n方闻歌叔度，俄有谤文渊。\r\n旧府黄茅外，新丘紫帽边。\r\n二姚俱已矣，怀昔一恓然。"
        },
        {
            "title": "送外弟方时父寄呈□古心相公",
            "content": "一自子猷回棹后，溪边风雪少来宾。\r\n栎樗吾偶逃天伐，瓜葛君犹访古亲。\r\n不以痴顽疏此老，绝胜富贵合它人。\r\n相公留下阳春脚，应念诗翁白首贫。"
        },
        {
            "title": "居厚不果行次韵二首",
            "content": "祖帐方涓吉，公车已尼行。\r\n若非露消息，未免迫期程。\r\n水菽姑娱母，茅柴且酌兄。\r\n未应天禄阁，便欠一更生。"
        },
        {
            "title": "用强甫蒙仲韵十首",
            "content": "先生拟把衣冠挂，穉子能操杖履从。\r\n叔夜只堪伴鱼鸟，子云何至况蛇龙。\r\n豹皮尚欲留名死，鸡肋安知与怒逢。\r\n老去自鸣还自止，篑桴何敢间金钟。"
        },
        {
            "title": "竹溪直院盛称起予草堂诗之善暇日览之多有可",
            "content": "小径通车辙，全家隐薜萝。\r\n俗人望崖返，长者及门多。\r\n往往知蜗舍，时时叩雀罗。\r\n鸡栖柏厚去，犊驾太丘过。\r\n骥尾聊同托，骊驹且莫歌。\r\n平生疑泄柳，不纳意如何。\r\n\r\n【注释】：【原题】：\r\n竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷馀十八首别命题或追录少作并存于卷以训童蒙之意·门多长者车"
        },
        {
            "title": "送方蒙中赴辟二首",
            "content": "谁云逢掖不知兵，一士居然击重轻。\r\n往昔下愚融铁鏁，即今上圣倚金城。\r\n可怜蒋子开三迳，又被乌公夺二生。\r\n旋作凯歌驰露布，残年犹拟看升平。"
        },
        {
            "title": "次韵赵克勤吏部六首",
            "content": "两鬓星星暮景斜，清狂减似向来些。\r\n短供未至瓶无粟，妖梦皆因笔有花。"
        },
        {
            "title": "送侍读常尚书绝句六首",
            "content": "季唐兵柄由中尉，先汉铜山赐弄臣。\r\n不是银台批敕手，北司将谓国无人。"
        },
        {
            "title": "戏题山庵二首",
            "content": "曾批龙鳞捋虎须，君恩天大偶全躯。\r\n入华胥国浑成梦，移太行山得许愚。\r\n无剑拄颐但樵服，有衾覆首胜珠襦。\r\n他时只着深衣去，不必防闲发冢儒。"
        },
        {
            "title": "挽邵武洪倅",
            "content": "不识监州面，闻名似旧知。\r\n空馀商榷恨，竟失合并时。\r\n昔作大苏客，今观小谢诗。\r\n西风丹旐过，一为士林悲。"
        },
        {
            "title": "题韩柳庙碑一首",
            "content": "韩柳子孙皆物故，士民尸祝尚如新。\r\n吾行天下已头白，三百年唐惟二人。"
        },
        {
            "title": "醴陵客店",
            "content": "县郭依稀隔渡头，解鞍来倚店家楼。\r\n已攀桂树吟招隐，因看梅花赋远游。\r\n市上俚音多楚语，桥边碧色是湘流。\r\n直南乡国三千里，目送羁鸿起暮愁。"
        },
        {
            "title": "朱买臣庙",
            "content": "翁子平生最苦贫，晚将丹颈博朱轮。\r\n老儒五十无章绶，归去何妨且负薪。"
        },
        {
            "title": "晚出",
            "content": "晚出别村干，夜深徒步归。\r\n饭犹悬早稼，衣尚在邻机。\r\n关塞秋防急，田园岁入微。\r\n喟然投耒叹，事事与心违。"
        },
        {
            "title": "村墅",
            "content": "村墅溪亭处处嬉，新年海岱悉清夷。\r\n盗平四野无惊柝，虏去三边有捷旗。\r\n子美是关离乱际，尧夫生死太平时。\r\n从今一洗穷愁语，多赋盾花饮酒诗。"
        },
        {
            "title": "即事十首",
            "content": "香火万家市，烟花二月时。\r\n居人空巷出，去寒海神祠。"
        },
        {
            "title": "次韵二首并呈仓使",
            "content": "晚雾徐收月色鲜，承平物态尚依然。\r\n断无飓母起吹海，应有蚌胎还媚川。\r\n远俗熙恬犹乐土，孤臣流落谩忧天。\r\n夜归听得舆人语，且愿新年胜旧年。"
        },
        {
            "title": "挽夔漕王中浦二首",
            "content": "半瓢丹药一邛枝，万里西来抚事悲。\r\n绶着藏中公事定，剑鸣匣内我年衰。\r\n可怜檄笔今零落，尚记纶巾共指麾。\r\n身在沧洲搔白首，断胆吟就八哀诗。"
        },
        {
            "title": "满江红 和王实之韵送郑伯昌",
            "content": "怪雨盲风，留不住、江边行色。烦问讯、冥鸿高士，钓鳌词客。千百年传吾辈话，二三子系斯文脉。听王郎、一曲玉箫声，凄金石。晞发处，怡山碧。垂钓处，沧溟白。笑而今拙宦，他年遗直。只愿常留相见面，未宜轻屈平生膝。有狂谈、欲吐且休休，惊邻壁。\r\n【注释】：【注释】：\r\n这是一首送别词，但写法脱俗。它既洋溢着个人情谊，又寄托了宏大的抱负，在擅写离情别绪的宋词中别具一格。\r\n王实之、郑伯昌，和作者是福建同乡，都有救国志向，因坚持正直操守而罢职闲居家乡。这时郑伯昌被征召做京城附近地方官。此词乃作者送行时和王实之韵所作的词。\r\n词的开端气魄宏大 ，纵然江水横阔，风狂雨骤，却还是留不住行人 。“ 怪雨盲风”四字，起句突兀，雄浑悲壮。友人之间依依惜别的情感，已鲜明地烘托出来了。\r\n郑伯昌一向刚直不阿 ，此行当然不是追名逐利，结交显宦俗吏，因此托他带口讯问候那些不受网罗的高士和才气豪放的诗坛奇杰。作者以高飞的鸿雁来形容才士的高绝尘俗，十分贴切生动。“ 钓鳌词客”用《列子·汤问》典，喻指志士仁人的豪放胸襟和惊天动地的壮举。作者与郑伯昌、王实之等人，当然都属于这样的高士豪客了。借这样的典故，作者及其友人的高远的行止，就含蓄道出了，这样避免了浅露。他们的放言高论，虽然不合于世，甚至抵触忌讳，但他们深信可以流传千载而不朽。词中用孔子困于匡时说的“天之未丧斯文也，匡人其如予何”的话，有力地印证上述看法。接着，作者笔锋宕开，又回到了江边送别的特定场景：“听王郎一曲玉箫声，凄金石”，极写王实之吹起玉箫乐声激越。离别毕竟是痛苦的。箫声送客，意气慷慨，迥然不同于“儿女沾巾”的俗套，写来别具一格，正与作者博大的胸襟相激荡。\r\n下片峰回路转，在读者面前再现出一幅高人逸士的逍遥图。洗净头发，于家乡的青山之阳，垂钓于白茫茫的海边。在作者笔下，这一切似乎将人的心灵都给淘净了。几句描写作者与友人闲居时期洒脱放浪的情趣，更衬托出他们高洁的志向和行止。晞发，语出屈原《九歌·少司命》：“日希 女发合阳之阿。”唐朝宋之问《酬李丹徒见赠之作》有“以予惭拙宦，期子遇良媒”这句，宋之问惭为“ 拙宦”，是自谦，而且看重功名；刘克庄将“惭”改为“ 笑 ”，一个“笑”字，仕途功名，灰飞烟灭。词人兀傲清高，对青史留名有着十足的信心，因而也就不屑于一时的升迁得失了 。一个“ 笑”字，真是画龙点睛的妙笔！然而郑伯昌现在又要出山起用了，临别珍重赠言，心情的矛盾和起伏达到了高潮 。“只愿常留相见面，未宜轻屈平生膝 ”，两句情恳意切，笔调凝重，读来令人感动。“狂谈欲吐”句，表达了彼此“壮图雄心”，不吐不快的意愿 。但是，这只能被人视作惊世怪谈，动则得咎。还是不再谈论吧！英雄好汉，竟然只能如此欲言还罢，作者的郁勃心情 ，对黑暗政治的批判，都喷薄而出。词章中现实与理想尖锐冲突的结尾与顶着怪雨盲风出发的开头，前后照映，正是“江头未是风波恶，别有人间行路难”（辛弃疾《鹧鸪天·送人》）。一曲激昂慷慨的壮歌，奔腾激涌，至此戛然而止，神韵悠悠，让人回味不尽。"
        },
        {
            "title": "又和六首",
            "content": "四山犹被乱云封，卧听檐声洗病悰。\r\n焦谷萌芽非尔力，晚花膏沐为谁容。\r\n水田渺渺飞双鹭，旸谷徐徐起六龙。\r\n莫道农家无供帐，扶疏绕屋绿阴浓。"
        },
        {
            "title": "徐潭即事二首",
            "content": "不要元戎访草堂，勿烦儿子表泷冈。\r\n一窗看设囊萤几，四壁惟安梦蝶床。\r\n聊与僧分半间屋，且无人夺上三房。\r\n韩公作志潘郎诔，得似先生自举扬。"
        },
        {
            "title": "送月蓬道人南游寄呈阳岩侍读直院侍郎六言三",
            "content": "首从淇奥君子，数到越王潞公。\r\n世仅有一两个，君毋□八十翁。\r\n\r\n【注释】：【原题】：\r\n送月蓬道人南游寄呈阳岩侍读直院侍郎六言三首"
        },
        {
            "title": "柳",
            "content": "静是无憀动是狂，秋蝉两两抱斜阳。\r\n不知才思能多少，瘦得腰肢似沈郎。"
        },
        {
            "title": "送质甫侄铨试",
            "content": "处和昔牧罗浮郡，不载南州一物还。\r\n酝藉汝何惭小阮，空疏吾谬作梁山。\r\n步趋诸老先生后，遨兀斋郎太祝间。\r\n华发病翁无喜事，直须春榜一开颜。"
        },
        {
            "title": "溪庵放言十首",
            "content": "石椁堤防速朽，金棺妆点湼槃。\r\n说乾矢橛差胜，恋臭皮袋一般。"
        },
        {
            "title": "和叶尚书解印二首",
            "content": "郡人不识疾呼声，甘雨和风遍一城。\r\n岁久偏多遗爱事，天高未察借留情。\r\n舟行精舍渔歌晚，家近华亭鹤唳清。\r\n莫比归云并倦翼，先生此念素来轻。"
        },
        {
            "title": "杂兴六言十首",
            "content": "一老遂开九秩，诸贤多入八哀。\r\n扶起风前玉树，吸空月下金罍。"
        },
        {
            "title": "不寝二首",
            "content": "蘧蘧据槁远无寐，栩栩穿花不识愁。\r\n老子定中曾看破，宁为蝴蝶勿为周。"
        },
        {
            "title": "挽赵硕人二首",
            "content": "华毂早于飞，深知梦幻非。\r\n幽闲林下气，澹素嫁时衣。\r\n客不闻轑釜，儿犹宝断机。\r\n天风环佩远，兜率是真归。"
        },
        {
            "title": "耳鼻六言二首",
            "content": "一饥惯食腥腐，三嗅不分臭香。\r\n残质心灰已久，末年鼻壅何伤。"
        },
        {
            "title": "赠防江卒六首",
            "content": "壮士如驹出渥洼，死眠牖下等虫沙。\r\n老儒细为儿郎说，名将皆因战起家。"
        },
        {
            "title": "又和南塘十首",
            "content": "初见微于□，徐惊巧入神。\r\n忽然缠作茧，信矣出如纶。\r\n桑绕罗敷舍，机鸣孟母邻。\r\n明当晒新□，霁月鎔□□。"
        },
        {
            "title": "商翁",
            "content": "初隐灵芝处，终逃小橘中。\r\n谁言秦法密，网不得商翁。"
        },
        {
            "title": "杂咏一百首·毛遂",
            "content": "两国争衡际，诸君袖手观。\r\n群然着珠履，谁肯捧铜盘。"
        },
        {
            "title": "抄近藁六言二首",
            "content": "和调失黏诗句，按摸出格文章。\r\n尽可追陪党进，不消更觅君房。"
        },
        {
            "title": "不寝二首",
            "content": "三杯攻散愁肠易，百岁频开笑口难。\r\n谁与南柯太守说，黄粱未熟且追欢。"
        },
        {
            "title": "杂咏一百首·樊通德",
            "content": "妆束姑随世，风流亦动人。\r\n等闲拥髻语，千载尚如新。"
        },
        {
            "title": "送林若山博赴建粹",
            "content": "入诲诸生方乐育，出为少尹忽高翔。\r\n登临庾月平分处，唯诺侁星一点傍。\r\n署尾冰厅虽寂寂，瞻前铁壁正堂堂。\r\n自怜老病诗情减，纵寄茶来不合尝。"
        },
        {
            "title": "二叠",
            "content": "看来天地萃精英，占断人间一味清。\r\n唤作花王应不忝，未应但做水仙兄。"
        },
        {
            "title": "乍晴",
            "content": "天更商量雨，人都领略晴。\r\n晚山青妥帖，野水白纵横。\r\n鹭立沙头影，蜂喧树底声。\r\n笋舆扶病出，邂逅亦诗成。"
        },
        {
            "title": "束岩寺避暑",
            "content": "若非来寺里，无地避炎蒸。\r\n经雨房基润，依山井气冰。\r\n榻虚凉睡客，松湿滴归僧。\r\n对此专宜静，为诗亦不应。"
        },
        {
            "title": "余为建阳令遣小吏王堪为西山翁之役翁留之仙",
            "content": "拂袖归来久闭关，道人剥啄访平安。\r\n要知对面刘高尚，即是翻身靖长官。\r\n\r\n【注释】：【原题】：\r\n余为建阳令遣小吏王堪为西山翁之役翁留之仙游山房招鹤亭之上令抄道书之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之"
        },
        {
            "title": "又二首",
            "content": "莱菔可虀秔可炊，绝胜远访碧溪祠。\r\n渠能去伴舒为诰，时有来听鼎说诗。\r\n江夏奇童今属子，金华仙伯更传谁。\r\n锦囊倒赠贫家了，不管旁观笑橐垂。"
        },
        {
            "title": "怀王制参",
            "content": "因交明允知坡颍，喜少公文更雅醇。\r\n方幸儒林得吾子，奈何宰相失斯人。\r\n未挥潞国告廷制，久作河阳入幕宾。\r\n自古埙篪宜送奏，开元张垍与张均。"
        },
        {
            "title": "溪庵十首",
            "content": "昔美少年今老黧，云林深处葺幽栖。\r\n空房安得登伽女，同穴惟应法喜妻。\r\n尧桀两忘何足辨，彭殇俱尽不须齐。\r\n灵山弟子都麾去，免绕金棺掩面啼。"
        },
        {
            "title": "西林寺",
            "content": "将谓如庐阜，因迂数里行。\r\n问俱无古迹，来等慕虚名。\r\n借榻眠难熟，逢碑眼暂明。\r\n残僧逃似鼠，难结社中盟。"
        },
        {
            "title": "落梅",
            "content": "昨夜尖风几阵寒，心知尤物久留难。\r\n枝疏似被金刀剪，片细疑经玉杵残。\r\n痛叱山童持帚去，苛留野客坐苔看。\r\n月中徒倚凭空树，也胜吴儿赏牡丹。"
        },
        {
            "title": "落梅",
            "content": "一片能教一断肠，可堪平砌更堆墙。\r\n飘如迁客来过岭，坠似骚人去赴湘。\r\n乱点莓苔多莫数，偶粘衣袖久犹香。\r\n东风谬掌花权柄，却忌孤高不主张。"
        },
        {
            "title": "示同志",
            "content": "满身秋月满襟风，敢叹栖迟一壑中。\r\n除目解令丹灶坏，诏书能使草堂空。\r\n岂无高士招难出，曾有先贤隐不终。\r\n说与同袍二三子，下山未可太匆匆。"
        },
        {
            "title": "示同志",
            "content": "旋入洛中新保社，稍增汾曲旧田庐。\r\n市朝幸免髠钳我，尸祝何烦俎豆予。\r\n静看芭蕉身不实，健忘椰子腹无书。\r\n故人远致郫筒饷，待约邻翁共破除。"
        },
        {
            "title": "赠防江卒六首 其六",
            "content": "一炬曹瞒仅脱身，谢郎棋畔走苻秦。\r\n年年拈起防江字，地下诸贤会笑人。"
        },
        {
            "title": "赠防江卒六首 其四",
            "content": "身属嫖姚性命轻，君看一蚁尚贪生。\r\n无因唤取谈兵者，来向桥边听哭声。"
        },
        {
            "title": "赠防江卒六首 其三",
            "content": "昨者邳徐表奏通，圣朝除吏遍山东。\r\n新来调卒防秋浦，又与山东报不同。"
        },
        {
            "title": "赠防江卒六首 其一",
            "content": "陌上行人甲在身，营中少妇泪痕新。\r\n边城柳色连天碧，何必家山始有春。"
        },
        {
            "title": "冶城",
            "content": "断镞遗钥不可求，西风古意满原头。\r\n孙刘数子如春梦，王谢千年有旧游。\r\n高塔不知何代作，暮笳似说昔人愁。\r\n神州只在阑干北，度度来时怕上楼。"
        },
        {
            "title": "军中乐",
            "content": "行营面面设刁斗，帐门深深万人守。\r\n将军贵重不据鞍，夜夜发兵防隘口。\r\n自言虏畏不敢犯，射麋捕鹿来行酒。\r\n更阑酒醒山月落，彩缣百段支女乐。\r\n谁知营中血战人，无钱得合金疮药。"
        },
        {
            "title": "赠防江卒六首 其二",
            "content": "壮士如驹出渥洼，死眠牖下等虫沙。\r\n老儒细为儿郎说，名将皆因战起家。"
        },
        {
            "title": "苦寒行",
            "content": "十月边头风色恶，官军身上衣裘薄。\r\n押衣敕使来不来，夜长甲冷睡难着。\r\n长安城中多热官，朱门日高未启关。\r\n重重帏箔施屏山，中酒不知屏外寒。"
        },
        {
            "title": "筑城行",
            "content": "万夫喧喧不停杵，杵声丁丁惊后土。\r\n遍村开田起窑灶，望青斫木作楼橹。\r\n天寒日短工役急，白棒诃责如风雨。\r\n汉家丞相方忧边，筑城功高除美官。\r\n旧时广野无城处，而今烽火列屯戌。\r\n君不见高城（上獻下齿）（上獻下齿）如鱼鳞，城中萧疏空无人。"
        },
        {
            "title": "戊辰即事",
            "content": "诗人安得有青衫，今岁和戎百万缣。\r\n从此西湖休插柳，剩栽桑树养吴蚕。"
        },
        {
            "title": "簪带亭",
            "content": "上到青林杪，凭栏尽桂州。 \r\n千峰环野立，一水抱城流。 \r\n沙际分鱼艇，烟中见寺楼。 \r\n不知垂去客，更得几回游。"
        },
        {
            "title": "生查子 元夕戏陈敬叟",
            "content": "繁灯夺霁华。戏鼓侵明发。物色旧时同，情味中年别。浅画镜中眉，深拜楼西月。人散市声收，渐入愁时节。"
        },
        {
            "title": "赠防江卒六首 其五",
            "content": "战地春来血尚流，残烽缺堠满淮头。\r\n明时颇牧居深禁，若见关山也自愁。"
        },
        {
            "title": "木兰花",
            "content": "年年跃马长安市，客舍似家家似寄。\r青钱换酒日无可，红烛呼卢宵不寐。\r\r易挑锦妇机中字，难得玉人心下事。\r男儿西北有神州，莫滴水西桥畔泪。"
        },
        {
            "title": "春暮",
            "content": "一亩青苔半落英，蜂忙蝶懒互卿卿。\r\n燕泥干后儿初落，鱼尾轻时子遍成。\r\n闲拂午窗惊野马，梦游天竺听华鲸。\r\n舍南有柳纤纤在，不奈双蝉占取鸣。"
        },
        {
            "title": "春暮",
            "content": "晚雨冷冷子夜风，杜鹃啼月小墙东。\r\n江南词客惜春老，清晓披衣拾坠红。"
        },
        {
            "title": "卜算子",
            "content": "风汉闲中做，彼岸神舟渡。万里晴空无片云，月照南溪路。割断冤情苦，默默明玄趣。一任傍人笑我贫，肚里非常富。"
        },
        {
            "title": "卜算子",
            "content": "自入玄门户，寂寂清虚做。静里披搜四假身，勘破尘行路。悟上还重悟，得得真闲趣。收住身中无价真，岂逐人情去。"
        },
        {
            "title": "水龙吟",
            "content": "昔人风调谁高，二疏盛日还乡里。公卿祖道，百城围尽，争传佳事。闻自垂车日，都门外、送车凡几。今世无工，尽置之勿道，焜煌处、独青史。佳甚东阳山水。是昔时、钓游某地。风流脱似，洛中耆老，一人而已。好为霞觞釂，正庭阶、彩衣荣侍。便明朝有诏，启门解说，值先生醉。"
        },
        {
            "title": "乳燕飞/贺新郎",
            "content": "风流八十，是人间妆点，孩儿眉额。再著三星添上面，又是一般奇特。且置零头，举将成数，算起君须识。从今十倍，恰当彭祖八百。更把百倍添来，庄椿身世，又十头添撇。况迈非熊年纪在，管取方来勋业。子既生孙，孙还又子，堆几床牙笏。瑶池会宴，饱看几度桃实。"
        },
        {
            "title": "水调歌头",
            "content": "风露洗玉宇，星斗灿银潢。云间笙鹤来下，人世变凄凉。九转金丹成後，一朵红云深处，玉立侍虚皇。却笑跨夺子，草草梦黄粱。君记否，齐桓□，鲁灵光。中原公案未了，直下欠人当。试问玉门关外，何似金銮殿上，此段及平章。富贵倘来耳，万代姓名香。"
        },
        {
            "title": "满江红",
            "content": "晓色朦胧，佳色在、黄堂深处。记当日、霓旌飞下，鸾翔凤翥。兰省旧游隆注简，竹符新剖宽忧顾。有江南、千里好溪山，留君住。牙板唱，花裀舞。云液滑，霞觞举。顾朱颜绿鬓，年年如许。见说相门须出相，何时再筑沙堤路。看便飞、丹诏日边来，朝天去。"
        },
        {
            "title": "卜算子",
            "content": "四大因缘做，苦海凭船渡。一?清风到岸头，得上无生路。人叹风贫苦，我步闲闲趣。脱体全空没一文，胜似石崇富。"
        },
        {
            "title": "贺新郎",
            "content": "辜负东风约。忆曾将、淮南草木，笔端笼络。后土祠中明月夜，忽有瑶姬跨鹤。迥不比、水仙低弱。天上人间惟一本，倒千锺、琼露花前酌。追往事，怎忘却。移根应费仙家药。漫回头、关山信断，堡城笳作。问讯而今平安否，莫遣玉箫惊落。但画卷、依稀描著。白发愧无渡江曲，与君家、子敬相酬酢。新旧恨，两交错。"
        },
        {
            "title": "水调歌头",
            "content": "君看郭西景，浑不减孤山。飞楼突兀百尺，轮奂侈前观。绝唱新词寡和，堕泪旧碑无恙，往事付惊澜。不见辽鹤返，惟对水鸥闲。又何必，珠翠盛，管弦欢。唾壶麈尾潇洒，领客上高寒。丞相功存宗庙，祭酒义兼家国，世事尚相关。风月寓意耳，莫作晋人看。"
        },
        {
            "title": "朝中措",
            "content": "海天万顷碧玻璃。风露洗炎曦。鹦鹉绿毛导从，蟾□雪色追随。分明来处，补陀大士，先後同时。觅取善财童子，膝边要个孙儿。"
        },
        {
            "title": "朝中措",
            "content": "仙风道骨北山翁。万卷著胸中。涣若宦情冰释，作□醉面桃红。千林冻槁，一枝雪艳，消息先通。颜色□青精饭，姓名在碧纱笼。"
        },
        {
            "title": "朝中措",
            "content": "受持鼻祖五千言。留得谷神存。伴我赋诗茅屋，饶渠待诏金门。此翁岁晚，有书充栋，有酒盈樽。君看多花早落，孰如仙李蟠根。"
        },
        {
            "title": "朝中措",
            "content": "恰为仙佛做生辰。公又绂麒麟。黑白几枰屡变，丹青百奏如新。都门饯底，洛中画底，莫是前身。虽老不扶灵寿，有时更上蒲轮。"
        },
        {
            "title": "西江月",
            "content": "思邈方书去失，休文老病来攻。新年筋力太龙锺。腰似铁锚儿重。雅拜怎生搢笏，徐行也要扶筇。田翁邀饮不能从。难伴诸公上雍。"
        },
        {
            "title": "忆秦娥",
            "content": "梅谢了。塞垣冻解鸿归早。鸿归早。凭伊问讯，大梁遗老。浙河西面边声悄。淮河北去炊烟少。炊烟少。宣和宫殿，冷烟衰草。"
        },
        {
            "title": "忆秦娥",
            "content": "春酲薄。梦中球马豪如昨。豪如昨。月明横笛，晓寒吹角。古来成败难描摸。而今却悔当时错。当时错。铁衣犹在，不堪重著。"
        },
        {
            "title": "忆秦娥",
            "content": "泥滑滑。一声声唤征鞍发。征鞍发。客亭杨柳，不禁攀折。荀郎衣上香初歇。萧郎心下书难说。书难说。霎时吹散，一生愁绝。"
        },
        {
            "title": "忆秦娥",
            "content": "修禊节。晋人风味终然别。终然别。当时宾主，至今清绝。等闲写就兰亭帖。岂知留与人闲说。人闲说。永和之岁，暮春之月。"
        },
        {
            "title": "忆秦娥",
            "content": "游人绝。绿阴满野芳菲歇。芳菲歇。养蚕天气，采茶时节。枝头杜宇啼成血。陌头杨柳吹成雪。吹成雪。淡烟微雨，江南三月。"
        },
        {
            "title": "好事近",
            "content": "老不计生朝，惭愧阿连书尺。雪鬓霜髭不管，管眼腰黄赤。待将心事自笺天，莫费子公力。乞赐先生处士，换一张黄敕。"
        },
        {
            "title": "清平乐",
            "content": "人间喘汗。无计翻银汉。有个至人来震旦。宴坐补陀岩畔。吾闻福寿难量。待看海底生桑。乞取净瓶一滴，普教大地清凉。"
        },
        {
            "title": "清平乐",
            "content": "冰轮万里。云卷天如洗。先向海山生大士。却诞卯金之子。冰盆荔子堪尝。胆瓶茉莉尤香。震旦人人炎热，补陀夜夜清凉。"
        },
        {
            "title": "清平乐",
            "content": "休弹别鹤。泪与弦俱落。欢事中年如水薄。怀抱那堪作恶。昨宵月露高楼。今朝烟雨孤舟。除是无身方了，有身长有闲愁。"
        },
        {
            "title": "清平乐",
            "content": "宫腰束素。只怕能轻举。好筑避风台护取。莫遣惊鸿飞去。一团香玉温柔。笑颦俱有风流。贪与萧郎眉语，不知舞错伊州。"
        },
        {
            "title": "清平乐",
            "content": "风高浪快。万里骑蟾背。曾识姮娥真体态。素面元无粉黛。身游银阙珠宫。俯看积气濛濛。醉里偶摇桂树，人间唤作凉风。"
        },
        {
            "title": "清平乐",
            "content": "纤云扫迹。万顷玻璃色。醉跨玉龙游八极。历历天青海碧。水晶宫殿飘香。群仙方按霓裳。消得几多风露，变教人世清凉。"
        },
        {
            "title": "朝天子",
            "content": "宿雨频飘洒。欢喜西畴耕者。终朝连夜。有珠玑鸣瓦。渐白水、青秧鸥鹭下。老学种花兼学稼。心两挂。这几树、海棠休也。"
        },
        {
            "title": "卜算子",
            "content": "已怪社愆期，尚喜巢如故。过了清明未肯来，莫被春寒误。常傍画檐飞，忽委空梁去。忘却王家与谢家，别有衔泥处。"
        },
        {
            "title": "卜算子",
            "content": "东甽宁馨儿，南国循良守。先把炉熏祝帝尧，次祝君侯寿。广致米商船，多酿兵厨酒。客有须眉似盖延，许至华堂否。"
        },
        {
            "title": "菩萨蛮",
            "content": "小鬟解事高烧烛。群花围绕樗蒲局。道是五陵儿。风骚满肚皮。玉鞭鞭玉马。戏走章台下。笑杀灞桥翁。骑驴风雪中。"
        },
        {
            "title": "卜算子",
            "content": "老圃献花来，异域移根至。相对炎官火伞中，便有清凉意。淡薄古梳妆，娴雅仙标致。欲起涪翁再品花，压了山矾弟。"
        },
        {
            "title": "卜算子",
            "content": "开阁广延贤，负扆勤求旧。应念南宫老舍人，闲袖丝纶手。两制必当仁，五福无过寿。且喜新年不要□，天要开元祐。"
        },
        {
            "title": "卜算子",
            "content": "乱似盎中丝，密似风中絮。行遍茫茫禹迹来，底是无愁处。好客挽难留，俗事推难去。惟有翻身入醉乡，愁欲来无路。"
        },
        {
            "title": "卜算子",
            "content": "片片蝶衣轻，点点猩红小。道是天公不惜花，百种千般巧。朝见树头繁，暮见枝头少。道是天公果惜花，雨洗风吹了。"
        },
        {
            "title": "卜算子",
            "content": "尽是手成持，合得天饶借。风雨於花有底雠，著意相陵藉。做暖逼教开，做冷催教谢。不负明年花下人，只负栽花者。"
        },
        {
            "title": "鹧鸪天",
            "content": "前度看花白发郎。平生痼疾是清狂。幸然无事污青史，省得教人奏赤章。游侠窟，少年场。输他群谢与诸王。居人不识庚桑楚，弟子谁从魏伯阳。"
        },
        {
            "title": "柳梢青",
            "content": "申白苛留。绮园浪出，老不知羞。输与先生，一枝鹤膝，一领羊裘。便教赐履营丘。争似把、渔竿到头。冷落磻溪，张皇牧野，著甚来由。"
        },
        {
            "title": "鹊桥仙",
            "content": "蒲鞭渐弛，缿筒渐少，安用知他帘外。从今也莫察渊鱼，做到不忍欺田地。四民香火，五营笳吹，来献一杯寿水。大家赞祝太夫人，长伴取、鲁侯燕喜。"
        },
        {
            "title": "鹊桥仙",
            "content": "我如龚胜，君如龚舍，拂袖同归乡里。共骑竹马有谁存，总唤入、耆英社里。苍华尚黑，黄婆方旺，争问翁年今几。一门两个老人星，直看见、孙儿生子。"
        },
        {
            "title": "鹊桥仙",
            "content": "一封奏御，九重知己，不假吹嘘送上。从今稳稳到蓬莱，三万里、没些风浪。臣年虽老，臣卿尚少，一片丹心葵向。何须远比马宾王，且做取、本朝种放。"
        },
        {
            "title": "鹊桥仙",
            "content": "女孙笄珥，男孙袍笏，少长今朝咸集。且留晚节伴寒香，莫要似、春华性急。大招吟了，巫咸下了，未爱修门重入。我侬不做佛漳闽，免大雪、庭中呆立。"
        },
        {
            "title": "鹧鸪天",
            "content": "诗变齐梁体已浇。香奁新制出唐朝。纷纷竞奏桑间曲，寂寂谁知爨下焦。挥彩笔，展红绡。十分峭措称妖娆。可怜才子如公瑾，未有佳人敌小乔。"
        },
        {
            "title": "鹊桥仙",
            "content": "有时块坐，有时扶起，门外草深三尺。山禽肯唤我为哥，句句道、哥行不得。此儿害跛，群儿拍手，次第加公九锡。不消长尘短辕车，但乞取、一枝鹤膝。"
        },
        {
            "title": "鹊桥仙",
            "content": "香芸辟蠹，青藜烛阁，天上宝书万轴。前回读得未精详，更罚走、一遭重读。松风如故，丹炉如故，坐阅人间陵谷。回头调戏窃桃儿，且宁耐、等他桃熟。"
        },
        {
            "title": "鹊桥仙",
            "content": "去年无麦，今年多稼，尽是君侯心地。向来寺寺总拘桩，今有不拘桩底寺。省仓展日，米场镌价，万落千村蒙惠。更将补纳放宽些，便是个、西京循史。"
        },
        {
            "title": "鹊桥仙",
            "content": "俱登瀛馆，俱还洛社，各自健如黄犊。不消外监与留台，也不要、嵩山崇福。我如原父，君如贡父，且把汉书重读。韩公当局等闲过，又看到、温公当局。"
        },
        {
            "title": "鹊桥仙",
            "content": "出通明殿，入耆英社，谁似侍郎洪福。掌中元自有三珠，更检校、诸孙夜读。管他莱相，管他鹤相，留我本来面目。希夷一枕未曾醒，笑人世，几回翻局。"
        },
        {
            "title": "鹊桥仙",
            "content": "阁中芸冷，观中桃谢，谁问贞元朝士。吾宗一句好书绅，但记取、毋污青史。不交平勃，不游田窦，也不朋他牛李。平章此去似何人，似洛社、戴花舞底。"
        },
        {
            "title": "鹊桥仙",
            "content": "御屏录了，冰衔换了，酷似香山居士。草堂丹灶莫留他，且领取、忠州刺史。移来芳树，摘来珍果，压尽来禽青李。三千年一荐金盘，又不是、玄都栽底。"
        },
        {
            "title": "玉楼春",
            "content": "年年跃马长安市。客舍似家家似寄。青钱换酒日无何，红烛呼庐宵不寐。易挑锦妇机中字。难得玉人心下事。男儿西北有神州，莫滴水西桥畔泪。"
        },
        {
            "title": "踏莎行",
            "content": "驱鹊营桥，呼蟾出海，朝朝暮暮遥相望。谁知风雨此时来，银河便有些波浪。玉兔迷离，金鸡嘲晰，二星无语空惆怅。元来上界也多魔，天孙长怨牵牛旷。"
        },
        {
            "title": "踏莎行",
            "content": "日月跳丸，光阴脱兔。登临不用深怀古。向来吹帽插花人，尽随残照西风去。老矣征衫，飘然客路。炊烟三两人家住。欲携斗酒答秋光，山深无觅黄花处。"
        },
        {
            "title": "一翦梅",
            "content": "束緼宵行十里强。挑得诗囊。抛了衣囊。天寒路滑马蹄僵。元是王郎。来送刘郎。酒酣耳热说文章。惊倒邻墙。推倒胡床。旁观拍手笑疏狂。疏又何妨。狂又何妨。"
        },
        {
            "title": "法驾导引",
            "content": "樵柯烂，丹灶熟，一跳出红尘。斗紫一双龙奋贽，帝青九万里为程。赤脚踏层云。鞭鸾上，骑麟下，彷佛睹崑崙。洒马鬃泉苏赤地，翻蟾滴水涨沧溟。笑杀懵仙人。"
        },
        {
            "title": "凤凰阁",
            "content": "元规端委，得似幼舆丘壑。人言此辈宜高阁。几载种天随菊，采庞公药。龙尾道、难安汗脚。浮荣菌蕣，选甚庶官从橐。对床句、子真佳作。安用羡伊结驷，叹侬罗雀。呼便了、沽来共酌。"
        },
        {
            "title": "浪淘沙",
            "content": "目力已茫茫。缝菊为囊。论衡何必帐中藏。却爱素馨清鼻观，采伴禅床。风露送新凉。山麝开房。旋吹银烛闭华堂。无奈纱厨遮不住，一地闻香。"
        },
        {
            "title": "浪淘沙",
            "content": "叠嶂碧周遮。游子思家。掩藏白发赖乌纱。落日倚楼千万恨，社鼓城笳。老去淡生涯。虚掷年华。腊茶盂子太清些。待得痴儿公事毕，谢了梅花。"
        },
        {
            "title": "浪淘沙",
            "content": "纸帐素屏遮。全似僧家。无端霜月闯窗纱。唤起玉关征戍梦，几叠寒笳。岁晚客天涯。短发苍华。今年衰似去年些。诗酒新来俱倚阁，孤负梅花。"
        },
        {
            "title": "浪淘沙",
            "content": "去岁诣公车。天语勤渠。绛纱玉斧照寒儒。恰似昔人曾梦到，帝所清都。骨相太清臞。谪堕须臾。今年黄敕换称呼。只为此翁霜鬓秃，老不中书。"
        },
        {
            "title": "临江仙",
            "content": "不见仙湖能几日，尘沙变尽形容。夜来月冷露华浓。都忘茅屋下，但记画船中。两岸绿阴犹未合，更须补竹添松。最怜几树木芙蓉。手栽才数尺，别後为谁红。"
        },
        {
            "title": "临江仙",
            "content": "去岁越王台上饮，席间二客如龙。凭高吊古壮怀同。马嘶千嶂暮，乐奏半天中。今岁三家村市里，故人各自西东。菊花时节酒樽空。可怜双雪鬓，禁得几秋风。"
        },
        {
            "title": "临江仙",
            "content": "落魄长官江海客，少豪万里寻春。而今樵悴向溪滨。断无觞咏兴，惟有簿书尘。手插海棠三百本，等闲妆点芳辰。他年绛雪映红云。丁宁风与月，记取种花人。"
        },
        {
            "title": "临江仙",
            "content": "玉笛钿车当日事，东涂西抹都曾。等闲曲子压和凝。纵游非草草，已醉强惺惺。今向三家村送老，身如罢讲吴僧。高楼百尺不须登。半炉烧叶火，一盏勘书灯。"
        },
        {
            "title": "一翦梅",
            "content": "陌上行人怪府公。还是诗穷。还是文穷。下车上马太匆匆。来是春风。去是秋风。阶衔免得带兵农。嬉到昏钟。睡到斋钟。不消提岳与知宫。唤作山翁。唤作溪翁。"
        },
        {
            "title": "风入松",
            "content": "攀翻宰树暂徘徊。草草安排。昔人徒步陈鸡絮，愧公家、仆马觥罍。华表旧愁满目，黄粱残梦伤怀。欲将庄列等欢哀。对卷慵开。凭高指点虚无路，问何年、辽鹤归来。宿酒得风渐解，小舆待月同回。"
        },
        {
            "title": "风入松",
            "content": "残更难睚抵年长。晓月凄凉。芙蓉院落深深闭，叹芳卿、今在今亡。绝笔无求凰曲，痴心有返魂香。起来休镊鬓边霜。半被堆床。定归兜率蓬莱去，奈人间、无路茫茫。缘断漫三弹指，忧来欲九回肠。"
        },
        {
            "title": "风入松",
            "content": "归鞍尚欲小徘徊。逆境难排。人言酒是消忧物，奈病馀、孤负金罍。萧瑟捣衣时候，凄凉鼓缶情怀。远林摇落晚风哀。野店犹开。多情惟是灯前影，伴此翁、同去同来。逆旅主人相问，今回老似前回。"
        },
        {
            "title": "风入松",
            "content": "橐泉梦断夜初长。别馆凄凉。细思二十年前事，叹人琴、已矣俱亡。改尽潘郎鬓发，消残荀令衣香。多年布被冷如霜。到处同床。箫声一去无消息，但回首、天海茫茫。旧日风烟草树，而今总断人肠。"
        },
        {
            "title": "最高楼",
            "content": "臣少也，豪举泛星槎。飘逸吐天葩。穆陵误奖推儒宿，龙泉曾唤做行家。今耄矣，文跌宕，字麻茶。同队者、多为公与相。广坐里、都无兄与丈。生有限，望犹奢。补还瞎子重开卷，放教跛子出看花。地行仙，疑是汝，不争些。"
        },
        {
            "title": "最高楼",
            "content": "金闺彦，荷蒉过山前。把钓坐溪边。呼来每得天颜笑，放归犹作地行仙。尽教人，瞋避俗，谤逃禅。且缄了、淳夫三味口。更袖了、坡公三制手。宁殿後，不争先。小於卫武二十岁，大於绛老两三年。这高名，并上寿，几人全。"
        },
        {
            "title": "浪淘沙",
            "content": "早岁类寒蛩。晚节遭逢。曾开黄卷侍重瞳。归去青藜光照窗，阶药翻红。出昼颇匆匆。主眷犹浓。除官全似紫阳翁。换个新衔头面改，又似包公。"
        },
        {
            "title": "最高楼",
            "content": "辛亥後，六请挂衣冠。甲子始休官。白驹恰则来空谷，青牛早已出函关。笑狂生，还笏易，上竿难。也莫爱、宫中请内相。也莫爱、堂中呼六丈。但祷祝，要痴顽。懒挥玉斧重修月，不扶铁拐会登山。免飞升，长快活，戏人间。"
        },
        {
            "title": "最高楼",
            "content": "周郎後，直数到清真。君莫是前身。八音相应谐韶乐，一声未了落梁尘。笑而今，轻郢客，重巴人。只少个、绿珠横玉笛。更少个、雪儿弹锦瑟。欺贺晏，压黄秦。可怜樵唱并菱曲，不逢御手与龙巾。且醉眠，篷底月，瓮间春。"
        },
        {
            "title": "最高楼",
            "content": "南岳後，累任作祠官。试说与君看。仙都玉局才交卸，新衔又管华州山。怪先生，吟胆壮，饮肠宽。去岁拥、旌旗称太守。今岁带、笭箵称漫叟。慵入闹，惯投闲。有时拂袖寻种放，有时携枕就陈抟。任旁人，嘲潦倒，笑痴顽。"
        },
        {
            "title": "烛影摇红",
            "content": "拙者平生，不曾乞得天孙巧。那回忝扈属车来，岂是齐卿小。此膝不曾屈了。更休文、腰难运掉。前贤样子，表圣宜休，申公告老。凉簟安眠，绝胜儤直铃声搅。集中大半是诗词，幸没潮州表。月夕花朝咏啸。叹人间、愁多乐少。蓬莱有路，办个船儿，逆风也到。"
        },
        {
            "title": "八声甘州",
            "content": "物微生处远，往还来、非但稻粱求。似爱长安日，怕阴山雪，善自为谋。个里幸无鸣镝，随意占沙洲。归兴何妨待，风景和柔。昔到衡阳回去，今随阳避地，遍海南头。与西川流寓，彼此各淹留。未得云中消息，登望乡台了又登楼。江天阔，几行草字，字字含愁。"
        },
        {
            "title": "洞仙歌",
            "content": "上林全树，曾借君栖宿。朝过瑶台暮群玉。忽翩然、脱下宫锦袍来，□□□，却向齐州受箓。等闲挥醉笔，咳唾千篇，长与诗家窃膏馥。身是酒星文星，刚被诗人，□唤做、禁中颇牧。便散发、骑鲸去何妨，从我者谁欤，安期徐福。"
        },
        {
            "title": "祝英台近",
            "content": "雨凄迷，风料峭。情绪被花恼。白白红红，满地无人扫。可堪解佩盟寒，坠楼命薄，更杜宇、枝头闲煼。绿阴绕。青帝结束匆匆，转眼朱明了。怕与春辞，茗艼玉山倒。後期觉做明年，春年年好，却不道、明年人老。"
        },
        {
            "title": "洞仙歌",
            "content": "眇难揽镜，跛尤难穿履。赖有胡公菊潭水。信医言、断了重碧轻红，禁害杀，不遣高吟大醉。古来稀七十，添许多年，赢得笺天致君事。莫问客去门前，金尽床头，留宝扇、御诗珍秘。畴昔慕、乖崖老尚书，到晚节依稀，有些儿似。"
        },
        {
            "title": "贺新郎",
            "content": "过眼光阴驶。忆垂髫、留连节物，逢场游戏。初试綀衣弄纨扇，斗采菖蒲涧里。今发白、颜苍如此。艾子萧郎方用事，怪先生、苦死纫兰芷。君不乐，欲何俟。头标夺得群儿喜。向溪边、旁观助噪，叹吾衰矣。欲建鼓旗无气力，唤起龙泉改委。但酒户、加封而已。晚觉醉乡差快活，那独醒、公子真呆底。聊洗净，笛筝耳。"
        },
        {
            "title": "贺新郎",
            "content": "拂袖归来也。懒追陪、竹林嵇阮，兰亭王谢。谁与此翁相暖热，赖有平生伯雅。且放意、高吟闲话。山鸟山花皆上客，又何须、胜似公荣者。胸磊块，总浇下。盘龙痴绝求鹅炙。这先生、黄齑瓮熟，味珍无价。酒颂一篇差要妙，庄列诸书土苴。任礼法、中人嘲骂。君特未知其趣耳，若还知、火急来投社。共秉烛，惜今夜。"
        },
        {
            "title": "贺新郎",
            "content": "宿雨轻飘洒。少年时、追欢记节，同人于野。老去登临无脚力，徙倚屋东篱榭。但极目、海山如画。千古惟传吹帽汉，大将军、野马尘埃也。须彩笔，为陶写。鹤归旧里空悲咤。叹原头、累累高冢，洛英凋谢。留得香山病居士，却入渔翁保社。怅谁伴、先生情话。樽有葡萄簪有菊，西凉州、不似东篱下。休唤醒，利名者。"
        },
        {
            "title": "贺新郎",
            "content": "低局从头错。解危机、除非唤取，国棋来著。不信胡儿能胆大，南岸安他阵脚。谈笑里、乌巢空幕。西起岷峨东海岱，有捷旗、露布无宵柝。莘渭後，到秋壑。淮田犁遍吴田荻。问台家、山河宇宙，是谁擎托。自觉怀中残锦尽，采色彰施技薄。视柳雅、韩碑瞠若。稽首鲁公黄发颂，世何人、堪继奚斯作。楚狂语，莫删却。"
        },
        {
            "title": "贺新郎",
            "content": "鹏赋年犹少。晚飘蓬、夜郎秋浦，渔歌猿啸。骏马名姬俱散去，参透南华微妙。敛万丈、光芒回照。妃子将军瞋个甚，老先生、拂袖金闺了。供玉齿，粲然笑。解骖赖有汾阳老。叹今人、布衣交薄，绨袍情少。黄祖斗筲何足算，鹦鹉才高命夭。与贺监、其归同道。脱下锦袍与呆底，谪仙人、白伫乌纱帽。邀素月，入杯釂。"
        },
        {
            "title": "贺新郎",
            "content": "行乐尤宜少。忆坡公、洞箫听罢，划然长啸。四海共知霜鬓满，莫问近来何妙。也不记、金莲曾照。老没太官糕酒分，把茱萸、便准登高了。齐得丧，等嘻笑。集无韩子潮州表。数当时、南迁者众，北归人少。赤壁玉堂均一梦，此岂蛮烟能夭。与同叔、俱尝知道。谁向进贤冠底说，画出来、不似眉山帽。秋菊盏，献公釂。"
        },
        {
            "title": "贺新郎",
            "content": "犹记臣之少。兴狂时、过陈遵饮，对孙登啸。岁晚登临多感慨，但觉齐山诗妙。任蓉月、柳风吹照。金印不来丹飞去，拟神仙、富贵都差了。空铸错，与人笑。九年前拜悬车表。试回看、柴桑菊老，玄都花少。周也曾言殇子寿，佛以白头为夭。末後句、岩头曾道。头似秃鶖巾裹懒，最不宜蝉冕宜僧帽。杯中物，直须釂。"
        },
        {
            "title": "贺新郎",
            "content": "人老难重少。强追陪、李侯痛饮，刘郎清啸。报答秋光无一字，虚说君房语妙。且匣起、青铜休照。赖有多情篱下菊，待西风、不肯先开了。留晚节，发孤笑。孔璋客绍衡依表。有谁怜、戴花翁病，插萸人少。生不逢场闲则剧，年似龚生犹夭。吃紧处、无人曾道。到得扶他迂叟出，算貂蝉、未抵深衣帽。街酒贱，更沽釂。"
        },
        {
            "title": "贺新郎",
            "content": "何必游嵩少。屋边山、松风浩荡，虎龙吟啸。旧效楚人悲秋作，晚爱陶诗高妙。发如此、临流羞照。屈指向来夸毗子，被西风、一笔都勾了。曾不满，达人笑。当年玉振於江表。怅而今、老身空在，欢娱全少。假使真如彭祖寿，蒙叟犹嗤渠夭。偶落笔、不经人道。岁晚连床谈至晓，胜冈头、出没看乌帽。君举白，我频釂。"
        },
        {
            "title": "贺新郎",
            "content": "忆昔俱年少。向斯晨、登高怀古，赋诗舒啸。追数樽前插花客，人物并皆佳妙。禁几度、西风残照。元子寄奴曾富贵，到而今、一一消磨了。君不乐，後人笑。山南山北添华表。叹归来、谢池草合，黄台瓜少。老去爱持齐物论，谁管彭殇寿夭。待细说、教天知道。不羡两苏并二宋，愿弟兄、岁岁同吹帽。杯到手，莫辞釂。"
        },
        {
            "title": "贺新郎",
            "content": "老去光阴驶。向西风、疏林变缬，残霞成绮。尚喜暮年腰脚健，不碍登山临水。算自古、英游能几。客与桓公俱臭腐，独流传、吹帽狂生尔。後来者，亦犹此。篮舆伊轧柴桑里。问黄花、没些消息，空篱而已。赖有一般芙蓉月，偏照先生怀里。且觅个、栏干同倚。检点樽前谁见在，忆平生、共插茱萸底。欢未足，饮姑止。"
        },
        {
            "title": "贺新郎",
            "content": "辇路东风里。试回头、金闺昨梦，侵寻三纪。岁晚岿然灵光殿，仆与君侯而已。漫过眼、几番桃李。珠履金钗常满座，问谁人、得似张公子。驰骥騄，佩龟紫。宿云收尽檐声止。玳筵开、高台风月，後堂罗绮。恰近洛人修禊节，莫惜飞觞临水。怕则怕、追锋徵起。此老一生江海客，愿风云、际会从今始。宁郁郁，久居此。"
        },
        {
            "title": "贺新郎",
            "content": "身畔无丝缕。但从前、綀裳练帨，做他家主。甲子一周加二纪，兔走乌飞几度。赛孔子、如来三五。鹤发萧萧无可截，要一杯、留客惭陶母。门外草，欲迷路。朗吟白雪阳春句。待夫君、骊驹不至，鹊声还误。老去聊攀莱子例，倒著斑衣戏舞。记田舍、火炉头语。肘後黄金腰下印，有高堂、未敢将身许。且扇枕，莫倚柱。"
        },
        {
            "title": "贺新郎",
            "content": "家有仙禽二。早追随、先生杖屦，互乡童子。旦旦池边三薰沐，夜夜山中警睡。且伴我、人间游戏。此老生平哀大陆，到末梢、始忆华亭唳。评往事，败佳思。古云鹤算谁能纪。叹归来、山川如故，人民非是。但愿主君高飞去，莫爱乘轩禄位。更赛过、令威千岁。假使焦山真羽化，待华阳贞逸铭方瘗。我拍手，渠展翅。"
        },
        {
            "title": "贺新郎",
            "content": "万字如针缕。忆王郎、丹墀大对，气为文主。贵近旁观俱失色，仰止如天圣度。笑杜牧、成名居五。晚面清光犹苦谏，似封人、恳切言君母。谪尘世，错行路。当时宜和薰风句。又那知、青云一跌，被才名误。输与灵和殿前柳，柔软随风学舞。怪两鸟、新来停语。不是先生高索价，问何时、宰相先生许。举杯祝，莫倾柱。"
        },
        {
            "title": "贺新郎",
            "content": "国脉微如缕。问长缨、何时入手，缚将戎主。未必人间无好汉，谁与宽些尺度。试看取、当年韩五。岂有谷城公付授，也不干、曾遇骊山母。谈笑起，两河路。少时棋柝曾联句。叹而今、登楼揽镜，事机频误。闻说北风吹面急，边上冲梯屡舞。君莫道、投鞭虚语。自古一贤能制难，有金汤、便可无张许。快投笔，莫题柱。"
        },
        {
            "title": "贺新郎",
            "content": "放逐身蓝缕。被门前、群鸥戏狎，见推盟主。若把士师三黜比，老子多他两度。袖手看、名场呼五。不会车边望尘拜，免他年、青史羞潘母。句曲洞，是归路。平生怕道萧萧句。况新来、冠敧弁侧，醉人多误。管甚是非并礼法，顿足低昂起舞。任百鸟、喧啾春语。欲托朱弦写悲壮，这琴心、脉脉谁堪许。君按拍，我调柱。"
        },
        {
            "title": "贺新郎",
            "content": "鬓雪今千缕。更休休、痴心呆望，故人明主。晚学瞿聃无所得，不解飞升灭度。似晓鼓、冬冬挝五。散尽朝来汤饼客，且烹鸡、要饭茅容母。怕回首，太行路。麟台学士微云句。便樽前、周郎复出，审音无误。安得春莺雪儿辈，轻拍红牙按舞。也莫笑、侬家蛮语。老去山歌尤协律，又何须、手笔如燕许。援琴操，促筝柱。"
        },
        {
            "title": "贺新郎",
            "content": "妾出於微贱。小年时、朱弦弹绝，玉笙吹遍。粗识国风关雎乱，羞学流莺百啭。总不涉、闺情春怨。谁向西邻公子说，要珠鞍、迎入梨花院。身未动，意先懒。主家十二楼连苑。那人人、靓妆按曲，绣帘初卷。道是华堂箫管唱，笑杀鸡坊拍衮。回首望、侯门天远。我有平生离鸾操，颇哀而不愠微而婉。聊一奏，更三叹。"
        },
        {
            "title": "贺新郎",
            "content": "谪下神清洞。更遭他、揶揄黠鬼，路旁遮送。薄命书生鸡肋尔，却笑尊拳忒重。破故纸、谁教翻弄。一枕茅檐春睡美，便周公、大圣何须梦。门前客，任题凤。卜邻羊仲并求仲。愿春来、西畴雨足，土膏犁动。白发巡官占岁稔，不问京房翼奉。槔与瓮、从今无用。醉与老农同击壤，莫随人、投献嘉禾颂。在陋巷，胜华栋。"
        },
        {
            "title": "贺新郎",
            "content": "主判茅君洞。有檐间、查查喜鹊，晓来传送。几度黄符披戴了，此度君恩越重。被贺监、天随调弄。做取散人千百岁，笑渠侬、一霎邯郸梦。歌而过，凤兮凤。灌园织屦希陈仲。问先生、加齐卿相，可无心动。除却醴泉中太乙，拣个名山自奉。那捷径、输他藏用。有耳不曾闻黜陟，免教人、贬驳徂徕颂。服兰佩，结茅栋。"
        },
        {
            "title": "贺新郎",
            "content": "此腹元空洞。少年时、诸公过矣，上天吹送。老大被他禁害杀，身与浮名孰重。这鼓笛、休休拈弄。彩笔掷还残锦去，愿今生、来世无妖梦。且饭犊，莫吞凤。新来喑哑如翁仲。羡王郎、骖鸾缥缈，玉箫吹动。应笑夔州村里女，灸面生愁进奉。要绝代、倾城安用。今古何人知此理，有吾家、酒德先生颂。三万卷，漫充栋。"
        },
        {
            "title": "贺新郎",
            "content": "风露驱炎毒。记仙翁、飘然谪堕，吹笙骑鹄。历历汉初秦季事，山下瓜犹未熟。过眼见、群雄分鹿。想得拂衣游汗漫，试回头、刘项俱蛮触。斫鲸脍，脯麟肉。越人好事因成俗。拥遨头、如云士女，山南山北。问讯先生无恙否，齐鲁干戈满目。且游戏、扶胥黄木。不是世无瓜样枣，便有来、肯饱痴儿腹。聊举酒，笑相属。"
        },
        {
            "title": "贺新郎",
            "content": "梦断钧天宴。怪人间、曲吹别调，局翻新面。不是先生喑哑了，怕杀乌台旧案。但掩耳、蝉嘶禽啭。老去把茅依地主，有瓦盆盛酒荷包饭。停造请、免朝见。少狂误发功名愿。苦贪他、生前死後，美官佳传。白发归来还自笑，管辖希夷古观。看一道、冰衔堪羡。妃子将军瞋未已，问匡山、何似金銮殿。休更待，杜鹃劝。"
        },
        {
            "title": "贺新郎",
            "content": "草草池亭宴。又何须、珠韝络臂，琵琶遮面。宾主一时词翰手，倏忽龙蛇满案。传写处、尘飞莺啭。但得时平鱼稻熟，这腐儒、不用青精饭。阴雾扫，霁华见。使君偿了丰年愿。便从今、也无敲扑，也无厨传。试拂笼纱看壁记，几个标名渠观。想九牧、闻风争羡。此老饱知民疾苦，早归来、载笔薰风殿。诗有讽，赋无劝。"
        },
        {
            "title": "贺新郎",
            "content": "一梦扬州事。画堂深、金瓶万朵，元戎高会。座上祥云层层起，不减洛中姚魏。叹别後、关山迢递。国色天香何处在，想东风、犹忆狂书记。惊岁月，一弹指。数枝清晓烦驰骑。向小窗、依稀重见，芜城妖丽。料得花怜侬消瘦，侬亦怜花憔悴。漫怅望、竹西歌吹。老矣应无骑鹤日，但春衫、点点当时泪。那更有，旧情味。"
        },
        {
            "title": "贺新郎",
            "content": "想赴瑶池约。向东风、名姬骏马，翠鞯金络。太液池边鹄群下，又似南楼呼鹤。画不就、秾纤娇弱。罗帕封香来天上，泻铜盘、沆瀣供清酌。春去也，被留却。芳魂再返应无药。似诗咏、绿衣黄里，感伤而作。爱惜尚嫌蜂采去，何况流莺蹴落。且放下、珠帘遮著。除却江南黄九外，有何人、敢与花酬酢。君认取，莫教错。"
        },
        {
            "title": "贺新郎",
            "content": "浅把宫黄约。细端相、普陀烟里，金身珠络。萼绿华轻罗袜小，飞下祥云仙鹤。朵朵赛、蜂腰纤弱。已被色香撩病思，尽鹅儿、酒美无多酌。看不足，怕残却。人间难得伤春药。更枝头、流莺呼起，少年狂作。留取姚家花相伴，羞与万红同落。未肯让、蜡梅先著。乐府今无黄绢手，问斯人、清唱何人酢。休草草，认题错。"
        },
        {
            "title": "贺新郎",
            "content": "曾与瑶姬约。恍相逢、翠裳摇曳，珠韝联络。风露青冥非人世，揽结玉龙骖鹤。爱万朵、千条纤弱。祷祝花神怜惜取，问开时、晴雨须斟酌。枝上雪，莫消却。恼人匹似中狂药。凭危栏、烛光交映，乐声遥作。身上春衫香薰透，看到参横月落。算茉莉、犹低一著。坐有缑山王郎子，倚玉箫、度曲难为酢。君不饮，铸成错。"
        },
        {
            "title": "贺新郎",
            "content": "溪上收残雨。倚画栏、薄绵乍脱，日阴亭午。闹市不知春色处，散在荒园废墅。渐小白、长红无数。客子虽非河阳令，也随缘、暂作莺花主。那可负，瓮中醑。碧云四合千岩暮。恨匆匆、余方有事，子姑归去。趁取群芳未摇落，暇日提鱼就煮。叹激电、光阴如许。回首明年何处在，问桃花、尚记刘郎否。公莫笑，醉中语。"
        },
        {
            "title": "贺新郎",
            "content": "鹊报千林喜。还猛省、谢家池馆，早寒天气。要与瑶姬叙离索，草草杯盘藉地。怅减尽、何郎才思。不愿玉堂并金屋，愿年年、岁岁花间醉。餐秀色，挹高致。西园飞盖东山妓。问何如、半山雪里，孤山烟外。管甚夜深风露冷，人与长瓶共睡。任翠羽、枝头多事。老子平生无他过，为梅花、受取风流罪。簪白发，莫教坠。"
        },
        {
            "title": "贺新郎",
            "content": "动地东风起。画桥西、绕溪桑柘，漫山桃李。寂寂墙阴苍苔径，犹印前回屐齿。惊岁月、飙驰云驶。太息攀翻长亭树，是先生、手种今如此。君不乐，欲何俟。傍人错会渊明意。笑斯翁、皇皇汲汲，登山临水。佳处径呼篮舆去，彷佛柴桑栗里。从我者、门生儿子。尝试平章先贤传，屈原醒、不似刘伶醉。拼酩酊，卧花底。"
        },
        {
            "title": "贺新郎",
            "content": "绝顶规危榭。跨高寒、鸟飞不过，云生其下。斤斸无声人按堵，翕曶青红变化。览城郭、山川如画。阁老凤楼修造手，笑谈间、突出凌云厦。台上景，买无价。唾壶麈尾登临暇。似当年、滁阳太守，欧阳公也。倾倒赣江供砚滴，判断雪天月夜。更唤取、邹枚司马。铜雀凌歊歌舞散，访残砖、断甓无存者。馀翰墨，被风雅。"
        },
        {
            "title": "贺新郎",
            "content": "湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。"
        },
        {
            "title": "贺新郎·端午",
            "content": "深院榴花吐，画帘开、綀衣纨扇，午风清暑。儿女纷纷夸结束，新样钗符艾虎。早已有游人观渡。老大逢场慵作戏，任陌头、年少争旗鼓，溪雨急，浪花舞。\r\n　　灵均标致高如许，忆生平既纫兰佩，更怀椒醑？谁信骚魂千载后，波底垂涎角黍。又说是蛟馋龙怒。把似而今醒到了，料当年、醉死差无苦，聊一笑，吊千古。\r\n【注释】：①綀书衣：粗布衣服，綀，粗丝织成的布。\r\n②结束：装束打扮。\r\n③钗符艾虎：端午节避邪祛秽的饰物。艾虎：指人民用艾草制成虎形饰物，佩戴之以避邪。\r\n④观渡：即看龙舟比赛。【译文】：　　深深的庭院里石榴花开得正艳。彩绘的帷帘敝开，我身穿粗麻衣服，手摇丝绢小扇。中午的清风驱散暑气，显得格外清亮。青年们纷纷炫耀自己的节日装束。头上插着钗头彩符，身上佩着艾草扎成的老虎。争先恐后的来渡口观看赛龙船。我年纪大了，不愿再去与人拥挤，只是站在远处观看。任凭那些年轻人摇旗擂鼓呐喊，船浆起伏，江面上浪花翻卷飞舞。屈原的精神千古永存，屈原的风致万世流传。他生平带着芳草，胸襟怀抱如美酒清醇甘甜。谁信在千载之后，他在江底的灵魂还会把米粽垂涎。说什么是怕蛟龙发怒，才把粽子扔进江中给蛟龙解谗。唉，这些传说是多么荒诞。假如他一直活到今天，倒不如与世皆醉死在当年，反而省去许多苦恼怨烦。想到这里便有兴作此词以为笑谈，凭吊一下千古含冤的屈原。【赏析】：　　本词为端午节吊古之作，咏端午节的风俗人情，提起端午节自然联想到屈原。词人托屈原之事，抒自己的怨愤之情。上片写端午节时当地的事物风光，少年们身穿盛装，争渡看龙舟，而词人却因年纪大，疏懒于此，这是情怀的不同。开头写石榴花开，点明季节。接下写自己的轻闲自在，实质却有“闲愁最苦”的意味，要从反面见意。“任陌头”几句描绘年轻人争渡的场面，动态感很强。下片赞颂屈原的品格，对端午节民众投粽的民俗予以批评，认为是对屈原的愚弄，有举世皆浊我独醒之慨。思致超妙而文笔诙谐，已开元曲先声。“把似”两句忧愤尤深，设想屈原今日觉醒，真不知作何感想。与其清醒而苦恼，还不如“醉死差无苦”。作者是个热血男儿，但在当时文恬武嬉，统治者苟且偷安而不思振作的世风中，只能长歌当哭而已。黄蓼园深深理解词人的意思，他说：“非为灵均雪耻，实为无识者下一针砭。思理超超，意在笔墨之外”（《蓼园词选》）。此乃深中肯綮之言，可谓先获我心。"
        },
        {
            "title": "贺新郎",
            "content": "南国秋容晚。晓寒轻、菊花台榭，拒霜池馆。试向壶山堂上望，万顷黄云刈遍。总吃著、君侯方寸。不要汉廷夸击断，要史家、编入循良传。春脚到，福星见。家家香火人人愿。要还他、庆元狨座，建炎蝉冕。稳奉安舆迎两国，谁谓山遥水远。福寿比、河沙难算。来岁而今黄花节，早骖鸾、入侍瑶池宴。风浩荡，海清浅。"
        },
        {
            "title": "贺新郎",
            "content": "飞诏从天下。道中朝、名流欲尽，君王思贾。时事祗今堪痛哭，未可徐徐俟驾。好著手、扶将宗社。多少法筵龙象众，听灵山、属付些儿话。千百世，要传写。子方行矣乘骢马。又送他、江南太史，去游毡厦。老我伴身惟有影，倚遍风轩月榭。怅玉手、何时重把。君向柳边花底问，看贞元、朝士谁存者。桃满观，几开谢。"
        },
        {
            "title": "贺新郎",
            "content": "驿骑联翩至。道台家、筹边方急，酒行姑止。作麽携将琴鹤去，不管州人堕泪。富与贵、平生无味。可但红尘难著脚，便山林、未有安身地。搔白发，兀相对。前身小范疑公是。忆当年、天章阁上，建明尤伟。庆历诸贤方得路，便不容他老子。须著放、延州城里。一句殷勤牢记取，在朝廷、最好图西事。何必向，玉关外。"
        },
        {
            "title": "贺新郎",
            "content": "尽说番和汉。这琵琶、依稀似曲，蓦然弦断。作麽一年来一度，欺得南人技短。叹几处、城危如卵。元凯後身居玉帐，报胡儿、休作寻常看。布严令，运奇算。开门决斗雌雄判。笑中宵、奚车毡屋，兽惊禽散。个个巍冠横尘柄，谁了君王此段。也莫靠、长江能限。不论周郎并幼度，便仲尼、复起嗟微管。驰露布，筑京观。"
        },
        {
            "title": "贺新郎",
            "content": "宣引东华去。似当年、文皇亲擢，马周徒步。殿上风霜生白简，下殿扁舟已具。怎不与、官家留住。古有一言腰相印，谁教他、满箧婴鳞疏。还笏退，不回顾。新来边报犹飞羽。问诸公、可无长策，少宽明主。攀槛朱云头雪白，流落如今底处。但一片、丹心如故。赖有越台堪眺望，那中原、莫已平安否。风色恶，海天暮。"
        },
        {
            "title": "贺新郎",
            "content": "北望神州路。试平章、这场公事，怎生分付。记得太行山百万，曾入宗爷驾驭。今把作、握蛇骑虎。君去京东豪杰喜，想投戈、下拜真吾父。谈笑里，定齐鲁。两河萧瑟惟狐兔。问当年、祖生去後，有人来否。多少新亭挥泪客，谁梦中原块土。算事业、须由人做。应笑书生心胆怯，向车中、闭置如新妇。空目送，塞鸿去。"
        },
        {
            "title": "贺新郎",
            "content": "吾少多奇节。颇揶揄、玉关定远，壶头新息。一剑防身行万里，选甚南溟北极。看塞雁、衔来秋色。不但槊棋夸妙手，管城君、亦自无勍敌。终贾辈，恐难匹。酒肠诗胆新来窄。向西风、登高望远，乱山斜日。安得良弓并快马，聊与诸公角力。漫醉把、栏干频拍。莫恨寒蟾离海晚，待与君、秉烛游今夕。欢易买，健难得。"
        },
        {
            "title": "风流子",
            "content": "松桂各参天。石桥下，新种一池莲。似仙子御风，来从姑射，地灵献宝，产向蓝田。曾入先生虚白屋，不喜傅朱铅。记茂叔溪头，深衣听讲，远公社里，素衲安禅。山间。多红鹤，端相久，蓦地飞去蹁跹。但蝶戏鹭翘，有时偷近旁边。对月中乍可，伴娥孤另，墙头谁肯，窥玉三年。俗客浓妆，安知国艳天然。"
        },
        {
            "title": "水龙吟",
            "content": "此翁幸自偏盲，那堪右目生微翳。羽流禳谢，缁郎忏悔，天乎无罪。客曰不然，也因口腹，也因瞻视。汝夜披黄卷，日餐丹荔，贻伊戚、将谁怼。长智都缘更事。尽今生、十分珍卫。暮年怕杀，汗青蠹简，擘红高会。也莫贪他，君谟旧谱，子云奇字。特邀张司业，看花题竹，韩家园内。"
        },
        {
            "title": "水龙吟",
            "content": "鬳斋不是凡人，海山仙圣知来处。清英融结，佩瑶台月，饮金茎露。翰墨流行，禁中有本，御前停箸。向弘文馆里，薰风殿上，亲属和、微凉句。已被昭阳人妒。更那堪、鼎成龙去。曾传宝苑，曾将玉杵，付长生兔。地覆天翻，河清海浅，朱颜常驻。算给扶朝者，临雍拜者，下梢须做。"
        },
        {
            "title": "水龙吟",
            "content": "病夫鬓秃颜苍，不堪持向清溪照。一生枘凿，壮夫瞋懦，通人嫌拗。让当行家，勒浯西颂，草淮南诏。幸脱离沮洳，浮游江海，悠然逝、毋吞钓。宴坐蒲团观妙。怪痴儿、舂粮求道。古人尚齿，迎他商皓，拜他庞老。鸠杖蒲轮，把身束缚，替人愁恼。煞为僧不了，下梢犹要，紫衣师号。"
        },
        {
            "title": "水龙吟",
            "content": "此翁饱阅人间，三生似是刘宾客。若论辈行，早陪韩柳，晚交元白。老矣安能，为人取履，与人争屐。叹酒泉郡远，醉乡路绝，今何处、堪开国。解去冰衔华职。遍空山、难寻行迹。道旁喘月，田间卧草，也胜郊特。宰相□□，周公留召，娄公容狄。喜时平身健，三行社饮，一声樵笛。"
        },
        {
            "title": "水龙吟",
            "content": "当年玉立清扬，屋梁落月偏相照。而今衰飒，形骸百丑，情怀十拗。久已饰巾、尚堪扶杖，听山东诏。尽後车载汝，营丘封汝，何必在、磻溪钓。晚悟儋书玄妙。懒从他、锺离传道。不论资望推排，也做五更三老。宋玉多悲，唐衢喜哭，好闲烦恼。问天公，扑断散人二字，赐龟蒙号。"
        },
        {
            "title": "水龙吟",
            "content": "先生避谤山栖，戒门不纳高轩客。谁欤来者，吟诗张碧，诙谐侯白。礼数由他，谢郎著帽，王郎穿屐。且问花随柳，举杯邀月，那须预、人家国。香案旁边供职。鸟飞空、何曾留迹。臞翁铁汉，两贤安在，百夫之特。但愿王师，早俘颉利，早禽长狄。便太平无事，卖薪沽酒，骑牛腰笛。"
        },
        {
            "title": "水龙吟",
            "content": "行藏自决於心，不消谋及门前客。平生慕用，著书玄晏，挂冠贞白。帝奖孤高，别加九锡，一筇双屐。更赐之车服，胙之茅土，依稀在、槐安国。频领竹宫清职。仰飞仙、犹龙无迹。与谁同去，挑包徐甲，负辕班特。蹉过明师，且寻狎友，杜康仪狄。笑谢公旷达，暮年垂泪，听桓郎笛。"
        },
        {
            "title": "水龙吟",
            "content": "不须更问旁人，劝君自拂青铜照。幅巾短褐，有些野逸，有些村拗。两度呼来，也曾批敕，也曾还诏。笑先生此手，今堪何用，苔矶上、堪垂钓。白雪新腔高妙。把侬家、调疏称道。六韬未试，抑诗未作，如何归老。玉带金貂，星儿快活，天来烦恼。待自笺年甲，缴还官职，换山翁号。"
        },
        {
            "title": "水龙吟",
            "content": "即令七十平头，岂能久作人间客。左车牙落，半分臂小，几茎须白。挟种树书，举障尘扇，著游山屐。任蛙蟆胜负，鱼龙变化，侬方在、华胥国。岛大功名官职。眼中花、须臾无迹。小儿破贼，二郎作相，有何奇特。同辈萧疏，且留铁汉，要摩铜狄。向宝钗楼里，天津桥上，月明横笛。"
        },
        {
            "title": "水龙吟",
            "content": "儿童不识樗翁。挽衣借问年今几。少如彦国，大如君实，披襟高比。德业天渊，有些似处，须眉而已。愿老身无事，小车乘兴，名园内、行窝里。做取出关周史。莫做他、下山园绮。从人谤道，是浮丘伯，是庚桑子。背伛肩高，幅巾藜杖，敞袍穿履。向画图上面，十分似个，见端门底。"
        },
        {
            "title": "水龙吟",
            "content": "依然这後村翁，阿谁改换新曹号。虚名砂砾，旁观冷笑，何曾明道。吟歇後诗，说无生话，热瞒村獠。被儿童盘问，先生因甚，身顽健、年多少。不茹园公芝草。不曾餐、安期瓜枣。要知甲子，陈抟差大，邵雍差小。肯学痴人，据鞍求用，染髭藏老。待眉毛覆面，看千桃谢，阅三松倒。"
        },
        {
            "title": "水龙吟",
            "content": "祁公一度貂蝉，先生三度貂蝉了。燔柴升辂，银蟾烛夜，金乌腾晓。喜动龙颜，瑞班虹玉，归功元老。纵擎天力倦，明农心切，先还取、中书考。末著留侯难办，算除非、烦他商皓。紫芝产遍，赤松待久，何时高蹈。人世无过，鱼羹饭美，布衾铭好。待角巾东路，蹇驴北阜，伴公游钓。"
        },
        {
            "title": "水龙吟",
            "content": "平生酷爱渊明，偶然一出归来早。题诗信意，也书甲子，也书年号。陶侃孙儿，孟嘉甥子，疑狂疑傲。与柴桑樵牧，斜川鱼鸟，同盟後、归於好。除了登临吟啸。事如天、莫相谘报。田园闲静，市朝翻覆，回头堪笑。节序催人，东篱把菊，西风吹帽。做先生处士，一生一世，不论资考。"
        },
        {
            "title": "水龙吟",
            "content": "病翁一榻萧然，不知世有欢娱事。雀罗庭院，载醪客去，催租人至。报答秋光，要些酒量，要些诗思。奈长鲸罢吸，寒蛩息响，查瓯外、惟贪睡。穷巷幸无干贽。或相过、莫知谁氏。柴门草户，阙人守舍，任伊题字。自和山歌，国风之变，离骚之裔。待从今向去，年年强健，插花高会。"
        },
        {
            "title": "水龙吟",
            "content": "先生放逐方归，不如前辈抽身早。台郎旧秩，看来俗似，散人新号。起舞非狂，行吟非怨，高眠非傲。叹终南捷径，太行盘谷，用卿法、从吾好。闭了草庐长啸。後将军来时休报。床头书在，古人出处，今人非笑。制个淡词，呷些薄酒，野花簪帽。愿云台任满，又还因任，赛汾阳考。"
        },
        {
            "title": "水龙吟",
            "content": "年年岁岁今朝，左弧悬罢浑无事。吾衰久矣，我辰安在，老之将至。懒写京书，怕看除目，败人佳思。把东篱掩定，北窗开了，悠然酌、颓然睡。客有过门投贽。道先生访华胥氏。谁能辛苦，陪他绮语，记他奇字。屈指先贤，戴花老监，岂其苗裔。待异时约取，宽夫彦国，入耆英会。"
        },
        {
            "title": "满江红",
            "content": "嫌杀双轮，驾行客、之燕适粤。也不喜、船儿无赖，载他江浙。荡子不归鸳被冷，昭君远嫁毡车发。叹子规、闲管昔人愁，啼成血。渭城柳，争攀折。关山月，空圆缺。有琵琶改语，锦书难说。若要人生长美满，除非世上无离别。算古今、此恨似连环，何时绝。"
        },
        {
            "title": "满江红",
            "content": "压倒群芳，天赋与、十分秾艳。娇嫩处、有情皆惜，无香何慊。恰则才如针粟大，忽然谁把胭脂染。放迟开、不肯婿梅花，羞寒俭。时易过，春难占。欢事薄，才情欠。觉芳心欲诉，冶容微敛。四畔人来攀折去，一番雨有离披渐。更那堪、几阵夜来风，吹千点。"
        },
        {
            "title": "满江红",
            "content": "礼乐衣冠，浑靠定、堂堂国老。出双手、把天裂处，等闲补了。谢傅东山心未遂，周郎赤壁功犹小。事难於张赵两元台，扶炎绍。恢鹤禁，迎商皓。开兔苑，延枚叟。喜奎星来聚，旄头都扫。重译争询裴令貌，御诗也祝汾阳考。更何须、远向海山求，安期枣。"
        },
        {
            "title": "满江红",
            "content": "见宰官身，出只手、擎他宇宙。筹边外、招徕名胜，登崇勋旧。不下莱公扶景德，又如涑水开元祐。尽从渠、干贽及吾门，归斯受。上林苑，多花柳。祁连塞，稀刁斗。更红旗破贼，黄云栖亩。阿母瑶池枝上实，仙人太华峰头藕。泻铜盘、沆瀣入金卮，为公寿。"
        },
        {
            "title": "满江红",
            "content": "江左惟公，争些子、吾其衽发。谈笑里、旄头泛扫，斗杓旋斡。投一粒丹元气转，下三数著输棋活。把晋朝王谢传同看，谁优劣。飞凯奏，清夔峡。蠲和籴，宽畿浙。有三千功行，待从头说。玉斝满斟长寿酒，冰轮探借中秋月。更慈帏、喜见凤将雏，添丹穴。"
        },
        {
            "title": "满江红",
            "content": "奎墨西来，落笔处、亲蒙天笑。谁信道、郡人生怕，福星移照。宾客唱予还和汝，使君安老兼怀少。况醉能同乐醒能文，新腔妙。无诸国，渐声教。元结辈，宣明诏。恍梦中辽鹤，重来华表。一盏勘书殊简径，万灯侍辇曾荣耀。怪晴檐、乾鹊语查查，公归兆。"
        },
        {
            "title": "满江红",
            "content": "笳鼓春城，处处有、丰年语笑。浑忘却、金莲前导，青藜下照。白雪唱来遍寡和，朱颜老去难重少。羡遨头、四十已专城，真英妙。奎文宠，崇儒教。田毛喜，宽租诏。有舂陵之什，无潮州表。怪雨盲风稀发作，华星秋月争光耀。看来年、此夜侍端门，开佳兆。"
        },
        {
            "title": "满江红",
            "content": "屈指耆英，谁似得、三朝元老。尚留个、管夷吾在，何忧江表。世道方占公出处，裔夷争问今年貌。怎不移、此手整乾坤，长闲了。灵寿却，斑衣绕。如瓶李，如瓜枣。把禅龛闭定，怕蒲轮到。师尚父年浑未艾，中书令考犹为少。看画盆、岁岁浴曾玄，添怀抱。"
        },
        {
            "title": "满江红",
            "content": "说与行云，且撋就、嫦娥今夕。俄变见、金蛇能紫，玉蟾能白。九万里风清黑眚，三千世界纯银色。想天寒、桂老已吹香，堪攀摘。湘妃远，谁鸣瑟。桓伊去，谁横笛。叹素光如旧，朱颜非昔。老去欢悰无奈减，向来酒量常嫌窄。倩何人、天外挽冰轮，应留得。"
        },
        {
            "title": "满江红",
            "content": "梅雨初收，浑不辨、东坡南荡。清旦里、鼓铙动地，车轮空巷。画舫稍渐京辇俗，红旗会踏吴儿浪。共葬鱼娘子斩蛟翁，穷欢赏。麻与麦，俱成长。蕉与荔，应来享。有累臣泽畔，感时惆怅。纵使菖蒲生九节，争如白发长千丈。但浩然一笑独醒人，空悲壮。"
        },
        {
            "title": "满江红",
            "content": "糁径红裀，莫要放、儿童抛砾。知渠是、仙家变幻，佛家空色。青女无端工翦彩，紫姑有崇曾迷赤。但双双、戏蝶绕空枝，飞还息。鲸量减，驹阴急。芳事过，馀情惜。漫新腔窈渺，奏云和瑟。飘荡随他红叶水，萧条化作青芜国。忆桥边、池上共攀翻，空留迹。"
        },
        {
            "title": "满江红",
            "content": "楮叶工夫，辛苦似、镂冰炊砾。君看取、天公巧处，自然形色。发彩已非前度绿，眼花休问何时赤。又谁能、月下待红娘，传音息。投辖饮，追欢急。持帚扫，痴心惜。有埙篪谐律，不宵竽瑟。点点散来居士室，丛丛生占骚人国，便高烧、绛蜡写乌丝，留真迹。"
        },
        {
            "title": "满江红",
            "content": "谁把灵丹，点化了、荒园瓦砾。奇特处、恰当秋杪，不争春色。因甚素娥脂粉艳，怪他白帝车旗赤。叹暮年、无句比红儿，芳心息。狂飙起，行云急。开与谢，俱堪惜。唤妓行按酒，客来操瑟。扑鼻微香薰世界，解颜一笑迷人国。怕匆匆、归去广寒宫，难踪迹。"
        },
        {
            "title": "满江红",
            "content": "月露晶英，融结做、秦宫块砾。长殿後、一年芳事，十分秋色。织女机边云锦烂，天台赋里晴霞赤。恍女仙、空际驾翔鸾，来游息。装束晚，飘零急。今不乐，空追惜。欠红牙按舞，朱弦调瑟。岂是时无花鸟使，是他自择风霜国。任落英、狼藉委苍苔，稀行迹。"
        },
        {
            "title": "满江红",
            "content": "祷祝封姨，休把做、扬沙吹砾。费西帝、许多薰染，浓香深色。满插铜匜芳气烈，高张画烛祥光赤。向先生、鼻观细参来，三千息。人老大，年华急。花妖艳，天公惜。到一枝摇落，千林萧瑟。摘蕊莫教轻糁地，返魂依旧能倾国。待彩云、月下再来时，寻陈迹。"
        },
        {
            "title": "满江红",
            "content": "昨日梢头，点点似、玉尘珠砾。一夜里、天公染就，金丹颜色。体质翻嫌西子白，浓妆却笑东邻赤。尽重重、帘幕不能遮，香消息。寒日短，霜飞急。未摇落，须怜惜。且乱簪破帽，旋呼鸣瑟。便好移来云月地，莫教归去栴檀国。怕彩鸾、隐见霎时间，寻无迹。"
        },
        {
            "title": "满江红",
            "content": "著破青鞋，浑不忆、踏他龙尾。更冷笑、痴人擘划，二三百岁。殇子彭篯谁寿夭，灵均渔父争醒醉。向江天、极目羡禽鱼，悠然矣。杯中物，姑停止。床头易，聊抛废。慨事常八九，不如人意。白雪调高尤协律，落霞语好终伤绮。待烦公、老手一摩挲，文公记。"
        },
        {
            "title": "满江红",
            "content": "下见西山，料他日、面无惭色。君记取、不为吕党，亦非秦客。有意挽回当世事，无方延得诸贤脉。笑海波、渺渺几时平，空衔石。园五亩，纷红碧。家四世，传清白。任天孙笑拙，女嬃嫌直。老去何烦援以手，向来不要加诸膝。待深山、深处著茅斋，看青壁。"
        },
        {
            "title": "满江红",
            "content": "畴昔胪传，仗下奏、祥云五色。何况是、西山弟子，鹤山宾客。上帝照临忠义胆，老师付授文章脉。问此君、彷佛似何人，徂徕石。园官菜，登盘碧。田舍米，翻匙白。懒投诗见素，寄书杓直。德耀不嫌为隐髻，龟儿已解摇吟膝。有谁怜、给札老相如，家徒壁。"
        },
        {
            "title": "满江红",
            "content": "三黜归来，饭疏食、浑无愠色。中年後、家如旅舍，身如行客。轩冕岂非疣赘具，烟霞已是膏盲脉。有些儿、隙地更疏泉，堆卷石。邻媪饷，新篘碧。溪友卖，鲜鳞白。向陈编冷笑，孔明元直。俗事不教污两耳，宴居聊可盘双膝。取当年、行脚一枝筇，悬高壁。"
        },
        {
            "title": "满江红",
            "content": "往日封章，曾耸动、君王颜色。今似得、三闾公子，四明狂客。古不能箝言者口，天方欲寿中朝脉。算人间、岂有病无医，须针石。年冉冉，袍犹碧。心耿耿，头先白。笑臣舒迂缓，臣山愚直。拂袖归来羞炙手，望尘拜了难伸膝。把富春濑与首阳山，图斋壁。"
        },
        {
            "title": "满江红",
            "content": "怪雨盲风，留不住、江边行色。烦问讯、冥鸿高士，钓鳌词客。千百年传吾辈话，二三子系斯文脉。听王郎、一曲玉箫声，凄金石。晞发处，怡山碧。垂钓处，沧溟白。笑而今拙宦，他年遗直。只愿常留相见面，未宜轻屈平生膝。有狂谈、欲吐且休休，惊邻壁。"
        },
        {
            "title": "满江红",
            "content": "鹤驭来时，长占定、一年清绝。九万里、纤云收尽，帝青空阔。月露偏为丹桂地，风霜欲放黄花节。听玉笙、缥缈度缑山，吹初彻。曾直把，龙鳞批。曾戏取，鲸牙拔。向绛河濯足，咸池晞发。俗子底量吾辈事，天仙不在臞儒列。世岂无、瑶草与蟠桃，堪攀掇。"
        },
        {
            "title": "满江红",
            "content": "天壤王郎，数人物、方今第一。谈笑里、风霆惊座，云烟生笔。落落元龙湖海气，琅琅董相天人策。问如何、十载尚青衫，诸侯客。易爱底，些官职。难保底，些名节。拟闭门投辖，剧谈三日。畴昔评君天下宝，当为天下苍生惜。向临分、慷慨出商声，摧金石。"
        },
        {
            "title": "满江红",
            "content": "落日登楼，谁管领、倦游狂客。待唤起、沧浪渔父，隔江吹笛。看水看山身尚健，忧晴忧雨头先白。对暮云、不见美人来，遥天碧。山中鹤，应相忆。沙上鹭，浑相识。想石田茅屋，草深三尺。空有鬓如潘骑省，断无面见陶彭泽。便倒倾、海水浣衣尘，难湔涤。"
        },
        {
            "title": "满江红",
            "content": "满腹诗书，馀事到、穰苴兵法。新受了、乌公书币，著鞭垂发。黄纸红旗喧道路，黑风青草空巢穴。向幼安、宣子顶头行，方奇特。溪峒事，听侬说。龚遂外，无长策。便献俘非勇，纳降非怯。帐下健儿休尽锐，草间赤子俱求活。到崆峒、快寄凯歌来，宽离别。"
        },
        {
            "title": "满江红",
            "content": "赤日黄埃，梦不到、清溪翠麓。空健羡、君家别墅，几株幽独。骨冷肌清偏要月，天寒日暮尤宜竹。想主人、杖履绕千回，山南北。宁委涧，嫌金屋。宁映水，羞银烛。叹出群风韵，背时装束，竞爱东邻姬傅粉，谁怜空谷人如玉。笑林逋、何逊漫为诗，无人读。"
        },
        {
            "title": "满江红",
            "content": "老子年来，颇自许、心肠铁石。尚一点、消磨未尽，爱花成癖。懊恼每嫌寒勒住，丁宁莫被晴烘坼。柰暄风烈日太无情，如何得。张画烛，频频惜。凭素手，轻轻摘。更几番雨过，彩云无迹。今夕不来花下饮，明朝空向枝头觅。对残红满院杜鹃啼，添愁寂。"
        },
        {
            "title": "生查子·元夕戏陈敬叟",
            "content": "繁灯夺霁华，戏鼓侵明发。物色旧时同，情味中年别。\r\n　　浅画镜中眉，深拜楼中月。人散市声收，渐入愁时节。\r\n【注释】：①陈敬叟：作者友人，字以庄，号月溪。\r\n②霁华：鼓声一直持续到黎明。\r\n③明发：黎明阳光散开。《诗·小雅·宛》：“明发不寐，有怀二人。”\r\n④浅画镜中眉：用张敞画眉事，表现夫妻恩爱。【译文】：　　元宵节的繁灯丽彩夺去了明月的光华，喧闹的戏鼓声一直响至天亮。习俗风情与以前没什么两样，只是人到中年，情味有些凄凉。像汉朝的张敞，对着明镜为佳人描眉，一起在楼中赏月，祈求天长地久。欢乐的人们渐渐散去，街上如往常般寂静，而我的心情却渐渐感到有些忧伤。【赏析】：　　本词是元宵观灯戏友之作，抒写自己中年气衰、叹世事沧桑，和对友人和美夫妻生活的羡慕及自己生活的愁苦。上片写元宵夜晚灯火通明、锣鼓声不决的繁盛景象，景象不改，而自己则已入中年，情味自别，虽旷达如陈敬叟者亦不可免，衬托了作者自己的孤独。“繁灯”两句概括了元夕的繁盛，第一句写灯光之多与明亮，第二句写人们彻夜狂欢。形声兼备，概括力极强。下片换头悬想陈敬叟之妻在家画眉拜月，盼夫早归，而陈敬叟却留滞临安，当夜阑人静之时，亦不免悉肠渐生。题中云“戏”，当即指此。下片换头悬想陈敬叟之妻在家画眉拜月，盼夫早归，而陈敬叟却留滞临安，当夜阑人静之时，亦不免悉肠渐生。题中云“戏”，便是指调侃友人夫妻恩爱，反衬自己的寂寞，暗寓着羡慕之情。结尾两句有感伤之味，并点出主旨：欢乐时，人们可暂时忘却忧伤，但当欢乐过后，孤寂之感便会重新萦绕心头。全词层次分明，有真实的人生体验，含蓄有余味。 \r\n　　[作者简介] 刘克庄（1187-1269），字潜夫，号后村居士。莆田（今属福建）人。以荫入仕，淳 六年（1246）赐进士出身。官至工部尚书兼侍读。诗词多感慨时事之作，是南宋江湖诗人和辛派词人的重要作家。词风粗豪肆放，慷慨激越。著有《后村先生大全集》、《后村别调》。"
        },
        {
            "title": "昭君怨",
            "content": "一个恰雷州住。一个又廉州去。名姓在金瓯。不如休。昨日沙堤行马。今日都门飘瓦。君莫上长竿。下来难。"
        },
        {
            "title": "昭君怨  牡丹",
            "content": "曾看洛阳旧谱。只许姚黄独步。若比广陵花。太亏他。旧日王侯园圃。今日荆榛孤兔。君莫说中州。怕花愁。"
        },
        {
            "title": "长相思",
            "content": "劝一杯。复一杯。短锸相随死便埋。英雄安在哉。眉不开。怀不开。幸有江边旧钓台。拂衣归去来。"
        },
        {
            "title": "长相思",
            "content": "烟凄凄。草凄凄。野火原头烧断碑。不知名姓谁。印累累。冢累累。千万人中几个归。荣华朝露晞。"
        },
        {
            "title": "长相思",
            "content": "朝有时。暮有时。潮水犹知日两回。人生长别离。来有时。去有时。燕子犹知社後归。君行无定期。"
        },
        {
            "title": "长相思",
            "content": "寒相催。暖相催。催了开时催谢时。丁宁花放迟。角声吹。笛声吹。吹了南枝吹北枝。明朝成雪飞。"
        },
        {
            "title": "转调二郎神/二郎神",
            "content": "人言官冗，老病底、法当先省。况行则蹒跚，立时跛倚，幸免做他两省。客怕逢迎书慵答，得省处、而今姑省。笑落尽桃花，仆家梦得，重来郎省。凉冷。綀衣差薄，蒲葵堪省。叹三纪单栖，二毛纯白，情味似潘骑省。鬻马遣姬，惟书与画，点检依然难省。也不用、畜犬防偷，老去睡眠常省。"
        },
        {
            "title": "转调二郎神/二郎神",
            "content": "近来塞上，喜蜡弹、羽书清省。更万灶分屯，百年和籴，惭傀而今半省。蒙鞑残兵骑猪遁，永绝生猺侵省。做个太平民，戴花身健，催租符省。何幸。行人来密，佥军抽省。但进有都俞，退无科琐，不用依时出省。子厚南宫，仲舒西掖，又报岑参东省。趁此际、纳禄悬车，亦为大司农省。"
        },
        {
            "title": "转调二郎神/二郎神",
            "content": "一筇两屦，导从比、在京差省。更不草白麻，不批黄敕，稍觉心清力省。幸有善和书堪读，何必然藜芸省。且阁起庄骚，专看老易，课程尤省。梦境。槐阴禁苑，药翻纶省。纸裹里，有青铜钱三百，送与酒家展省。吊李白坟，挂徐君剑，零落端平同省。仅留得、老子婆娑，怎不拂衣华省。"
        },
        {
            "title": "转调二郎神/二郎神",
            "content": "黄粱梦觉，忽跳出、北扉西省。今似得何人，老僧退院，秀才下省。罢草河西淮南诏，没一字、谘尚书省。已交侣樵渔，免教人道，弥封官省。多幸。条冰解去，新衔全省。笑杀太师光，赐灵寿杖，有诏扶他入省。死谥醉侯，生封诗伯，此事不关朝省。便茅屋、送老云边，也胜倚金华省。"
        },
        {
            "title": "转调二郎神/二郎神",
            "content": "抽还手版，受用处、十分轻省。便衣翦家机，饭炊躬稼，且免支移系省。帝悯龙锺蠲朝谒，予长假、毋烦申省。笑木石虚斋，暮年忺做，端明提省。闲冷。橐金散尽，书筒来省。有小小楼儿，看山待月，绝胜崔公望省。两鹤随轩，一奴负锸，此外诸馀从省。把一身本末，绿章奏过，泰玄都省。"
        },
        {
            "title": "摸鱼儿",
            "content": "便披蓑、荷锄归去，何须身著宫锦。与谁共话桑麻事，朱老阮生尤稔。筛样饼。瓮样茧，长须赤脚供樵饪。清流浊品。尽扫去胸中，置诸膜外，对酒莫辞饮。华胥梦，怕杀人惊晓枕。疏窗惟月来闯。一生常被弓旌误，且告朝家追寝。愁个甚。君管取，有薇堪采松堪荫。茅山再任。幸不是谋臣，又非世将，免犯道家禁。"
        },
        {
            "title": "摸鱼儿",
            "content": "甚春来、冷烟凄雨，朝朝迟了芳信。蓦然作暖晴三日，又觉万姝娇困。霜点鬓。潘令老，年年不带看花分。才情减尽。怅玉局飞仙，石湖绝笔，孤负这风韵。倾城色，懊恼佳人薄命。墙头岑寂谁问。东风日暮无聊赖，吹得胭脂成粉。君细认。花共酒，古来二事天尤吝。年光去迅。漫绿叶成阴，青苔满地，做得异时恨。"
        },
        {
            "title": "摸鱼儿",
            "content": "怪新年、倚楼看镜，清狂浑不如旧。暮云千里伤心处，那更乱蝉疏柳。凝望久。怆故国，百年陵阙谁回首。功名大谬。叹采药名山，读书精舍，此计几时就。封侯事，久矣输人妙手。沧洲聊作渔叟。高冠长剑浑闲物，世上切身惟酒。千载後。君试看，拔山扛鼎俱乌有。英雄骨朽。问顾曲周郎，而今还解，来听小词否。"
        },
        {
            "title": "木兰花慢",
            "content": "维摩居士室，晨有鹊、噪檐声。排闼者谁欤，冶容袨服，宝髻珠璎。疑是毗耶城里，那天魔、变作散花人。姑射神仙雪艳，开元妃子春酲。鄜延第一次西京。姚魏是知名。向欧九记中，思公屏上，描画难成。一自朝陵使去，赚洛阳、花鸟望升平。感慨桑榆暮景，抉挑草木微情。"
        },
        {
            "title": "木兰花慢",
            "content": "新来衰态见，书懒读，镜休看。笑量窄才悭，卷无警策，杯有留残。思量减些年甲，怎奈何、须与鬓难瞒。假使诏催上道，不如敕放还山。数年前乞挂衣冠。耄矣尚盘桓。且行歌拾穗，未应天上，解胜人间。仙家更无理会，至今传、都厕处刘安。莫怪是翁矍铄，止缘老子痴顽。"
        },
        {
            "title": "木兰花慢",
            "content": "郡人元未识，新太守、定何如。待说向诸贤，西桥人物，个个清臞。相将下车许久，但凝香之乐一些无。残漏几筹视事，浓油一盏观书。旁人徒见两轮朱。玉色未尝腴。有无穷阴骘，三农衣食，万衲钟鱼。尔侬迎新送旧，似君侯、清约更谁欤。欲举一杯寿酒，却愁破费兵厨。"
        },
        {
            "title": "木兰花慢",
            "content": "海滨蓑笠叟，驼背曲、鹤形臞。定不是凡人，古来贤哲，多隐於渔。任公子、龙伯氏，思量来岛大上钩鱼。又说巨鳌吞饵，牵翻员峤方壶。磻溪老子雪眉须。肘後有丹书。被西伯载归，营丘茅土，牧野檀车。世间久无是事，问苔矶、痴坐待谁欤。只怕先生渴睡，钓竿拂著珊瑚。"
        },
        {
            "title": "木兰花慢",
            "content": "水亭凝望久，期不至、拟还差。隔翠幌银屏，新眉初画，半面犹遮。须臾淡烟薄霭，被西风扫不留些。失了白衣苍狗，夺回雪兔金蟆。乘云径到玉皇家。人世鼓三挝。试自判此生，更看几度，小住为佳。何须如钩似玦，便相将、只有半菱花。莫遣素娥知道，和他发也苍华。"
        },
        {
            "title": "木兰花慢",
            "content": "病翁将耳顺，牙齿落、鬓毛疏。也惭愧君恩，放还田舍，免诣公车。儿时某丘某水，到如今、老矣可樵渔。宝马华轩无分，蹇驴破帽如初。俘名箕斗竟成虚。磨折总因渠。帝锡余别号，江湖聱叟，山泽仙臞。樽前未宜感慨，事犹须、看岁晏何如。卫武耄年作戒，伏生九十传书。"
        },
        {
            "title": "木兰花慢",
            "content": "瀛洲真学士，为底事、在红尘。为语触宫围，沈香亭里，瞋谪仙人。为亲近君侧者，见万言策子惎刘蕡。为是尚方请剑，汉廷多惮朱云。君言往事勿重陈。且斗酒边身。也不会区区，算他甲子，记甚庚寅。尔曹譬如朝菌，又安知、老柏与灵椿。世上荣华难保，古来名节如新。"
        },
        {
            "title": "解连环",
            "content": "左弧悬了。把柴门闩定，悄无人到。惭傀得、一二亲朋，□□□□□，温存枯槁。玉轴银钩，撺掇我、比磻溪老。乏琼琚可报，惟有声声，司马称好。卷收绒鞯锦袄。且行拾遗穗，醉藉芳草。做一个、物外闲人，省山重担擎，天大烦恼。昔似龙鸾，今踏飒、不惊鱼鸟。愿从兹、享回仙寿，准汾阳考。"
        },
        {
            "title": "解连环",
            "content": "揆余初度。笑汝曹绯绿，乃翁苍素。一甲子、带水拖泥，今岁谢君恩，放还山去。政事堂中，把手版、分明抽付。向门前客道，老子出游，人不知处。小车万花引路。又谁能记得，观里千树。老冉冉、欢意阑珊，纵桃叶多情，难唤同渡。买只船儿，稳载取、笔床茶具。便芸瓜、一生一世，胜侯千户。"
        },
        {
            "title": "解连环",
            "content": "旁人嘲我。甚鬓毛都秃，齿牙频堕。不记是、何代何年，尽元祐熙宁，侬常喑麽。退下驴儿，今老矣、岂堪推磨。要挂冠神武，几番说了，这回真个。亲朋纷纷来贺。况弟兄对榻，儿女团坐。愿世世、相守茅檐，便宰相时来，二郎休作。白伫乌巾，谁信道、神仙曾过。拣人间、有松风处，曲肱高卧。"
        },
        {
            "title": "念奴娇",
            "content": "小孙盘问翁翁，今朝怎不陈弧矢。翁道暮年惟只眼，不比六根全底。常日谈玄，馀龄守黑，赤眚从何起。鬓须雪白，可堪委顿如此。心知病有根苗，短檠吹了，世界朦胧里。纵有金篦能去翳，不敢复囊萤矣。但愿从今，疾行如鹿，更细书如蚁。都无用处，留他教传麟史。"
        },
        {
            "title": "昭君怨",
            "content": "后土宫中标韵。天上人间一本。道号玉真妃。字琼姬。我与花曾半面。流落天涯重见。莫把玉箫吹。怕惊飞。"
        },
        {
            "title": "念奴娇",
            "content": "轮云世故，千万态、过眼谁能殚纪。只履携归消许急，日暮行人问邸。麝以脐灾，绒为尾累，焚象都因齿。後之览者，亦将有感於此。检点洛下同盟，萧疏甚，白发戴花人几。一觉齁齁，笑仆家越石，闻鸡而起。颜发俱非，头皮犹在，胜捉来官里。俗间俚耳，未曾闻这腔子。"
        },
        {
            "title": "解连环",
            "content": "悬弧之旦。忆争骑竹马，各怀金弹。恨岁月、去我堂堂，向酒畔愁生，镜中颜换。灶壤丹飞，慢追悔、邺侯婚宦。已发心忏悔，免去猴冠，卸下麟楦。依稀仆家铁汉。虽未梢老寿，初节魔难。幸闻早、省了柳枝，更送了朝云，尘念俱断。丈室萧然，独病与、乐天相伴。但归依西方，拈起向来一瓣。"
        },
        {
            "title": "念奴娇",
            "content": "隆乾间事，两翁有、手泽遗编曾纪。余掌兰台修纂到，景定初开忠邸。抔起复麻，奋涂归笔，嚼碎张巡齿。德音犹在，非卿何足语此。老来兹事都休，问门前宾客，今朝来几。达汝空函，投伊大瓮内，谁曾提起。丹汞灰飞，黄粱炊熟，跳出槐宫里。儿童不识，秃翁定是谁子。"
        },
        {
            "title": "念奴娇",
            "content": "太丘晚节，把家事、一切传他谌纪。业已休休，又谁解露绶，会稽郡邸。张丈殷兄，阮生朱老，相与为唇齿。酒楼犹记，谪仙尝醉於此。一二耆旧贻书，新来强健否，问年今几。谢傅当时，却因个甚，抛了东山起。对局含嚬，闻筝堕泪，围在愁城里。吾评晋士，不如归去来子。"
        },
        {
            "title": "念奴娇",
            "content": "并游英俊，从头数、富贵消磨谁纪。道眼看来，叹人生如寄，家如旅邸。教婢羹藜，课奴种韭，聊诳残牙齿。草堂绵蕝，百年栖托於此。岁晚笔秃无花，探怀中残锦，翦裁馀几。腰脚顽麻，赐他灵寿杖，也难扶起。离绝交游，变更名姓，日暮空山里。老儋复出，不知谁氏之子。"
        },
        {
            "title": "念奴娇",
            "content": "老逢初度，小儿女、盘问翁翁年纪。屈指先贤，彷佛似，当日申公归邸。跛子形骸，瞎堂顶相，更折当门齿。麒麟阁上，定无人物如此。追忆太白知章，自骑鲸去後，酒徒无几。恶客相寻，道先生、清晓中酲慵起。不袖青蛇，不骑黄鹤，混迹红尘里。彭聃安在，吾师淇澳君子。"
        },
        {
            "title": "念奴娇",
            "content": "戏衫抛了，下棚去、谁笑郭郎长袖。小小草庵无宝贝，何必神呵鬼守。黄奶篝灯，青奴拂榻，莫要他桃柳。客来问字，此翁高卧摇首。彷佛曾子当年，商歌满屋，衣不完衿肘。混沌若教休凿窍，巧历安知其寿。文叔故人，仲华几个，输与羊裘叟。浮生如寄，切身之物惟酒。"
        },
        {
            "title": "念奴娇",
            "content": "梦中忘却，已闲退、谏草犹藏怀袖。文不会、铺张粉饰，武又安能战守。秃似葫芦，辣於姜桂，衰飒同蒲柳。没安顿处，不如归去丘首。岁晚筋力都非，任空花眩眼，枯杨生肘。客举前修三数个，待与刘君为寿。或号憨郎，或称钝汉，或自呼聱叟。一篇齐物，读时咽以卮酒。"
        },
        {
            "title": "念奴娇",
            "content": "此翁双手，顿闲处、且把香篝笼袖。西掖北门辞不要，肯要南柯太守。小小亭台，些些竹木，何必灵和柳。地行仙里，合推侬做班首。取次著绝交书，续归田录，谁掣先生肘。莫遣朝衣梅醭了，留祝南山之寿。苍妓上厅，老僧封院，得似樗庵叟。虚名身後，生前且一杯酒。"
        },
        {
            "title": "念奴娇",
            "content": "四朝遗老，须眉白、巧历不知其纪。真唤九重为座主，肯谒侯门王邸。晚会耆英，未论爵德，乡曲无如齿。酒酣度曲，妙音久不闻此。堪叹化鹤重来，但累累华表，旧人存几。散尽黄金，留箧中团扇，怕秋风起。结绮歌阑，披香宴悄，放出深宫里。颠毛虽秃，尚堪封管城子。"
        },
        {
            "title": "念奴娇",
            "content": "少时独步词场，引弦百发无虚矢。岁晚却蒙崑体力，世业工修鞋底。曾裂白麻，曾涂墨敕，谪堕俄徵起。鼎湖龙去，老臣何以堪此。回首当日遭逢，譬如春梦，误入华胥里。推枕黄粱犹未熟，封拜几王侯矣。似瓮中蛇，似蕉中鹿，又似槐中蚁。先人书在，尚堪追补遗史。"
        },
        {
            "title": "念奴娇",
            "content": "天风浩动，扫残暑、推上一轮圆魄。爱举眉山公旧话，与客泛舟赤壁。一自奎星，去朝帝所，叹洞箫声息。空馀二赋，至今凄动金石。长记诗境平生，诗豪酒圣，亦自仙中谪。畴昔停桡追欢处，忍听邻人吹笛。董相林荒，贺公湖在，俯仰成陈迹。两翁已矣，年年孤负今夕。"
        },
        {
            "title": "念奴娇",
            "content": "素馨茉莉，向炎天、别有一般标致。淡妆绰约堪□□，导引海山大士。从者谁欤，青藜阁下，汉卯金之子。云阶月地，夜深凉意如水。客又疑这仙翁，唐玄都观里，咏桃花底。且赌樽前身见在，休管汉唐时事。坡颍归迟，机云发早，得似侬兄弟。屦来户外，但言二叟犹醉。"
        },
        {
            "title": "念奴娇",
            "content": "禁中张宴，苦留公、未许归寻初服。千载君臣鱼有水，不比严光文叔。火德中天，客星一夕，草草聊同宿。重来凝碧，依然赓载相属。过眼夸夺纷纷，浮云野马，几度棋翻局。客话凤池三入事，洗耳湖光一曲。伯始泉荒，稚珪圃冷，占断西风菊。年年岁岁，金英常泛芳醁。"
        },
        {
            "title": "念奴娇",
            "content": "卯君来处，与眉州仙子，依稀同日。一自前朝龚蔡後，颇觉壶山岑寂。谁料端平，继居遗补，复有斯人出。幅巾林下，姓名玉座长忆。须信谄语尤甘，忠言最苦，橄榄何如蜜。诸老萧疏星欲晓，留取南都铁壁。洛社自佳，镜湖虽好，莫问君王乞。年年岁岁，大家同做真率。"
        },
        {
            "title": "念奴娇",
            "content": "比如去岁前年，今朝差觉门庭静。玉轴锦标无一首，知道先生远佞。假使文殊，携诸菩萨，来问维摩病。无花堪散，亦无香积斋衬。回首雪浪惊心，黄茅过顶，瘴毒如炊甑。山鬼海神俱长者，饶得书生穷命。不慕飞仙，不贪成佛，不要钻天令。年年今日，白头母子家庆。"
        },
        {
            "title": "念奴娇",
            "content": "老夫白首，尚儿嬉、废圃一番料理。餐饮落英并坠露，重把离骚拈起。野艳幽香，深黄浅白，占断西风里。飞来双蝶，绕丛欲去还止。尝试诠次群芳，梅花差可，伯仲之间耳。佛说诸天金色界，未必庄严如此。尚友灵均，定交元亮，结好天随子。篱边坡下，一杯聊泛霜蕊。"
        },
        {
            "title": "念奴娇",
            "content": "绕篱寻菊，菊犹迟、舍北芙蓉浑未。却是小山丛桂里，一夜天香飘坠。约束奴兵，丁宁稚子，莫扫青苔砌。风高露冷，倚栏疑匪人世。客有载酒过余，朗吟招隐，洗尽悲秋意。白发长官穷似虱，刚被天公调戏。遍地堆金，满空雨粟，不济渊明事。残英剩馥，明朝犹可同醉。"
        },
        {
            "title": "汉宫春",
            "content": "谢病归来，便文殊相问，懒下禅床。雀罗晨有剥啄，颠倒衣裳。袖中贽卷，原夫辈、安敢争强。若不是，子期苗裔，也应通谱元常。村叟鸡鸣籁动，更休烦箫管，自协宫商。酒边唤回柳七，压倒秦郎。一觞一咏，老尚书、闲杀何妨。烦问讯，雪洲健否，别来莫有新腔。"
        },
        {
            "title": "汉宫春",
            "content": "公似寒梅，向层冰积雪，越样清奇。仙溪前辈相望，可比方谁。百篇剀切，似君谟、又似当时。更正简，相君颛面，崇清老子庞眉。未可卷怀袖手，续平泉庄记，绿野堂诗。苦言譬如食榄，回味方思。嗣皇访落，怪鹤书、直恁来迟。烦借问，二童一马，几时入尉瞻仪。"
        },
        {
            "title": "念奴娇",
            "content": "自填曲子，自歌之、岂是行家官样。眼瞎背驼方引去，羞杀陈搏种放。摺起残编，寄声太乙，不必烦藜杖。陈人束阁，让他来者居上。安乐值几多钱，且幅巾绦褐，准云台象。长扇矮壶山南北，忘却晓随天仗。六逸七贤，五更三老，元不论资望。香山误矣，渔翁何减为相。"
        },
        {
            "title": "汉宫春",
            "content": "吉语西来，已衮归行阙，册拜头厅。唐家岂可，一日轻去玄龄。洛英蜀客，老成人、几半朝廷。但管取，三边无警，活他百万生灵。槐第安排敕设，有藕如船大，有枣如瓶。瑶环瑜珥绕席，个个宁馨。一般奇特，中台星、拜老人星。谁知得，眉攒万国，华筵少醉多醒。"
        },
        {
            "title": "汉宫春",
            "content": "此老先生，尚不留东阁，肯博西凉。我侬争敢，来近思旷之旁。朱颜未改，绝胜如、蔡义张苍。元自有，安丹灶地，何须求白云乡。欲缀小词称寿，□譬如河伯，观海盳洋。遥知垂弧甲第，置酒华堂。且吟梁甫，谁管他、冶子田强。试问取，壶翁仙诀，几时传与君房。"
        },
        {
            "title": "汉宫春",
            "content": "京辇相逢，忆茂陵临御，俱诣天官。绛纱玉斧咫尺，先引头班。桃花满观，与贞元、朝士同看。归骑晚，春城笳吹，冶游侵晓方还。回首龙髯何在，漫共谈前事，泪洒桥山。谁怜白头柱史，独出函关。君如春柳，到而今、也带苍颜。凭寄语，江州司马，琵瑟且止休弹。"
        },
        {
            "title": "汉宫春",
            "content": "墙角残红，恍徐娘虽老，尚有丰姿。纷纶绛节导从，不要街司。随波万点，似阿房、漂出残脂。休懊恼，丹铅褪尽，本来冰雪为肌。老子平生心铁，被色香牵动，愁上双眉。且祝东风小缓，沥酒芒儿。道伊解冻，甚潘郎、鬓雪难吹。犹忆侍，钧天广宴，万红舞袖披披。"
        },
        {
            "title": "汉宫春",
            "content": "酷爱名花，本不贪妖艳，惟赏幽姿。乌台旧案累汝，牵惹随司。冰层雪积，独伊家、点绛凝脂。应冷笑，海棠醉睡，牡丹未免丰肌。舞殿歌台此际，各新涂妆额，别画宫眉。那知有人淡泊，不识虫儿。春莺去也，玉参差、分付谁吹。空传得，暗香疏影，琐窗卷了还披。"
        },
        {
            "title": "汉宫春",
            "content": "多谢句芒，露十分春信，一种仙姿。主人领客卜夜，也唤分司。天葩国艳，几曾烦、薄粉浓脂。微似有，酒潮玉颊，更无粟起香肌。犹记老婆年少，爱斜簪宝髻，浅印红眉。回头笑他桃杏，太赤些儿。而今零落，更禁当、多少风吹。君看取，梢头点滴，绝胜树下纷披。"
        },
        {
            "title": "汉宫春",
            "content": "青女初晴，向丑梢枯干，幻出妍姿。休烦苑史翦彩，别有神司。东皇太乙，敕瑶姬、淡傅胭脂。还似得、华清汤暖，薄绡半卸冰肌。应笑楚宫痴绝，略施朱则个，便妒蛾眉。唐人更无籍在，浪比红儿。祥云难聚，且丁宁、铁笛轻吹。拼醉倒，花间一霎，莫教绛雪离披。"
        },
        {
            "title": "沁园春",
            "content": "莫信人言，虺不如熊，瓦不如璋。为孟坚补史，班昭才学，中郎传业，蔡琰词章。尽洗铅华，亦无璎珞，犹带栴檀国里香。笑贫女，尚寒机轧轧，催嫁衣忙。好逑不数潘杨。占梦者曾言大秤量。待银河浪静，金针穿了，蓝桥路近，玉杵携将。倩似凝之，媲如道韫，帘卷燕飞王谢堂。恁时节，看孙皆朱紫，翁未皤苍。"
        },
        {
            "title": "沁园春",
            "content": "历事三朝，觐而执圭，祭而裸璋。更宫莲引入，视淮南草，御屏录了，露会稽章。贪膜外荣，遗身後臭，晔也平生漫传香。颜发改，独丹基无恙，事在休忙。曹丘生莫游扬。这瞎汉还曾自配量。已化为胡蝶，穿花栩栩，懒陪鵷鹭，佩玉锵锵。机蹉面前，钟闻饭後，我上堂时众下堂。从前错，欲区区手援，天下黔苍。"
        },
        {
            "title": "沁园春",
            "content": "帝赐玄圭，臣妾潘衡，奴隶侯璋。因封还除目，见瞋鬼质，窜涂贽卷，取怨奇章。肯比寒儒，自夸秘宝，十袭庭邽寸许香。下岩石，要朝朝磨试，不论闲忙。何须狗监揄扬。这衡尺曾经圣手量。纵埋之地下，居然光怪，栖之梁上，亦恐偷将。蓬户无人，花村有犬，添几重茅覆野堂。交游少，约文房四友，泛浩摩苍。"
        },
        {
            "title": "沁园春",
            "content": "安得奇材，颈系单于，首提子璋。便做些功业，胜穷措大，聚萤武子，吞凤君章。笑杀竖儒，错翻故纸，屈马何曾有艳香。榆塞外，恰枣红时候，想羽书忙。腰钱骑鹤维扬。分表事谁能预测量。叹防身一剑，壮图濩落，建侯万里，老境相将。读枕函书，宝家藏笏，免使他人笑弗堂。吾衰矣，虽尚存右臂，不解擎苍。"
        },
        {
            "title": "沁园春",
            "content": "少工艺文，朱丝练弦，黄流在璋。值虞廷戛击，箫韶之乐，周王寿考，追琢其章。汾水雁飞，鼎湖龙远，魂返今无异域香。浮生短，更两轮屋角，来去荒忙。人言八十鹰扬。笑千岁如何尺捶量。但负图龟马，藏之为宝，舐丹鸡犬，去不能将。友鲁申公，师浮丘伯，尚可教书村学堂。投老泪，瞻越山紫翠，陵树青苍。"
        },
        {
            "title": "沁园春",
            "content": "昔卧龙公，北走曹瞒，西克刘璋。看沙头八阵，百神呵护，渭滨一表，三代文章。绝笑渠侬，平生奸伪，死未忘情履与香。筹笔处，遣子丹引去，仲达奔忙。纷纷跋扈飞扬。这老子高深未易量。但纶巾指授，关河震动，灵旗征讨，夷汉宾将。到得市朝，变为陵谷，千载烝尝丞相堂。锦城外，有啭鹂音好，古柏皮苍。"
        },
        {
            "title": "沁园春",
            "content": "余少之时，赋如仲宣，檄如孔璋。也曾观万舞，铺陈商颂，曾闻九奏，制作尧章。抖擞空囊，存留谏笏，犹带虚皇案畔香。今归矣，省听鸡骑马，趁早朝忙。榻前密启明扬。宰物者方持玉尺量。元未尝弃汝，自云耄及，无宁寿我，或者天将。富有图书，贫无钗泽，不似安昌列後堂。新腔好，任伊川看见，非亵穹苍。"
        },
        {
            "title": "沁园春",
            "content": "惭愧清朝，罢贡包茅，住发牙璋。便羊裘归去，难留严子，牛衣病卧，肯泣王章。畴昔忧天，如今怀土，田舍鸡肥社酒香。甘雨足，且免扶锄苦，免踏车忙。先生少拟荀扬。晚自觉才衰可斗量。甚都无白凤，飞来玄草，亦无紫气，下烛干将。待得新亭，倒持手版，何似抽还政事堂。荣与辱，算到头由我，不属苍苍。"
        },
        {
            "title": "沁园春",
            "content": "畴昔遭逢，薰殿之琴，清庙之璋。谢锦袍打扮，佯狂太白，黄冠结裹，老大知章。种杏仙人，看桃君子，得似篱边嗅晚香。从人笑，笑安车迎晚，只履归忙。後身定作班扬。彼撼树蚍蜉不自量。偶有时戏笔，官奴藏去，有时醉坠，宗武扶将。永别鵷鸾，已盟猿鹤，肯学周顒出草堂。从人笑，我韩公齿豁，张镐眉苍。"
        },
        {
            "title": "沁园春",
            "content": "天造梅花，有许孤高，有许芬芳。似湘娥凝望，敛君山黛，明妃远嫁，作汉宫妆。冷艳谁知，素标难亵，又似夷齐饿首阳。幽雅意，纵写之缣楮，未得毫芒。曾经诸老平章。只一个孤山说影香。便诏书存问，漫招处士，节旄落尽，早屈中郎。日暮天寒，山空月堕，茅舍清於白玉堂。宁淡杀，不敢凭羌笛，告诉凄凉。"
        },
        {
            "title": "沁园春",
            "content": "老子衰颓，晚与亲朋，约法三章。有谈除目者，勒回车马，谈时事者，麾出门墙。已挂衣冠，怕言轩冕，犯令先当举罚觞。书尺里，但平安二字，多少深长。溪翁苦未相忘。我今有双鱼烦寄将。道荒芜羞对，宫中莲烛，昏花难映，阁上藜光。闻庙瑟音，识关雎乱，诗学专门尽不妨。百年後，尚庶几申白，不数韦康。"
        },
        {
            "title": "沁园春",
            "content": "剥啄谁欤，户外一宾，布衣麻鞋。有舌端雄辨，机锋破的，袖中行卷，锦绣成堆。阍启上宾，侬观诸老，个主人公喜挽推。怎奈向，今十分衰飒，非昔形骸。阍言宾怒如雷。因底事朱门晏未开。假使汝主公，做他将相，懒迎揖客，紧闭翘材。病叟惭惶，尊官宁耐，待铁拐先生旋出来。宾性急，怀生毛名纸，兴尽而回。"
        },
        {
            "title": "沁园春",
            "content": "吉梦维何，男子之祥，载弄之璋。嗟我辰安在，斯文後死，力侔元气，手抉天章。学稼田荒，炼丹灶壤，稽首南华一瓣香。休休也，免王良友笑，屑往来忙。浮名斗挹箕扬。世岂有明珠百斛量。叹种来瑶草，年深未熟，挑成锦字，道远难将。迁转不行，形容尽变，盍改称呼号瞎堂。遗弓远，怆帝乡云白，禹会山苍。"
        },
        {
            "title": "沁园春",
            "content": "驯於蹇驴，清於赐驹，我行尔从。幸柴车堪驾，何惭韩众，药苗可采，长伴庞公。野涧泉甘，阳坡草暖，有柏叶松枝充短供。修梦想，去游灵囿沼，入望夷宫。与夸夺子争雄。生与死未知谁手中。况嗾獒者众，放麑人少，大将触网，小亦伤弓。风月和柔，山林深密，折角何如且养茸。二虫喜，各衔花拜跪，来寿樗翁。"
        },
        {
            "title": "沁园春",
            "content": "辽鹤重来，不见繁华，只见凋残。甚都无人咏，何郎诗句，也无人报，书记平安。闾里俱非，江山略是，纵有高楼莫倚栏。沈吟处，但萤飞草际，雁起芦间。不辞露宿风餐。怕万里归来双鬓斑。算这边赢得，黑貂裘敞，那边输了，翡翠衾寒。檄草流传，吟笺倚阁，开到琼花亦懒看。君记取，向中州差乐，塞地无欢。"
        },
        {
            "title": "沁园春",
            "content": "莫羡渠侬，白玉成楼，黄金筑台。也不消颠怪，骑驎被发，谁能委曲，令鸠为媒。鬓有二毛，袖闲双手，只了持螯与把杯。公过矣，赏陈登豪气，杜牧粗才。便烦问讯张雷。甚斗宿无光剑不回。想阁中鸣佩，时携客去，壁间悬榻，近有谁来。撤我虎皮，让君牛耳，谁道两贤相厄哉。中年後，向歌阑易感，乐极生哀。"
        },
        {
            "title": "沁园春",
            "content": "我梦见君，戴飞霞冠，著宫锦袍。与牧之高会，齐山诗酒，谪仙同载，采石风涛。万卷星罗，千篇电扫，肯学穷儿事楚骚。掀髯啸，有鱼龙鼓舞，狐兔悲嗥。英雄埋没蓬蒿。谁摸索当年刘与曹。叹事机易失，功名难偶，诛茅西崦，种秫东皋。栅有鸡豚，庭无羔雁，道是先生索价高。人间窄，待相期海上，共摘蟠桃。"
        },
        {
            "title": "沁园春",
            "content": "一卷阴符，二石硬弓，百斤宝刀。更玉花骢喷，鸣鞭电抹，乌丝阑展，醉墨龙跳。牛角书生，虬髯豪客，谈笑皆堪折简招。依稀记，曾请缨系粤，草檄征辽。当年目视云霄。谁信道凄凉今折腰。怅燕然未勒，南归草草，长安不见，北望迢迢。老去胸中，有些磊块，歌罢犹须著酒浇。休休也，但帽边鬓改，镜里颜凋。"
        },
        {
            "title": "沁园春",
            "content": "载籍以来，於宇宙间，有功者谁。自唐尧咨禹，水行由地，宗周微管，夏变为夷。谢傅棋边，莱公骰畔，淝水澶渊送捷旗。天不偶，生堂堂国老，真太平基。雅怀厌倦台司。新天子殷勤留帝师。向朝堂衮绣，万羊非泰，湖山绦褐，两鹤相随。寿过磻溪，德如淇澳，进了丹书作抑诗。蒯缑客，愿年年岁岁，来献新词。"
        },
        {
            "title": "沁园春",
            "content": "我羡君归，一路秋风，芙蓉木犀。想慈颜望久，灵乌乍噪，新眉画就，郎马频嘶。忙脱征衫，快呼斗酒，细为家人说建溪。争知道，这中年怀抱，最怕分携。丈夫南北东西。应笑杀离筵粉泪啼。怅佳人来未，碧云冉冉，王孙去後，芳草萋萋。明日相思，山重水复，古道人稀茅店鸡。元龙老，有高楼百尺，谁共登梯。"
        },
        {
            "title": "沁园春",
            "content": "岁暮天寒，一剑飘然，幅巾布裘。尽缘云鸟道，跻攀绝顶，拍天鲸浸，笑傲中流。畴昔奇君，紫髯铁面，生子当如孙仲谋。争知道，向中年犹未，建节封侯。南来万里何求。因感慨桥公成远游。叹名姬骏马，都成昨梦，只鸡斗酒，谁吊新丘。天地无情，功名有命，千古英雄只麽休。平生客，独羊昙一个，洒泪西州。"
        },
        {
            "title": "水调歌头",
            "content": "岁晚太玄草，深悔赋长杨。向来户外之屦，已饱各飞扬。阁上青藜安在，院里金莲去矣，且爱短檠光。衰懒倦宾客，谁访老任棠。叹时人，怜黠小，笑鲐黄。汝曹变灭臭腐，侬底愈芬香。苦羡阿龙则甚，学取幼安亦可，坐穴几藜床。零落雁行小，敢不举君觞。"
        },
        {
            "title": "水调歌头",
            "content": "老年有奇事，天放两中秋。使君飞榭千尺，缥缈见麟洲。景物东徐城上，岁月北征诗里，圆缺几时休。俯仰慨今昔，惟酒可浇愁。风露高，河汉澹，素光流。贾胡野老相庆，四海十分收。竞看姮娥金镜，争信仙人玉斧，费了一番修。衰晚笔无力，谁伴赋黄楼。"
        },
        {
            "title": "沁园春",
            "content": "何处相逢，登宝钗楼，访铜雀台。唤厨人斫就，东溟鲸脍，圉人呈罢，西极龙媒。天下英雄，使君与操，馀子谁堪共酒杯。车千两，载燕南赵北，剑客奇才。饮酣画鼓如雷。谁信被晨鸡轻唤回。叹年光过尽，功名未立，书生老去，机会方来。使李将军，遇高皇帝，万户侯何足道哉。披衣起，但凄凉感旧，慷慨生哀。"
        },
        {
            "title": "水调歌头",
            "content": "怪事广寒殿，此夕不开关。林间乌鹊相贺，暂得一枝安。只在浮云深处，谁驾长风挟取，明镜忽飞还。玉兔呼不应，难觅臼中丹。酒行深，歌听彻，笛吹残。嫦娥老去孤另，离别匹如闲。待得银盘擎出，只怕玉峰醉倒，衰病不禁寒。卿去我欲睡，孤负此湖山。"
        },
        {
            "title": "水调歌头",
            "content": "羯虏问周鼎，柱史出秦关。苦求句漏，何意身世远差安。不见跕鸢堕水，时有飞鸿遵渚，乐此久忘还。采药寓言耳，胸次有灵丹。钓游处，榕叶暗，荻花残。自翁仙後千载，输与水鸥闲。我读内篇未竟，忽被急符驱去，洞闭白云寒。回首愧幽子，隐约海中山。"
        },
        {
            "title": "水调歌头",
            "content": "落日几呼渡，佳夕每留关。有时来照清浅，鬓云似潘安。一曲亲蒙君赐，两岸更无人迹，惟见鹭飞还。隙地欠栽接，蕉荔杂黄丹。柳全疏，松尚幼，怕摧残。旁人笑我痴计，管钥费防闲。翁意在乎林壑，客亦知夫水月，满腹贮清寒。赋咏差有愧，赤壁与滁山。"
        },
        {
            "title": "水调歌头",
            "content": "半世惯歧路，不怕唱阳关。朝来印绶解去，今夕枕初安。莫是散场优孟，又似下棚傀儡，脱了戏衫还。老去事多忘，公莫笑师丹。笔端花，胸中锦，两消残。江湖水草空旷，何必养天闲。久苦诸君共事，更尽一杯别酒，风露夜深寒。回首行乐地，明日隔云山。"
        },
        {
            "title": "水调歌头",
            "content": "老子颇更事，打透利名关。百年扰扰于役，何异入槐安。梦里偶然得意，醒後才堪发笑，蚁穴驾车还。恰佩南柯印，彷佛毂曾丹。客未散，日初昳，酒犹残。向来幻境安在，回首总成闲。莫问浮云起灭，且跨刚风游戏，露冷玉箫寒。寄语抱朴子，候我石楼山。"
        },
        {
            "title": "水调歌头",
            "content": "遣作岭头使，似戍玉门关。来时送者，举酒珍重祝身安。街畔小儿拍笑，马上是翁矍铄，头与璧俱还。何处得仙诀，发白颊犹丹。屋茅破，篱菊瘦，架签残。老夫自计甚审，忙定不如闲。客难扬雄拓落，友笑王良来往，面汗背芒寒。再拜谢不敏，早晚乞还山。"
        },
        {
            "title": "水调歌头",
            "content": "敕使竟空反，公不出梅关。当年玉座记忆，仄席问平安。羽扇尉佗城上，野服仙游阁下，辽鹤几时还。赖有蜀耆旧，健笔与书丹。青油士，珠履客，各凋残。四方蹙蹙靡骋，独此尚宽闲。丞相祠堂何处，太傅石碑堕泪，木老瀑泉寒。往者不可作，置酒且登山。"
        },
        {
            "title": "六州歌头",
            "content": "维摩病起，兀坐等枯株。清晨里，谁来问，是文殊。遣名姝。夺尽群花色，浴才出，酲初解，千万态，娇无力，困相扶。绝代佳人，不入金张室，却访吾庐。对茶铛禅榻，笑杀此翁臞。珠髻金壶。始消渠。忆承平日，繁华事，修成谱，写成图。奇绝甚，欧公记，蔡公书。古来无。一自京华隔，问姚魏、竟何如。多应是，彩云散，劫灰馀。野鹿衔将花去，休回首、河洛丘墟。漫伤春吊古，梦绕汉唐都。歌罢欷歔。"
        },
        {
            "title": "哨遍",
            "content": "胜处可宫，平处可田，泉土尤甘美。深复深，路绝住人稀。有人兮、盘旋於此。送子归。是他隐居求志。是要明主媒当世。嗟此意谁论，其言甚壮，孔颜犹有遗旨。大丈夫之被遇於时。入则坐庙朝出旗麾。列屋名姬，夹道武夫，满前才子。噫。有命存焉，吾非恶此而逃之。富贵人所欲，如之何、幸而致。向茂树堪休，清泉可濯，谷中别有闲天地。况脍细於丝，蕨甜似蜜，采於山，钓於水。大丈夫不遇之所为。唐处士、依稀是吾师。觉山林、尊如朝市。五侯门下宾客，扰扰趋形势。嗟盘之乐，谁争子所，占断千秋万岁。呼童秣马更膏车，便与君，从此逝矣。"
        },
        {
            "title": "绳技",
            "content": "身在半天贪进步，\r\n脚离实地骇旁观。\r\n愈悲登华高难下，\r\n载却寻橦险不安。"
        },
        {
            "title": "赠防江卒",
            "content": "战地春来血尚流，残烽缺堠满淮头。\r\n明时颇牧居深禁，若见关山也自悉。"
        },
        {
            "title": "西山",
            "content": "绝顶遥知有隐君，餐芝种术麝为群。\r\n多应午灶茶烟起，山下看来是白云。"
        },
        {
            "title": "木兰花·戏林推",
            "content": "年年跃马长安市，客舍似家家似寄。青钱换酒日无何，红烛呼卢宵不寐。\r\n　　易挑锦妇机中字，难得玉人心下事。男儿西北有神州，莫滴水西桥畔泪。\r\n【注释】：①林推：别本题作“戏呈林节推乡兄”。节推，节度推官的省称，宋代州郡的佐理官。\r\n②长安：这里是指南宋京城临安。\r\n③青钱：指铜钱，古时钱币因成色不同，有青钱和黄钱两种。\r\n④呼卢：古代一种赌博。【译文】：　　年年骑着高头大马在京城里东奔西跑，竟然把客舍当成了家里，家里反而像成了寄宿的地方一样。每天都拿着青铜大钱买酒狂饮，整日吊儿郎当，无所事事一天混到晚，每天晚上点起红烛掷骰赌博，经常都是彻夜不眠一直到天亮。你应该知道，妻子的真情容易得到，妓女的心思却难以触摸猜透。西北的神州还有没收复，男子汉应该有收复故土的豪情壮志，切不要为了红粉知已而把而轻易地流下几行男儿泪。【赏析】：　　这是一篇规劝友人摒弃恶习的词作。此词题为“戏林推”，黄升《花庵词选》作：“戏呈林节推乡兄。”节推就是推官（安抚司幕职）。虽然是一首以戏为劝的小词，但是作者在劝友人立志报国的同时，也表现了自己恢复神州的远大抱负。上片描述林推的侠少生活和日夜狂饮纵博的豪情，下片写劝林推官不要消磨壮志于风月场中，而要为收复中原失地而建功立业。虽然规劝的意味十分明确，但是语意却很温和。林推并非人名，是姓林的节度推官，从词意来看也是位热血少年。可能是不为当权者所重用，所以有点狂放不羁，大有杜牧“十年一觉扬州梦”的味道。刘克庄与此人关系不错，所以便以长者的身份写了这首词对他进行劝说。他的用心可谓良苦，可以说于国于家，于公于私都十分有利，可以把它作为教育后辈的至理名言。“跃马长安市”写林推之豪俊侠义。“客舍似家家似寄”的客舍并非一般的旅馆，而是指歌楼妓院之类，暗写其嫖妓。“青钱”句写狂饮，“红烛”句写其纵博。又嫖、又喝、又赌，恶习种种。有些古人就认为这些行为是风流，许多文人侠士在不得意的时候都会呈现出这种风流状态。林推就是属于这种年轻有志而不得志的一类，否则刘克庄也不会劝他的，也就没有千古传诵的规劝词。下片的前两句是从个人的私生活方面来劝，指出娼妓多是为了钱，而妻子则不一样，只有妻子是可靠的，总来说，这些都是经验之淡。后两句是从国事方面来劝，这里是全首词的最高潮，“男儿西北有神州，莫滴水西桥畔泪。”掷地有声，朗朗上口，令人振奋。全词格调轻松明快，意义深远，语重情长，有警世的意义。"
        },
        {
            "title": "郊行",
            "content": "一雨饯残热，忻然思杖藜。\r\n野田沙鹳立，古木庙鸦啼。\r\n失仆行迷路，逢樵负过溪。\r\n独游吾有趣，何必问栖栖。"
        },
        {
            "title": "贺新郎·九日",
            "content": "湛湛长空黑，更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。\r\n　　少年自负凌云笔，到而今春华落尽，满怀萧瑟。常恨世人新意少，爱说南朝狂客。打破帽年年拈出。若对黄花孤负酒，怕黄花也笑人岑寂。鸿去北，日西匿。\r\n【注释】：①九日：指农历九月九日重阳节。\r\n②湛湛：深沉，这里指满天黑云。\r\n③空四海：望尽了五湖四海。\r\n④高楼百尺：指爱国志士登临之所。\r\n⑤白发书生：指作者自己。【译文】：　　暗沉沉的天空一片昏黑，又交织着斜风细雨。实在令人难以忍受，我的心中纷乱如麻，千丝万缕的愁思如织。我平生就喜欢登高临远眺望四海，幸亏现在高楼百尺。放眼望去，千山万壑尽现于点点秋色里，我胸襟博大满怀情意。虽然只是普通的一个白发书生，流洒下的行行热泪却总是为着神州大地，绝不会像曾经登临牛山的古人一样，为自己的生命短暂而悲哀饮泣。追忆怀念以往的荣辱兴衰，一切都已经杳无影迹了。少年时我风华正茂，气冲斗牛，自以为身上负有凌云健笔。到而今才华如春花凋谢殆尽，只剩下满怀萧条寂寞的心绪。常常怨恨世人的新意太少，只爱说南朝文人的疏狂旧事。每当重阳吟咏诗句，动不动就把孟嘉落帽的趣事提起，让人感到有些厌烦。如果对着菊花而不饮酒，恐怕菊花也会嘲笑人太孤寂。只看见鸿雁向北飞去，一轮昏黄的斜阳渐渐向西边沉了下去。【赏析】：　　本篇是重阳抒怀的上乘之作。重阳本是登高远眺的好时光，但偏偏因为风雨不能登山，所以只好登楼望远。上片通过对昏黑风雨交加的描写，表达出词人忧虑国事，痛心神州陆沉的悲愤之情。下片批评当时许多文人只知搬弄典故的浮泛文风，表达出自己对国事和民生的极端关注。首句如奇峰突起，造成一种气氛，有笼罩全篇之效。“长空黑”已给人以压抑之感，再加上“湛湛”两字，更加凄惨愁苦。从下文看，当时只是阴雨稍暗而已，否则怎能看到“千崖秋色”，尾句又有“日西匿”，说明只是阵雨。故首句的长空昏黑，主要是主体的，是一种对时代的认识。“白发神州泪”突现爱国情之可贵，表现出作者不计较个人生死得失，而首先关注的是国家之命运，浩然正气令人感佩，今日读来仍令人亢奋。下片在抒发自己壮志难酬的深慨时，批评当时的许多文人只知流连光景，写些不痛不痒的陈词滥调，显示出他对时政的深切关注和在文艺方面的真知灼见。“昔时”两句写对菊饮酒，扣合“九日”之题面。结句“鸿北去，日西匿”，于理不合，秋天鸿雁当应南归，所以后人认为北去是指北上中原之心。此词全篇议论风发，苍劲沉着，主旋律是英雄失路的慷慨悲歌，读来令人感愤叹惋，与辛弃疾词的精神实质有相通之处。陈廷焯评此词云：“悲而壮。南宋有些将才、如此官方、如此士气，而卒不能恢复者，谁之过耶？”（《词则·放歌集》）"
        },
        {
            "title": "沁园春",
            "content": "华发萧萧，归碧鸡坊，出金马门。把一枝色笔，掷还郭璞，些儿残锦，回乞天孙。永免朝参，更无宣锁，送老三家水竹村。休休也，任巫阳来下，未易招魂。茅檐安得庖阍。倩便了沽来酒满樽。叹角巾东路，吾寻初服，上书北阙，子漫危言。漏院霜靴，火城雪辔，得似先生败絮温。安危事，付布衣融泰，鼎足膺蕃。"
        },
        {
            "title": "归至武阳渡作",
            "content": "夹岸盲风扫楝花，高城已近被云遮。\r\n遮时留取城西塔，篷底归人要认家。"
        },
        {
            "title": "北来人",
            "content": "试说东都事，添人白发多。\r\n寝园残石马，废殿泣铜驼。\r\n胡运占难久，边情听易讹。\r\n凄凉旧京女，妆髻尚宣和。"
        },
        {
            "title": "莺梭",
            "content": "掷柳迁乔太有情，交交时作弄机声。\r\n洛阳三月花如锦，多少工夫织得成。"
        }
    ]
}