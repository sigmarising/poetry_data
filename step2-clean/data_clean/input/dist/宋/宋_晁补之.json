{
    "dynasty": "宋",
    "author": "晁补之",
    "intro": "晁补之（1053-1110） 字无咎，号归来子，济州巨野（今属山东）人。神宗元丰二年（1079）进士。哲宗朝，累迁著作佐郎，后因事屡遭贬谪。徽宗立，复召为著作郎。官至吏部员外郎、礼部郎中兼国史编修、实录检讨官。党论起，出知河中府，徙湖州、密州、杲州，主管鸿庆宫。工书画，能诗词，善属文。与秦观、黄庭坚、张耒齐名，苏门四学士之一。与张耒并称“晁张”。其散文语言凝练、流畅，风格近柳宗元。诗学陶渊明。其词格调豪爽，语言清秀晓畅，近苏轼。但其诗词流露出浓厚的消极归隐思想。著有《鸡肋集》、《晁氏琴趣外篇》。",
    "items": [
        {
            "title": "陌上花八首",
            "content": "荆王梦罢已春归，陌上花随暮雨飞。\r\n却唤江船人不识，杜秋红泪满罗衣。"
        },
        {
            "title": "送龙图范丈德孺帅庆",
            "content": "君不见先君往在康定中，奉诏经略河西戎。\r\n大顺胡芦尽耕稼，贼书不到秦关东。\r\n边人咸识侍中子，至今犹说将军似。\r\n给事文武龙图贤，大冯小冯安足言。\r\n龆年书传有肝胆，二十起家车槛槛。\r\n蛟龙云雨时可用，麒麟图画功非晚。\r\n况闻驰传厌山谷，顷时河陇严飞挽。\r\n朝廷属休兰会兵，秦人倚庆为长城。\r\n时平斥候正须远，军闲留田未宜轻。\r\n东风浩浩吹榆柳，相劝西城古原酒。\r\n班春曷不问遗老，先公远谋尚多有。\r\n女郎山下万貔貅，部曲肥马身轻裘。\r\n比曹赏赐饱无用，谈话岂得希封侯。\r\n赵边今日须李牧，士无超距姑食肉。"
        },
        {
            "title": "胡戢秀才效欧阳公集古作琬琰堂",
            "content": "君不见庐陵公，往为学士修书日。\r\n诏畀千金访遗逸，遗文逸字往往出。\r\n故都易姓几兵火，量臀鼎腹细诘诎。\r\n道人岣嵝空有闻。丘陵仙鬼事恍惚，\r\n共和十鼓记亡一。峄山肉在无复骨，\r\n云阳八体又瓜剖。至使汉童讹尉律，\r\n世儒诡正何足臧。公家安取千轴藏，\r\n仲尼犹及史之阙。有马借人吾敢忘，\r\n题签甲乙颍水阳。后来胡君癖膏肓，\r\n倾家自构琬琰堂。搜罗近出补厥亡，\r\n荒林圯冢见未尝。南观禹穴计渺茫，\r\n闭门睥睨在一床。常恨平生好古家无力，\r\n骑马蹊田观断刻。中郎二字烦走驿，\r\n率更三日劳野食。长年囊褚况易掷，\r\n儿作摹朱妇遮壁。愿从胡君丐无有，\r\n十百数中聊取仂。胡君今逸民，\r\n盱眙不见十五春。坐令鈆椠老壮士，\r\n朝廷岂无忧国人。曩时豪气今谁在，\r\n会面只谋千日醉。听君汗漫驰古先，\r\n世事无何付蝉蜕。"
        },
        {
            "title": "次韵提刑毅甫送茶",
            "content": "炰羔煮饼渐宜秦，愁绝江南一味真。\r\n健步远梅安用插，鹧鸪金盏有余春。"
        },
        {
            "title": "酬李唐臣赠山水短轴",
            "content": "大山宫，小山霍，欲识山高观石脚。\r\n大波为澜，小波为沦，欲知水深观水津。\r\n营丘于此意独亲，杜侯所与复有人。\r\n不见李侯今五载，苦向营丘有余态。\r\n齐纨如雪吴刀裁，小毫束笋缣囊开。\r\n经营初似云烟合，挥洒忽如风雨来。\r\n苍梧泱漭天无日，深岩老树洪涛入。\r\n榛林闇漠猿狖寒，苔藓侵淫螺蚌湿。\r\n纷纷禽散江干沙，有风北来吹蒹葭。\r\n前洲后渚相随没，行子渔人归径失。\r\n李侯此笔良已奇，我闻李侯家朔垂。\r\n跨河而北宁有之，曷不南游观禹穴。\r\n梅梁锁涩萍满皮，神物变化当若斯。\r\n元君画史虽天与，我论绝艺无今古。\r\n张颠草书要剑舞，得意可无山水助，\r\n他日李侯人益慕。"
        },
        {
            "title": "赠文潜甥杨克一学文与可画竹求诗",
            "content": "与可画竹时，胸中有成竹。\r\n经营似春雨，滋长地中绿。\r\n兴来雷出土，万箨起崖谷。\r\n君今似与可，神会久已熟。\r\n吾观古管葛，王霸在心曲。\r\n遭时见毫发，便可惊世俗。\r\n文章亦技尔，讵可枝叶续。\r\n穿杨有先中，未发猿拥木。\r\n词林君张舅，此理妙观烛。\r\n君从问轮扁，何用知圣读。"
        },
        {
            "title": "祷雨宿九曲池上三首",
            "content": "荒城孤绝处，犹指玉钩亭。\r\n凉月遍宜上，江南山更青。"
        },
        {
            "title": "次韵阎甥伯温池上八首",
            "content": "物养有得失，瘠地江河隈。\r\n亭槛但小草，山林自奇材。\r\n我有八极兴，聊堪一席开。\r\n长啸本造适，悲风为谁来。"
        },
        {
            "title": "和王拱辰观梨花二首二",
            "content": "压沙寺里万株芳，一道清流照雪霜。\r\n银阙森森广寒晓，仙人玉仗有天香。"
        },
        {
            "title": "寄怀八弟三首",
            "content": "君好作官容我隐，我专筑室待君归。\r\n古来奇特俱安用，老去疏慵自不违。\r\n五府交书何怪密，双林白社未嫌稀。\r\n先君门户观之子，葵藿吾今遯益肥。"
        },
        {
            "title": "送曹子方福建转运判官二首二",
            "content": "侏儒未用笑先生，孟博聊堪揽辔行。\r\n学有人民可尝试，诗须山水与逢迎。\r\n边夷岂识朝廷治，耕钓唯知吏政平。\r\n台阁时清多俊彦，萧生雅意未宜轻。"
        },
        {
            "title": "和答鲁复一高士",
            "content": "四观以为邻，朝霞以为灶。\r\n赠我不知名，千古岩下草。"
        },
        {
            "title": "次韵答秦觏见赠",
            "content": "修身贵日新，如草陈叶换。\r\n请看弦上矢，岁月不可玩。\r\n文章得蛙釜，虎以皮遘难。\r\n兹事从古然，吾党奚独惋。\r\n秦君好学勇，决胜百马汗。\r\n宵行委明月，屡得按剑盼。\r\n鄙夫晚更事，前猛窘新懦。\r\n怜君亦自喭，意满怀不散。\r\n谁为倾国媒，尚此琼英粲。\r\n期君似椓罝，无以无人慢。"
        },
        {
            "title": "感遇十首次韵和黄著作鲁直以将穷山海迹胜绝",
            "content": "谢公文章余，幽事课伐岭。\r\n清诗如玄酒，胡乃淡而永。\r\n得无西堂梦，春草句弥胜。\r\n但使田野传，何须论铭鼎。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "题惠崇画四首夏",
            "content": "老柳无嘉色，红蕖羞脉脉，\r\n宛在水中洲，双鹅羽苍白，\r\n何须玩引颈，颠到写经墨，\r\n惟应一临流，当暑袗絺绤，"
        },
        {
            "title": "次韵阎甥伯温池上八首",
            "content": "文饶论百揆，豪气阔天宇。\r\n归来坐平泉，草木何足数。\r\n只今和文弟，怪石几风雨。\r\n达生要忘累，人取应我与。"
        },
        {
            "title": "澶守谏议韩寿祷雨有应",
            "content": "长蜺饮井井欲干，白鼍鸣窟凄风寒。\r\n公马未驾阴漫漫，公归湿幙濡旌幡。\r\n霜刀不染鹅颈殷，涂龙安享雩舞闲。隰桑有沃柔可攀，小麦青青大麦攒。\r\n拜公起舞公颜欢，明日空阶响夜阑。\r\n屋漏不复愁衣单，帡幪广厦安如山。"
        },
        {
            "title": "感遇十首次韵和黄著作鲁直以将穷山海迹胜绝",
            "content": "雁以无能亨，鼠以有技穷。\r\n古来达生者，神不驰其胸。\r\n物或似而非，橐本夺芎藭。\r\n臧否何间然，吾师阮生风。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "皖口寄怀前太平守陈公度",
            "content": "常爱东陵早拂衣，我行曾不叩荆扉。\r\n凭君天柱峰头望，看我扁舟几日归。"
        },
        {
            "title": "自画山水寄正受题其上",
            "content": "虎观它年青汗手，白头田亩未能闲。\r\n自嫌麦陇无佳思，戏作南斋百里山。"
        },
        {
            "title": "谢王立之送蜡梅五首",
            "content": "未教落素混冰池，且看轻黄缀雪枝。\r\n越使可因千里致，春风元自未曾知。"
        },
        {
            "title": "送直阁杜君章守齐",
            "content": "杜公文史不读律，平反世称徐有功。\r\n官为列卿位亦显，皋陶事与礼乐同。\r\n书生骫骳笑法令，弦歌不媿陵陂中。\r\n众贤和豫治乃举，但愿主圣朝廷公。\r\n白头典校汉天禄，未烦载酒如扬雄。\r\n自言臣老应报国，五马便去如飞鸿。\r\n京东耳闻事可数，似说振贷仓储空。\r\n裕民诚患力不足，措国岂与民俱穷。\r\n才难所要遇事了，仁厚未免无能蒙。\r\n囊中餐玉百未试，干越在匣光生虹。\r\n却嗟鈆椠坐弃日，伊我何补羞儿童。\r\n力能如虎安敢尔，鬓毛幸未成老翁。\r\n亦思一郡效尺寸，官卑未许伸喉咙。\r\n饱知世事秪坐啸，又看马鬣吹西风。\r\n平生放意在云水，落身尘土禽闭笼。\r\n经时无酒对佳客，借与歌舞开心胸。\r\n公行媌曼载双舸，谁与客劝琉璃锺。"
        },
        {
            "title": "次韵信守李秬二首一",
            "content": "谁榜铃斋作面山，晦明终日卷帘看。\r\n赋成夜烛才销寸，衙退朝曦未半竿。\r\n柱渚孤吟愁旅雁，苏门双啸骇朱鸾。\r\n平生五裤何须咏，一借黄锺变谷寒。"
        },
        {
            "title": "次运都尉王晋卿天驷监邂逅作兼呈坐客",
            "content": "平生杜元凯，学问光奕世。\r\n戚联帝室未要论，烜赫功高羊叔子。\r\n赤霄翔舞须威蕤，孔翠文章岂其累。\r\n崇台作山池作湖，富贵所要声名俱。\r\n酒樽诗句得过薄，小隐山城殊未疏。\r\n曹侯词翰诸公客，惯听清歌耳倾侧。\r\n天闲两骥看追风，晴轩忽下饮河虹。\r\n拳毛妙画不可见，颜公笔精如对面。\r\n邓张不醉无揽辔，烧烛林间鹊飞起。\r\n第语曹侯继张燕，邻榼如渑不忧浅。"
        },
        {
            "title": "拟古六首上鲜于大夫子骏其六生年不满百",
            "content": "生年不满百，一日何三秋。\r\n花开苦多雨，何不张幕游。\r\n行乐时不再，春荣岂长在。\r\n古人轻尺璧，愚者昧所戒。\r\n君看龙与虎，飘忽不相待。"
        },
        {
            "title": "和关承议彦远水乐",
            "content": "上盆五尺高，下盆二尺广。\r\n咿呦蚁穴间，飞瀑一线响。\r\n关侯初为此，避世挹萧爽。\r\n晁子亦欣然，闭户穿瓦盎。\r\n虚堂一亩静，纯白四隅敞。\r\n中央浑沌胚，鯈忽所求往。\r\n凿窍令语言，岂但一成两。\r\n危峰下俯瞰，石井黝然仰。\r\n奔泉决眦落，惨澹阴壑想。\r\n明珠溢盘盂，白露湿尘坱。\r\n声音通大道，断竹自谁赏。\r\n何曾戛击阑，缾缶日夜长。\r\n初疑风陨箨，骤雨来莽苍。\r\n乍似酒落槽，夜枕听惚恍。\r\n鸣禽杂啁哳，物魅乱肸蠁。\r\n相依欠林樾，见蔽赖帷幌。\r\n范侯惊侧耳，李令笑抵掌。\r\n张侯助我懒，不忆税归鞅。\r\n云间余仲弟，聊可乐吾党。\r\n中和非外物，此理未宜罔。\r\n相劝戒勿传，名字遍天壤。\r\n撞锺鼎食事，老罢不知飨。\r\n但怪一世狂，端如转车辋。\r\n能来解幅巾，为子濯泚颡。"
        },
        {
            "title": "赴广陵道中三首",
            "content": "杨柳青青欲哺乌，一春风雨暗隋渠。\r\n落帆未觉扬州远，已喜淮阴见白鱼。"
        },
        {
            "title": "马当风涛中",
            "content": "从祖昔为州别驾，上书尝欲径枞阳。\r\n乘危更觉思遗迹，惭愧篙师戒马当。"
        },
        {
            "title": "赠许体之",
            "content": "楼下无心卧许公，求田已约暮年同。\r\n诗来正值花如雪，心事春风浩荡中。"
        },
        {
            "title": "大孤山祠",
            "content": "江吞湖卷气俱豪，崛起孤峰百仞高。\r\n归为婵娟买丝屦，却应还我所忘刀。"
        },
        {
            "title": "题工部文侍郎周翰郭熙平远二首一",
            "content": "渔村半落楚江边，林外秋原雨外天。\r\n谁倚竹楼邀大艑，天涯暮色已苍然。"
        },
        {
            "title": "巳卯六月赴上饶之谪醇臣以诗送行次韵留别",
            "content": "小雅思深志不悲，反骚未与昔人违。\r\n五车谩苦君何益，三径都荒我未归。\r\n要过香垆双履步，却从彭蠡一帆飞。\r\n它年笑向张公子，应带烟霞满客衣。"
        },
        {
            "title": "送君",
            "content": "送君上马时，不道朝垆燠。\r\n春风入木心，皮肌发红绿。\r\n春风良易暮，那得勤行路。\r\n且莫望南窗，胡蝶飞无数。"
        },
        {
            "title": "家池雨中二首一",
            "content": "小池初凿新得雨，一部鼓吹从何来。\r\n有蟾正碧乱草色，时出汨没西南隈。\r\n井干跳梁百不少，洞庭鱼龙何有哉。\r\n能歌得胜莫入月，凉夜与尔俱忘回。"
        },
        {
            "title": "复用前韵赠祠部陈元舆",
            "content": "行乐曾闻戒迟暮，人生波上飞凫聚。\r\n兰亭往事如过雨，山阴修竹空千古。\r\n陈侯挥翰少年时，三赋声名动人主。\r\n可是高才弃绳矩，自然采绣非针缕。\r\n五十天南把一麾，犹得无襦歌叔度。\r\n邂逅西城筑冶墟，王官继日车连户。\r\n自言春晚洞庭归，日落江南得佳句。\r\n倾盖何妨许如故，执鞭况是平生慕。\r\n但忧笔陈困攻坚，傥许寻盟解围去。"
        },
        {
            "title": "陪发运右司叔父集金山次韵",
            "content": "报国身无用，还山计欲成。\r\n烟霞异尘世，江海慰高情。\r\n幸继阮咸集，恐惭疏受声。\r\n清诗逢绝景，未觉负平生。"
        },
        {
            "title": "省曹梦游山示无斁",
            "content": "万里归来兄弟乐，百年多病井庐思。\r\n如何骑马穿靴地，只梦登山着屐时。"
        },
        {
            "title": "陌上花八首",
            "content": "朝云暮雨山头宅，暖日晴风陌上花。\r\n绛幕何妨行缓缓，送春归尽妾还家。"
        },
        {
            "title": "次韵文潜馆中作",
            "content": "蓬山前临九轨路，三日街晴案吹土。\r\n直庐凿牖面宫垣，青壁崭崭看垂雨。\r\n殿阁风斜碧瓦寒，翅湿苍鸢不能乳。\r\n却思穷巷亦可言，一埽蚊虻通昔苦。\r\n郁蒸书课未须忙，午漏传休听天语。\r\n平生豪气对樽酒，山鸡见镜犹能舞。\r\n城南寺近晚堪过，笙歌凉月闻千户。\r\n但忧伏日细君须，割肉无缘待归俎。"
        },
        {
            "title": "开先寺前望瀑布",
            "content": "白虹昼下昆仑顶，半入青林久不回。\r\n下洞水轮穿地底，冰崖吼怒却重来。"
        },
        {
            "title": "漫成呈文潜五首",
            "content": "花如怨人不近眼，深院一枝春得知。\r\n东风不是不爱惜，刚为花愁真是谁。"
        },
        {
            "title": "次韵金乡宰韩宗恕寺丞见赠三首",
            "content": "公子翩翩出世贤，少时术业已成全。\r\n闲中道义轻三事，醉里文章敌八仙。\r\n客舍寒垆聊可拥，县楼昏鼓不须传。\r\n河阳花发期相过，即是新年换故年。"
        },
        {
            "title": "次韵王正甫马陵感事",
            "content": "风雨关河浩荡愁，骚人憭栗对清秋。\r\n追君旧事何堪听，投我新诗不易酬。\r\n纸上安知百年后，酒中聊可一生浮。\r\n言归款段谁能约，正有疏顽马少游。"
        },
        {
            "title": "子固席上雪得芟字",
            "content": "新霜一夜草如芟，午酌临轩雪点衫。\r\n不怕夷门清着骨，故教诗句耸巉岩。"
        },
        {
            "title": "题彭郎小姑祠",
            "content": "山与矶名从地志，姑兼郎号出江民。\r\n世间称谓无真实，闻说双祠自有神。"
        },
        {
            "title": "过铜陵南望一山高出云上奇秀可骇余未尝至江",
            "content": "云端忽露碧孱颜，如髻如簪缥缈间。\r\n惊骇舟中齐举首，不言知是九华山。\r\n\r\n【注释】：【原题】：\r\n过铜陵南望一山高出云上奇秀可骇余未尝至江南遽曰此九华也问之言是"
        },
        {
            "title": "读易",
            "content": "学不到忘言，崇朝守韦编\r\n使我能解化，此物为蛇蝉"
        },
        {
            "title": "次韵金乡宰韩宗恕寺丞见赠三首",
            "content": "乘涛无意犯星躔，好在琴尊且乐全。\r\n彭泽孤吟成小隐，苏门双啸剧登仙。\r\n平时主父言多困，晚节扬雄学始传。\r\n鲍叔可能知管子，劳君相许寄忘年。"
        },
        {
            "title": "次韵邓正字慎思秋日同文馆九首",
            "content": "高堂置书几，连幕与云齐。\r\n暑服犹便葛，秋盘已饤梨。\r\n官醪聊足醉，古锦不成题。\r\n空对灯花喜，重城隔夜闺。"
        },
        {
            "title": "答赵滋主簿",
            "content": "我昔寻幽径山上，曾傍苕溪弄菱桨。\r\n南临天目指掌间，隔岭如闻笑言响。\r\n年来清血断征衣，碧发丹颜日夕非。\r\n便欲相期煮白石，与君晚入烟霞飞。"
        },
        {
            "title": "即事一首次韵祝朝奉十一丈",
            "content": "平生交游情，独处不可乍。\r\n那为一马饮，浊水喷百马。\r\n弦歌高楼上，但恨知者寡。\r\n丈人遗世心，口语傥能借。\r\n不然抱幽璞，终岁裹幞帊。\r\n坐令青蝇繁，暂出刑两踝。\r\n儒冠成自误，归去无屋瓦。\r\n赖逢里中贤，筑室各萧洒。\r\n及时秫麦贱，樽酒得同把。\r\n安能效干没，肩与市人亚。\r\n居然邑里号，曾墨为还驾。\r\n况在灶奥间，欲耻王孙贾。\r\n东方钱二百，得米稚啼嗄。\r\n嘲笑坐穷辰，无肉饱伏假。\r\n尚闻剥啄声，聊复屣屐迓。\r\n子常妙工诗，苏李掩曹谢。\r\n有时醉酕醄，大笑翻盏斝。\r\n倒床鼻息恶，唤起对残灺。\r\n复古志尚奇，众竞方独暇。\r\n扪虱与人言，岂不逢谴讶。\r\n崇朝洁腹坐，往往食旁舍。\r\n子固业少成，议论媲风雅。\r\n尝闻庄生说，乃慕巨鱼化。\r\n平居似晏子，志念能自下。\r\n而我独迂疏，通人所讥骂。\r\n正赖觞咏中，得意自陶写。\r\n留连接清晤，欲起不能罢。\r\n是时春雨余，桑密鸠鸣野。\r\n城隅园圃近，款段亦时跨。\r\n便恐百卉阑，晼晚侵朱夏。\r\n人生形骸累，未免俗情诈。\r\n此理岂外求，犹烦詹尹卦。\r\n清风穆然在，如渴啖甘蔗。\r\n况我自散材，谷口躬耕者。\r\n去年秋不在，匏瓠缘庭架。\r\n低回迫荣利，妻子怜王霸。\r\n横经亦强颜，已取或人舍。\r\n但虑宰我愚，松柏谈三社。\r\n翛然一室内，黄卷开佳话。\r\n尺璧竞寸阴，宁复当论价。\r\n吟哦愁肝肾，蟋蟀吊长夜。\r\n鄙俚颇近情，持用自悲诧。\r\n功名与道义，熊掌偕鱼灸。\r\n二事良难兼，夫子贤点也。"
        },
        {
            "title": "同杨希仲吴子进李希孝张景良北关纳凉晚过大",
            "content": "君不见少陵翁，昔时亦厌在泥滓。\r\n青鞋布袜翁自喜，上关流水入城来。\r\n青苹之末风未已，驾言出游我无酒。\r\n张侯为致尊中旨，可怜筑室宁封池。\r\n下有千房并万蕊，官曹十九民事聒。\r\n况乃坐堂环榜捶，扬波沐发安在哉。\r\n我曹官冷奚不来，日长飞鸟困塌翼。\r\n龟出仰喙鱼张腮，南箕不哆少女默。\r\n焦暍坐恐昆虫猜，杨君尝揽辔。\r\n独出无把袂，古藏大般若。\r\n中天立华厦，同游得吴李。\r\n张子亦予社，登临物色为我豪。\r\n长空吹雨来萧骚，原为起\r\n伏河出没。\r\n雾作吞吐山卑高，君不见幕中群公府曹掾。\r\n清谈接武金闺彦，平明趋府罢亭午。\r\n宁有食顷坐闲燕，我曹放意诚崛奇。\r\n王事鞅掌惭周诗，嵇康不堪章服裹。\r\n此事恐得通人嗤，李侯挽我未宜下。\r\n世间一笑如此寡，鄙夫敢慕从事贤。\r\n少日采薪勤两肩，草玄亦投阁。\r\n醉者坠不愕，安能学丁君。\r\n高举似黄鹤，一廛平生事。\r\n百壶中虑廓，且当俛仰宇宙间。\r\n子欲观海须观澜，所思安在良阻艰。\r\n李侯有嘉意，语若茧绪曳。\r\n不应开口烦睥睨，爱身为物太早计。\r\n\r\n【注释】：【原题】：\r\n同杨希仲吴子进李希孝张景良北关纳凉晚过大安寺"
        },
        {
            "title": "感遇十首次韵和黄著作鲁直以将穷山海迹胜绝",
            "content": "叶公好画龙，龙固不可晤。\r\n安知下其室，惊骇暗楹雾。\r\n昭王亦贸骨，冀以得马故。\r\n相者竞举肥，终然驹远去。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "立春日呈通守资中通直",
            "content": "摇轩柳态未应还，正在凭高望远间。\r\n一夜春风吹北渚，清晨佳气满南山。\r\n动头乐事从今数，信手诗章莫放闲。\r\n但惜濉阳蔡公子，莺花烂漫向京关。"
        },
        {
            "title": "二十八舍歌",
            "content": "戎菽有角原桑黄，客愁唧啧闻扈亢。\r\n转蓬无氐行役晚，蟋蟀在房思妇惋。\r\n男儿有心事弧矢，十年风光随马尾。\r\n长须舂米婢借箕，斗酒为君聊解颐。\r\n谁怜长夜饭牛苦，安能卧泣羞儿女。\r\n平生未入君此室，一庐翛然四壁立。\r\n文章奎躔动圆天，贫有余富黔娄贤。\r\n功名不羞烂羊胃，灭昴擒胡未能计。\r\n谁能简毕老此生，不用诹嘴招忿争。\r\n世事参商君此行，桂酒椒浆石井美。\r\n山鬼幽篁衣薜荔，暮江老柳系归船。\r\n蛟宫涵星动深渊，张帆自惯夕风恬。\r\n九折摧轮鹄翼短，他年君车当轸转。"
        },
        {
            "title": "感遇十首次韵和黄著作鲁直以将穷山海迹胜绝",
            "content": "鼓吹出西羌，光华动眉额。\r\n鞑橐望酒泉，面有可怜色。\r\n念身匪兕虎，少日四方迹。\r\n百计等画蛇，老大悲故国。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "陌上花八首",
            "content": "临安城郭半池台，曾是香尘扑面来。\r\n不见当时翠軿女，今年陌上又花开。"
        },
        {
            "title": "饮酒二十首同苏翰林先生次韵追和陶渊明一",
            "content": "少贱足可喜，险阻更尝之。\r\n为亲谋斗粟，无意出竞时。\r\n缅焉效一官，报国方在兹。\r\n宁当不恤纬，对酒怀忧疑。\r\n学道恨力浅，中遭世网持。"
        },
        {
            "title": "北山道中示公为",
            "content": "吾方卖剑日，汝正抱孙归。\r\n昭代无官守，平生近钓矶。\r\n青山上野艇，白水到林扉。\r\n晒枣日犹烈，鸣枝风已威。\r\n荒陂民事少，迂径客行稀。\r\n伤雨蝉知默，违霜雁见几。\r\n卜居南县早，收课北庄微。\r\n行李牧儿识，生涯田叟讥。\r\n烝尝了岁事，簦屩息尘机。\r\n反舍从争席，行衢莫振衣。\r\n潜逃多落莫，放浪少歔欷。\r\n文字陪吾老，功名许汝非。"
        },
        {
            "title": "次韵彦远相州道中二首",
            "content": "自君之出矣，吾居关昼横。\r\n尚有杨李来，时能出门迎。\r\n少日所忿慉，壮年瞀双睛。\r\n涉月在一床，几成小冠盲。\r\n夫子竹林趋，世固溷高明。\r\n尚喜鞍马间，经阿复缘泓。\r\n诗随晚雨堕，迫户有余清。\r\n便拟酿白黍，相邀饭青精。\r\n重惜吾杨李，徂秋各南征。"
        },
        {
            "title": "题周廉彦所收李甲画三首三鸭",
            "content": "鸭急风吹雪满汀洲，迎腊淮南忆倦游。\r\n小鸭枯荷野艇冷，去年今日冻高邮。"
        },
        {
            "title": "呈毅父提刑",
            "content": "不酌公荣有意哉，可能元亮此公侪。\r\n但读离骚政须酒，不应须为菊花来。"
        },
        {
            "title": "次韵金乡宰韩宗恕寺丞见赠三首",
            "content": "蜀客高词诧割鲜，直吞云梦气仍全。\r\n自怜单阏穷为赋，不向元和共得仙。\r\n嘉论一朝倾盖合，新诗半夜叩关传。\r\n西窗却话巴山事，它日相逢忆此年。"
        },
        {
            "title": "东皋十首",
            "content": "李君禅味诗情里，解作黄金不润身。\r\n目断白衣檐酒阒，何妨聊破一垆春。"
        },
        {
            "title": "次韵邓正字慎思秋日同文馆九首",
            "content": "蔡侯南国秀，经纬耿昭回。\r\n文史蛙生甑，风云蛰起隈。\r\n吾君求助意，之子为时来。\r\n万缕防秋费，何如一士才。"
        },
        {
            "title": "送八弟无斁宰宝应",
            "content": "穷邦迫秋成，霖雨厚土湿。\r\n邅吾上涞水，濞汹三峡疾。\r\n邦人送之子，岸潦饮马膝。\r\n凄凄属方升，澹澹惊并集。\r\n冲湍顺涂路，游波汇原隰。\r\n安知禾黍腐，转觉蛙黾急。\r\n何由干此潦，问天借九日。\r\n萧萧荆棘晚，亹亹霜霰密。\r\n之子向南州，铜章宰一邑。\r\n何须念宋远，古谓跂余及。\r\n扬舲堤柳尽，把醆淮山入。\r\n封圻吴楚徼，郡县秦汉袭。\r\n开门驵侩哄，辏浦篙帆翕。\r\n平旦书百函，交衢客三揖。\r\n新湖容鼓铸，甲令贵绥辑。\r\n之子搴词科，闻诗不读律。\r\n古来学为吏，颇自吾儒出。\r\n足民与知方，求由有政术。\r\n鞭笞麇鹿骇，亦恐日不给。\r\n先君卓鲁后，之子况早立。\r\n焚香闭合坐，啾耳从潗濈。\r\n官忙尚偷闲，文字要嶪岌。"
        },
        {
            "title": "孔雀院后蒙泉",
            "content": "檐头山作屏当砌，石眼泉为镜照窗。\r\n我亦困蒙如可击，此泉从户到西江。"
        },
        {
            "title": "同刘景文登大安阁",
            "content": "刘侯先将军，忠义当代显。\r\n喑噁指戎虏，却走自相践。\r\n西坡坐首鼠，势蹙不得免。\r\n天怜壮士穷，有子如此鲜。\r\n清时铸农器，文字正须勉。\r\n行吟畔牢愁，愤悱亦足遣。\r\n时来蹑云梯，仰视天宇展。\r\n下俯河两涯，牛马细不辨。\r\n达生匪行怪，未用惊邑犬。\r\n官闲尚数临，泑泽要清浅。"
        },
        {
            "title": "鱼沟怀家",
            "content": "生涯身事任东西，药笥书囊偶自赉。\r\n柳嫩桑柔鸦欲乳，雪消冰动麦初齐。\r\n沙头晚日樯竿直，淮上春风雁鹜低。\r\n归去未应芳物老，桃花如锦遍松溪。"
        },
        {
            "title": "秋夜西岗联句",
            "content": "城南远人迹，虫响最先秋。\r\n河汉横疑近，星辰烂不收。\r\n露浓枝上月，风驶苑中筹。\r\n下直身田野，相忘世马牛。\r\n市声城郭夜，遥色草茅幽。\r\n寂寞容还往，文章得献酬。\r\n天依阊阖转，斗直未央留。\r\n清洛东输海，夷门北拱州。\r\n寒灯知苦织，浊酒识穷愁。\r\n饱食容高议，苍颜媿薄游。\r\n黑貂寒事早，青史素心遒。\r\n附骥容吾钝，黄金试络头。"
        },
        {
            "title": "饮校理盛居中家次韵二首二",
            "content": "一倒南斋玉宇醇，绝胜不醉楚江滨。\r\n骊驹且莫催归御，鸲鹆何妨属坐宾。\r\n我尚少年新白发，君须痛饮敌青春。\r\n未愁驱使无诗句，怕遣壶空花笑人。"
        },
        {
            "title": "送外舅杜侍御使陕西自徐州移作",
            "content": "建隆以来论人物，得士与古相低昂。\r\n人才历数仁祖世，后生嵬琐无复望。\r\n老成寂莫典刑在，杜公玉立映班行。\r\n少时学问圣贤说，松柏岁寒观老节。\r\n得官乌府不须臾，正色空闻动帷闼。\r\n铄金众口未必然，天与名城慰萧屑。\r\n王师顷缚山西酋，朝廷却怀西顾忧。\r\n凉州旄钺何足恃，岐陇须公勤传邮。\r\n平生经国有雅意，乘流得坎惟所值。\r\n作官施设要近民，金马严徐等儿戏。\r\n诏书宽大人乐生，吏安为弛威不行。\r\n金城那可无粟守，尧舜与民宁并耕。\r\n茶盐资国何必古，俗儒徇名不知务。\r\n精神折冲在本强，要以雍容在苍遽。\r\n知无不为公自期，岂弟君子神所私。\r\n秦山渭水照车马，属城列县观威仪。\r\n此行属任良不恶，金鱼新佩明光墀。\r\n谁言直谏居内少，淮南盗铸烦抚绥。\r\n时平王度日金玉，岁晚汲公还见思。"
        },
        {
            "title": "复和定国惠竹皮枕谑句",
            "content": "老来山水兴弥深，不在长安侠少林。\r\n它日只为林下计，不将锦被作呻吟。"
        },
        {
            "title": "谢王立之送蜡梅五首",
            "content": "恐是凝酥染得黄，月中清露滴来香。\r\n定知何逊牵诗兴，借与穿帘一点光。"
        },
        {
            "title": "视田五首赠八弟无斁",
            "content": "苏秦不愿印，乃在二顷田。\r\n东皋五十亩，力薄荆杞填。\r\n择高种苜蓿，不湿牛口涎。\r\n拙计安足为，朝往而暮旋。"
        },
        {
            "title": "再用前韵和答",
            "content": "当时同赴饮城西，倾盖论心已恨迟。\r\n湖海可无年少气，雪霜还有岁寒枝。\r\n功传汗竹藏王府，诗入文弢动岛夷。\r\n不会书生安用此，眼前睫固未曾知。"
        },
        {
            "title": "松菊堂读史五首",
            "content": "当年伏地全杨李，公亦何知爱恶间。\r\n千古论心许公近，百年归意与谁闲。"
        },
        {
            "title": "次韵邓正字慎思秋日同文馆九首",
            "content": "忆卧蓬莱阁，同听午唱鸡。\r\n星辰望天北，簪组隔城西。\r\n几日宣鱼钥，长驱响月题。\r\n更凭催邓子，要剸玉如泥。"
        },
        {
            "title": "水龙吟 次歆林圣予惜春",
            "content": "问春何苦匆匆，带风伴雨如驰骤。\r\n幽葩细萼，小园低槛，壅培未就。\r\n吹尽繁红，占春长久，不如垂柳。\r\n算春长不老，人愁春老，愁只是、人间有。\r\n\r\n春恨十常八九，忍轻孤、芳醪经口。\r\n那知自是、桃花结子，不因春瘦。\r\n世上功名，老来风味，春归时候。\r\n最多情犹有，尊前青眼，相逢依旧。\r\n【注释】：【注释】：\r\n本篇抒写惜春情怀，层层铺叙，多有转折，但却不厌其详尽发露，全在于真情贯注，气势充沛，所以不必以蕴藉空灵之格求之。\r\n上片起首五句先表达一般惜春之意，但写到花的地方，都别有寓意，说被吹落的花，是些在“小园低槛 ”之中，“壅培未就”的嫩花小朵，一经风雨，便已吹扫净尽 ；而垂柳经春 ，由鹅黄而翠绿，而密可藏鸦 ，春二三月正是柳芽萌发以至茁壮成长的时期。\r\n“ 吹尽繁红，占春最久，不如垂柳。”占春最久”是相对“繁红”易尽而言的，这里不仅有物情的体会，有哲理的蕴藏，也反映了作者兴趣的所注。\r\n以下四句“算春常不老，人愁春老，愁只是、人间有。”四序代谢，春去复来 ，从远看，是“春常不老 ”，这是第一点。春花易谢，春柳不凋，从长近时看 ，春总是“发生”的季节。《尔雅》云 ：“春为发生 。”这是春“不老”的第二点。人因春去而愁“春老”，自然界不任其咎 ，只是人们自己在那里多愁善感罢了。作者写到这里，在“惜春”这个题目上已把自己的见解阐述清楚，使用的不是如陈季常《无愁可解》那样纯是理性的语言，它有景语，有情语，也有一点苏东坡的旷逸之气。\r\n过片接过上文“ 春常不老”“愁只是、人间有”的命题 ，结合人们包括自己所谓春恨表现 ，自嘲自解。“春恨十常八九，忍轻辜、芳醪经口”，化用“世间不如意事十常八九 ”的成语，说明每当春去匆匆，风雨摧花时 ，必生怅恨，唯有借酒遣之。这是自嘲。\r\n“那知自是 ，桃花结子，不因春瘦”，桃花之落，是因为它要结实了 ，而不是春之无情 ，有意造成“红瘦 ”的局面。语本中唐诗人王建《宫词》“树头树底觅残红，一片西飞一片东。自是桃花贪结子，错教人恨五更风。”的诗意。说明白了这是自然规律 ，那么春恨便无须发生了。这是自解。以上就“惜春”题目反复推究，把花开花落的常见现象从物理和哲理上加以剖析，心理上的疙瘩似乎可以消除，但作者之所以费如许笔墨写出他已经明白了的自然界的道理，却是为了衬托出他还不曾明白、不能解决、正在苦恼的政治 、人生方面的“ 春归”问题。这才是这首词的主旨。\r\n“世上功名三句”直接切入主题 。“世上功名”是为国家立功扬名，在封建社会的知识分子心目中有一个从读书、应试、为官到建功立业的打算 。“老来风味 ”：人生一世，由少而壮而老的最后阶段。而这两方面 ，在作者此时来说 ，都已到了“春归时候”，即事业无成，人已老大。词的这几句便反映了他的思想感慨。“纵樽前痛饮，狂歌似旧，情难依旧”，纵能借歌酒自我排遣，奈何已失的政治上的和人生的青春不能恢复，豪情难似旧时，这才是作者所无法譬解的那种“惜春”之情。\r\n此词写“惜春”题目，而落笔颇与他人不同，抒情融以说理，理性多于感情，在惜春词中别具一格。"
        },
        {
            "title": "收麦呈王松龄秀才",
            "content": "晁庄寂莫依东山，王庄负郭容往还。\r\n东山刺蓟深一尺，负郭家近饶盘餐。\r\n穿鞋戴笠随麦陇，旱日炎炎烟燎颜。\r\n贱贫辛苦事当尔，君屋鳞鳞三百间。"
        },
        {
            "title": "复答唐公并呈鲁直成季明略",
            "content": "穷邦无以餬吾口，岁岁荒山收橡斗。\r\n商歌白石不胜寒，非为荆州三往还。\r\n天下无人知我意，得君相合一言间。\r\n三书丞相何烦上，再见客卿宁用赏。\r\n愿闻关中季布名，何得此声梁楚城。\r\n论心四子谁许我，百金一诺兹为荣。\r\n唐公才非今世士，不见圣人见君子。\r\n我今正似逃虚空，闻人跫然已心喜。\r\n君不见玉川月蚀诗律难，不独虾蟆遭骂弹。\r\n凭陵百怪付公等，青天蜀道宁容攀。\r\n它时邹湛名亦好，常在我知因岘山。"
        },
        {
            "title": "馆宿",
            "content": "残雪封条未干，兰台幞被春寒。\r\n斜日房栊吏散，鸣鸠飞下栏干。"
        },
        {
            "title": "摸鱼儿 东皋寓居",
            "content": "买陂塘、旋栽杨柳，依稀淮岸江浦。东皋嘉雨新痕涨，沙觜鸥来鹭聚。堪爱处。最好是、一川夜月光流渚。无人独舞。任翠幄张天，柔茵藉地，酒尽未能去。青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试覰。满青镜、星星鬓影今如许。功名浪语。便似得班超，封侯万里，归计恐迟春。\r\n【注释】：【注释】：\r\n此词为作者的代表作，作于晁氏贬谪回乡后居于东山“归去来园”时。词中不仅描写了园中胜景，而且抒发全词借议论抒怀，情真意挚，气势豪迈，连用典故而能流转自如，一气贯注。\r\n上片描绘出一幅冲淡平和 ，闲适宁静的风景画：陂塘杨柳，野趣天成，仿佛淮水两岸，湘江之滨的青山绿水。东皋新雨，草木葱茏，山间溪水的涨痕清晰可辨，沙州上聚集着白鹭、鸥鸟，一片静穆明净的景色 。然而最令人神往的 ，莫过于满山明月映照着溪流 ，将那一川溪水与点点沙洲裹上了一层银装 。以“ 一川”形容夜月，可见月色朗洁，清辉遍照。“光流渚”三字则将宁谧的月色写得流动活跃，水与月浑然一体，那滔滔汩汩流动着的，难以辩识那是溪水还是月光。完全是一幅动静谐和的山中月夜图。面对着此景，词人翩然起舞，头上是浓绿的树幕，脚底有如茵的柔草，偌大的世界好象只剩下他一个人，他尽情地领略这池塘月色 ，酒尽了还不忍离开。词之上片，寓情于景 。表现了归隐的乐趣。绘色绘影的描写中，可见到作者“诗传画外意，贵有画中态 。”的高超艺术表现力 。词中用了由大及细 ，由抽象到具体的写法，先说园内景色如淮岸湘浦，是大处落墨，总述全貌 。接着写雨至水涨，鸥鹭悠闲，是水边常见景物，但已见其明丽清幽。最后以“堪爱处”、“最好是”引出野居幽栖的最佳景象。\r\n下片即景抒情 ，以议论出之，表现了厌弃官场、激流勇退的情怀。词人直陈胸臆，以为作官拘束，不值得留恋，儒冠误身，功名亦难久恃，这一句是从杜甫《奉赠韦左丞丈 》“儒冠多误身”句化出。他深感今是昨非 ，对自己曾跻身官场、虚掷时日表示后悔。\r\n词人开函对镜 ，已是白发种种 ，益见功名如过眼云烟，终为泡影。末句说显赫如班超，也只能长期身居西域，到了暮年才得还乡。\r\n此词一反传统词家所谓“ 词须宛转绵丽 ”的常规，慷慨磊落，直抒胸臆，辞气充沛，感情爽豁，词境开阔，颇富豁达，清旷的情趣，与作者的恩师苏东坡在词风上一脉相承，并对辛弃疾的词作产生了重要影响。"
        },
        {
            "title": "次韵文潜瞻启圣院旃檀像",
            "content": "至人如幻千亿身，若以色观皆世人。\r\n大千初自一沤发，变化谁能知本因。\r\n移天宫殿着人世，断取无异陶家轮。\r\n当年紫磨已殊胜，后来浮海亦有神。\r\n缅怀此地初启圣，真人继出天下春。\r\n庄严事秘理莫测，万世镇守无陈新。\r\n宝坊千柱众八百，衣食随念何由贫。\r\n天寒急景过驹隙，坐稳不去同鸱蹲。\r\n归来想象发光影，一洗百虑无余尘。"
        },
        {
            "title": "自画山水寄无斁题其上",
            "content": "湘吴昔穷览，怀抱自难忘。\r\n毫素开尘牖，江山入草堂。\r\n寄君花县里，虚我竹林傍。\r\n何物酬斯赠，清诗要一囊。"
        },
        {
            "title": "叙旧感怀呈提刑毅父并再和六首",
            "content": "赋成庚子尚魂惊，往事如风未暇评。\r\n长乐钟前偶相对，凌烟图上等浮名。\r\n登车岂是君无意，幞被何妨我自行。\r\n更许心亲遗貌敬，老来尤见旧交情。"
        },
        {
            "title": "寄李成季",
            "content": "闻驱传节向秦关，何日重来玉笋班。\r\n犹胜谯都拙司马，苦无官况不教闲。"
        },
        {
            "title": "及第东归将赴调寄李成季",
            "content": "先辈观涛沧海口，长啸横槎拂牛斗。\r\n野人醉着梦游天，九门历尽惊复还。\r\n嘈嘈广乐犹盈耳，出门依旧重人间。\r\n不知先辈今何往，仙标玉骨天应赏。\r\n千里东归暮景清，桑麻暗地日衔城。\r\n黄金宫阙初回望，青草恩袍偶自荣。\r\n归来澣濯亲甘旨，却叹京尘误游子。\r\n家人饭黍慰辛勤，邻媪壶浆佐欢喜。\r\n君不见冯驩一剑星阑干，短歌慷慨不堪弹。\r\n男儿得意贵颖脱，功名有分劳跻攀。\r\n折腰正为五斗米，得饱约君寻故山。"
        },
        {
            "title": "感兴五首次韵和李希孝四",
            "content": "不肯埽一室，顾欲天下清。\r\n少日又不羁，颇复乡党轻。\r\n长年始羞悔，耳目尚聪明。\r\n何须更市药，小女故知名。"
        },
        {
            "title": "西归七首次韵和泗州十五叔父四",
            "content": "浮云如游尘，倏忽蔽白日，\r\n登高念摇落，岁暮一何疾，\r\n东陵种瓜事，富贵宁可必，\r\n人生无南北，行乐时易失，"
        },
        {
            "title": "直庐联句",
            "content": "上合井泉甘若醴，蓬山点茶竹阴底。\r\n庚伏恩容午课休，宫殿初凉朝雨洗。\r\n身闲出饮官不嗔，日长睡足长精神。\r\n未惭便作蠹鱼老，拔毛济世知何人。"
        },
        {
            "title": "对雪和王仲至",
            "content": "鸾凤交横逐雨华，玉城银涧共萦斜。\r\n且看雾散千峰瘴，未觉雷惊万谷芽。\r\n碧落高情元物外，金闺清梦自天涯。\r\n宁知夜半寒歌客，烟断邻墙四五家。"
        },
        {
            "title": "赠杨景平",
            "content": "君不见华阴杨君汉孔子，君生其后无乃似。\r\n平居恐惧西北隅，力行发愤尚不媿。\r\n君今鸣橹下长淮，眼明清晓三楚开。\r\n扬州行矣勿濡滞，江南细雨收黄梅。\r\n我今正是鸟折翼，肺病三年广文直。\r\n昔时黄帽榜舟人，却向西湖当不识。\r\n寄声关子老渔樵，小山桂树不须招。\r\n乘槎东海未敢必，欲去天台观石桥。"
        },
        {
            "title": "次韵文潜病中作时方求补外",
            "content": "贫炉初着灰，浊酒寒不温。\r\n邻张病未来，独负南窗暄。\r\n昨日往过之，欢喜能两餐。\r\n酲醲淟然解，愧无枚乘言。\r\n祝君抱虚一，邪气袭无门。\r\n今晨有起色，迎笑眉宇轩。\r\n扶掖两男儿，总丱佳弟昆。\r\n遣诵寄我诗，妙可白玉刊。\r\n平生俱豪气，见酒渴骥奔。\r\n赐休常苦稀，晨谒良不闲。\r\n约君向南邦，勿厌敲扑諠。\r\n公余未忘饮，何必釂十分。\r\n时平但行乐，卧治安足论。\r\n琵琶五十面，雷雨出昆弦。"
        },
        {
            "title": "题伯时画",
            "content": "单于射获明妃笑，劝酌蒲萄跪小胡。\r\n不恨别宫昆莫老，应怜超乘子南夫。"
        },
        {
            "title": "泊舟山阳偶题",
            "content": "五岁淮山一梦新，扁舟曾系市桥春。\r\n津亭石磴双垂柳，见我依依似故人。"
        },
        {
            "title": "次韵毅父户部兄游栖岩寺",
            "content": "恐是初禅第一天，千秋龙象镇危巅。\r\n坐看玉井莲飘叶，绝胜香垆日照烟。\r\n点点蚁封知晋甸，纷纷雁背向秦川。\r\n要须浩荡奇言称，付与南华旧老仙。"
        },
        {
            "title": "秋夜古风",
            "content": "瑶池始波县圃风，邓林飞叶云搅空。\r\n人间栎社几黄落，晓窗洗黛悲青铜。\r\n常嗟彭祖悔杖晚，不见王母桃花红。\r\n安知帝怒削龙伯，舆峤已没归墟中。\r\n楚人方复感时节，申旦不寐同秋虫。\r\n虚堂气入枕簟肃，熟寐不复闻嗈嗈。\r\n大言身塞不得仰，了语无异鸿毛烘。\r\n天如旋磨人蚁却，更千万日劳何功。\r\n汉南种柳人笑尔，江潭凄怆雕形容。\r\n小楼遐观午夜阒，凉月不尽山无穷。\r\n一身逆旅过万物，千古昨梦如惊蓬。\r\n胡床收虑蹔一息，杲杲已上扶桑东。"
        },
        {
            "title": "昨日雪已佳约李令希孝",
            "content": "昨日雪已佳，今日雨亦好。\r\n冰肤解万木，洗濯见枯槁。\r\n思君对此坐，孤咏废幽讨。\r\n明日尚相期，春禽听清晓。"
        },
        {
            "title": "安陶舟中",
            "content": "缭绕春堤去欲穷，参差烟坞到还通。\r\n依依润柳侵晨雨，细细吹花傍午风。"
        },
        {
            "title": "复用前韵遣怀呈鲁直唐公成季明略",
            "content": "泾水为渠食万口，一石论功泥数斗。\r\n嗟泾独不似渭闲，安流赴海又西还。\r\n天下楩柟尽隆栋，何如栎社不材间。\r\n无能饱食犹天上，巧智忧劳缘利赏。\r\n我无懋功突厥名，横身为国作长城。\r\n又非石堡将军勍，带刀夺取紫袍荣。\r\n世上此身愚莫比，雾縠翻惭汉童子。\r\n壮心虽欲强自挽，凫足元悭续非喜。\r\n君不见西京对策济时难，羞死王嫱马上弹。\r\n时平鸟雀须食尔，鸿羽可用高难攀。\r\n从今识路窘捷径，求我莫傍终南山。"
        },
        {
            "title": "送石梁赴举",
            "content": "鹤知半夜鸡知旦，岁晚淹留客心乱。\r\n功名识时贵及早，不忍饭牛衣至骭。\r\n家居负米有季弟，能视明星弋凫雁。\r\n男儿业就可以行，桃李荣时腰绶灿。"
        },
        {
            "title": "开梅山",
            "content": "开梅山，梅山开自熙宁之五年。\r\n其初连峰上参天，峦崖盘崄阂群蛮。\r\n南北之帝凿混元，此山不圯藏云烟。\r\n跻攀鸟道出荟蔚，下视蛇脊相夤缘。\r\n相夤缘，穷南山。\r\n南山石室大如屋，黄闵之记盘瓠行迹今依然。\r\n高辛氏时北有大戎寇，国中下令购头首。\r\n妻以少女金盈斗，遍国无人有畜狗。\r\n厥初得之病耳妇，以盘覆瓠化而走。\r\n堪嗟吴将军，屈死狺狺口。\r\n帝皇下令万国同，事成违信道不容。\r\n竟以女妻之，狗乃负走逃山中。\r\n山崖幽绝不复人迹通，帝虽悲思深。\r\n往求辄遇雨与风，更为独力之衣短后裾。\r\n六男六女相婚姻，木皮草实五色文。\r\n武溪赤髀皆子孙，侏离其声异言语。\r\n情黠貌痴喜安土，自以吾父有功母帝女。\r\n凌夷夏商间，稍稍病侵侮。\r\n周宣昔中兴，方叔几振旅。\r\n春秋绝笔逮战国，一负一胜安可数。\r\n迩来梅山恃险阻，黄茅竹箭霪雾雨。\r\n南人颠踣毙溪弩，据关守隘类穴鼠。\r\n一夫当其厄，万众莫能武。\r\n欲知梅山开，谁施神禹斧。\r\n大使身服儒，宾客盈幕府。\r\n檄传傜初疑，叩马卒欢舞。\r\n坦然无障塞，土石填溪渚。\r\n伊川被发祭，一变卒为虏。\r\n今虽关梁通，失制后谁御。\r\n开梅山，开山易。\r\n防獠难，不如昔人闭玉关。"
        },
        {
            "title": "送吕承奉至山从吕龙图晋伯辟秦州机宜",
            "content": "去日剧奔骥，新交非曩图。\r\n怜君事业长，蔚若颐生须。\r\n表东海者谁，君世有显儒。\r\n端委论百揆，鞭弭雄千夫。\r\n二陈诗礼伯，八荀纨绮雏。\r\n尝闻达大家，可以济八区。\r\n功名望圣世，忠孝自吾徒。\r\n我昔拜秦州，词林炳于菟。\r\n见谓可与言，锄荒而破觚。\r\n刳中不宿秽，味道因有腴。\r\n斯文望若人，颠沛一手扶。\r\n白头远绥边，狐兔安足驱。\r\n汲黯在朝廷，永绝淮南觎。\r\n平叔不斗羌，事正今日须。\r\n今君撰杖屦，还向府中趍。\r\n问讯不弃捐，寄声亦疏迂。\r\n何当质疑义，卖剑老樵苏。"
        },
        {
            "title": "扬州杂咏七首",
            "content": "皁荚村南三里许，春江不隔一程遥。\r\n双堤斗起如牛角，知是隋家万里桥。"
        },
        {
            "title": "次韵韩求仁南台朝请晚过南湖见寄",
            "content": "浮花浪蕊信东西，何许寻芳去自迟。\r\n流景不须惊石火，寸田应已长琼枝。\r\n想君清兴聊堪发，遣我忧心久欲夷。\r\n便作崔丞日临水，凫行擿尾不须知。"
        },
        {
            "title": "栽花招泗州叔父",
            "content": "春园移春栽，芽孽粳粒大。\r\n东风日日吹，喷吐不暇裹。\r\n杨梢青犹未，桃萼红尚可。\r\n田蔬美已最，村醑醇亦颇。\r\n少年慕立事，幸得能几个。\r\n艰难合归来，茅屋聊共佐。"
        },
        {
            "title": "拟古六首上鲜于大夫子骏其三庭前有奇树",
            "content": "庭前有奇树，好鸟鸣喈喈。\r\n朱荣被紫萼，采掇以忘怀。\r\n弃置而不省，秋风凄以摧。\r\n不惜朝华暮，君行殊未来。"
        },
        {
            "title": "题宗室大年画扇四首",
            "content": "柳动燕初来，波生雁将去。\r\n惟有小崧高，苍苍自如故。"
        },
        {
            "title": "寄怀寿光主簿四叔父",
            "content": "我初就学首未冠，叔父不以童儿看。\r\n我今生年二十一，叔父晚作东州官。\r\n侧身西望不得见，泪下两脸何丸澜。\r\n青春白日不照贫士屋，使我四壁长年寒。\r\n六年两岁从进士，晚学扬雄识难字。\r\n贷钱乞米出都门，鼓腹吹篪入吴市。\r\n读书击剑老死终，何为古来慷慨无人知。\r\n上有九重之青天，下有百尺之黄泥。\r\n收声藏热等雷火，白杨蔓草秋风悲。\r\n生亦不可料，死亦不可量。\r\n荆山长号刖两足，何如船尾歌沧浪。\r\n我不能钩章抉句攀俊造，又不能赤鸡白狗追年少。\r\n矫首翻肠无一言，归去吴松学渔钓。\r\n主簿卑官何所施，秋来两鬓应生丝。\r\n阿宜已冠无成事，犹忆它年冬至诗。"
        },
        {
            "title": "遐观栖辞",
            "content": "窘墙堵之伏潜兮，登斯栖以遐观。\r\n匪吾居之为隘兮，乾坤曶其盂盘。\r\n仰攀甍而拊楯兮，宇旷旷而益宽。\r\n彼何大而能舒兮，吾何眇而莫闲。\r\n霜肃垄而木枯兮，潦收窦而泽干。\r\n蓬鸣野而相追兮，呑海水而天寒。\r\n左睇兮城闉，右盼兮林坰。\r\n商贾纷其书合兮，陶冶蓊其烟兴。\r\n之罘杳以在东，双柏近而青青。\r\n物暇遽之不同兮，余亦不知其何情。\r\n聊浮游以相羊兮，初怫郁而中清。\r\n彼坱圠之无垠兮，人驹隙之暂更。\r\n道本夷而世险兮，夸夺餍而卒平。\r\n周垣兀其跨衍兮，逝千古于樵耕。\r\n春与秋之不淹兮，岁忽忽其峥嵘。\r\n招摇指于北陆兮，澹黄宫之阳生。\r\n固天道之反覆兮，气默会而孤萌。\r\n朝卷箔而极望兮，稍雾廊而日晶。\r\n及旸景之方中兮，晞余发乎南荣。\r\n浮云起而景翳兮，四暝合而覩星。\r\n风摵摵而感轩兮，雀啾啾而赴楹。\r\n收百为以清虑，施余裯而榻横。\r\n漠汹汹而非声兮，邈冉冉而非征。\r\n形欺魄而若存兮，神无亏而靡成。\r\n目瞳垅而罔觌兮，坐待日之方升。\r\n夜寥寥而未央兮，羌不寐而无营。"
        },
        {
            "title": "新城塔山对雨二首一",
            "content": "山外圆天一镜开，山头云起似浮埃。\r\n松吟竹舞水纹乱，坐见溪南风雨来。"
        },
        {
            "title": "西归七首次韵和泗州十五叔父二",
            "content": "霏雨晚沾裳，零霜晓被路，\r\n驱车叹时迈，所遇一无故，\r\n悠悠天地宇，万物各有聚，\r\n閟我冰雪姿，幽居从可住，"
        },
        {
            "title": "东皋十首",
            "content": "小阁高原最上头，下床莫遣许公羞。\r\n如今老罢栏边意，不是元龙百尺楼。"
        },
        {
            "title": "次韵钱济明赠感慈长老",
            "content": "我闻栖禅人，一念超十地。\r\n云何别影事，未免依缘气。\r\n譬如幻男女，机废根随废。\r\n不然怖头走，此病穷三世。\r\n邦公狮子吼，曾使诸天喜。\r\n广说无说时，俱成甘露味。\r\n不知室久如，当有天来侍。\r\n城隅竹坞近，梵刹开严閟。\r\n以彼穴中空，清风自来萃。\r\n我生久更事，求愚不求慧。\r\n清风已说法，不用重宣偈。\r\n开祖照人姿，沧波白苹际。\r\n居然九奏妙，往往鱼龙戏。\r\n济明经世才，雕松识寒岁。\r\n怀宝竟迷邦，此岂非良计。\r\n名山寻胜士，投老终深诣。\r\n我自所蕲廉，蝉叶真堪蔽。"
        },
        {
            "title": "仲光寄纻袍",
            "content": "手裁白纻制新袍，犊鼻应怜犬子劳。\r\n倚仗衡门聊服此，良人身不属临洮。"
        },
        {
            "title": "题僧昙秀锺山杂咏二十首后",
            "content": "明珠出袖四百琲，坐有烟霞草木香。\r\n断取锺山擎石掌，那知不下净名床。"
        },
        {
            "title": "和王仲甫病暑",
            "content": "吴邦惮暑如蜂虿，河曲还遭长日晒。\r\n蔗浆金碗赖蠲烦，内托潜阴数为败。\r\n黄昏乍快风吹发，驱拊蚊虻坐明发。\r\n青衫主簿气如云，茂陵无事悲消渴。\r\n茫洋河伯何为者，两涘无因辨牛马。\r\n何生狂梦涸归墟，喉舌汤汤未劳泻。\r\n能来一嗽华池津，七碗清风立有神。\r\n更寻齿下微妙诀，遣君体适仍魂平。\r\n案头白纸如堆雪，人事纷纷日将月。\r\n与君未遇尤四时，利害相磨生内热。"
        },
        {
            "title": "闻慎思说豪塘居",
            "content": "闻在豪塘饮，松林日百回。\r\n当年鹿何往，异世鹤归来。\r\n未许茅斋并，终期蜡屐陪。\r\n丹留杉不死，夜气看星魁。"
        },
        {
            "title": "春雨呈文潜",
            "content": "倦将鸟帽障黄日，一雨新开春已融。\r\n忽惊宫瓦出新碧，更喜海棠舒小红。\r\n爱酒邻张不可奈，听歌老谢无由同。\r\n春如行客祗欲去，若为挽取须壶空。"
        },
        {
            "title": "出城三首",
            "content": "堆案文书无了毕，并堤船舫且萦回。\r\n非关董役年年事，自为春郊得得来。"
        },
        {
            "title": "压沙观梨",
            "content": "邺城旁缺通清沟，城南之水城中流。\r\n白沙涨陆最宜果，万梨压树当高秋。\r\n去年花开往独晚，不见琼苞肠欲断。\r\n隆冬骑马傍高原，却恨枯枝寒日短。\r\n忽然变化何处来，一夜东风吹雪满。\r\n晴川极望百亩开，三山银阙正崔嵬。\r\n杂花不容一朵间，照眼冷艳云为堆。\r\n堂中置酒对已好，千葩万蕊谁能绕。\r\n暖景氤氲一片忙，蝴蝶飞来落青草。\r\n人间浩荡看春光，岂徒田猎心发狂。\r\n向人惨澹迫归兴，落日岘山催羽觞。\r\n故园桃李春蹊没，惜哉拔去无奇术。\r\n明日重寻傥可期，暴雨流阶不能出。"
        },
        {
            "title": "题宗室大年画扇四首",
            "content": "鸲之仍鹆之，尔名今是非。\r\n人言不踰济，何事满苔矶。"
        },
        {
            "title": "长安行赠郭法曹思聪",
            "content": "越罗作衫乌纱帻，长安青云少年客。\r\n梁门门西狭斜陌，飞阁氤氲多第宅。\r\n南威十五桃花色，萧管哀吟动魂魄。\r\n银槽压酒倾琥珀，青丝络头飞赭白。\r\n韩狗胡鹰快多获，少年意气区中窄。\r\n金昆玉季盈十百，君独飘翩异风格。\r\n十岁铅丹事书册，岂徒新丰困寒厄。\r\n能犯龙头请恩泽。送君此行无怆恻，\r\n努力功名传烜赫。它年寻我吴山侧，\r\n踯躅盈山禽磔磔。"
        },
        {
            "title": "复用前韵并答鲁直明略且道见招不能往",
            "content": "铜斗承糟醉张口，口和渔阳拍铜斗。\r\n去年抛却青竹竿，女嬃婵媛呼我还。\r\n我初不解世中语，淡面那久王侯间。\r\n未须头出千人上，要有廖君黄子赏。\r\n竹林清风前日生，豫章冥冥云拥城。\r\n二人不来草木长，带铗陆离谁与荣。\r\n步行夺马从此起，谈笑封侯谁氏子。\r\n平生不识笳鼓悲，虚读君诗舍然喜。\r\n君不见大贤远抱与俗难，何须酒盘柔指鸣哀弹。\r\n二人高韵已寥廓，黄鹄之飞那得攀。\r\n绳桥可度见可喜，家贫马骨高三山。"
        },
        {
            "title": "次韵两苏公讲筵唱和四首",
            "content": "李公素誉压朝端，曾泝龙门鬣未干。\r\n虽愧彭宣惟赐食，未惭贡禹亦弹冠。"
        },
        {
            "title": "上马",
            "content": "上马笑属君，归期在十日。\r\n来时草白芽，归时青郁郁。\r\n来嗔马蹄急，归嗔马蹄缓。\r\n人心自如此，马蹄终不变。"
        },
        {
            "title": "景修二十岁褒为乡举之首晚乃尉青田无不遇色",
            "content": "一尉三千五百里，昔人尝已叹沈英。\r\n陆机文赋成童妙，梅福官资向老清。\r\n尽说江山多胜事，且临风月慰高情。\r\n它年见我长安道，货药无心更避名。\r\n\r\n【注释】：【原题】：\r\n景修二十岁褒为乡举之首晚乃尉青田无不遇色其里人晁补之为赋五十六字以别且勉之"
        },
        {
            "title": "饮酒二十首同苏翰林先生次韵追和陶渊明五",
            "content": "一眼异青白，口语来啾喧。\r\n酌一不酌一，用意何其偏。\r\n谁似子孙子，高栖苏门山。\r\n时随岭云出，又与林鸟还。\r\n平生但长啸，独为嵇生言。"
        },
        {
            "title": "和雒酒十二弟见降羌赴阙",
            "content": "二鸟蒙恩岂有知，车书混一是昌期。\r\n知君不化伊川祭，右倚门墙恐见麾。"
        },
        {
            "title": "身世谩悠哉",
            "content": "身世谩悠哉，田园首重回。\r\n春来亦何事，忽忽叹庭槐。"
        },
        {
            "title": "八音歌二首答黄鲁直",
            "content": "金丹妙通灵，子有遗世术。\r\n石髓不成餐，闵予多滞骨。\r\n丝声纺事暮，捣声寒事来。\r\n竹叶将菊花，及时同一杯。\r\n匏器祀天地，贵质不贵华。\r\n土缘井渠繁，生气泄大和。\r\n革面固非性，小人变丹青。\r\n木鸡本无心，风雨安所能。"
        },
        {
            "title": "漫成呈文潜五首",
            "content": "无心看春只欲坐，偶骑马傍春街行。\r\n可怜愁以草得暖，一寸心从何处生。"
        },
        {
            "title": "北京学直舍对客",
            "content": "鸟声落檐间，竹色在户外。\r\n解屦置几前，放杖当椅背。\r\n默然仰栋时，往与古初会。\r\n有时遗坐客，十问不一对。\r\n尚因呼乃觉，笑自谢顽昧。\r\n知非慕籧子，事去等蜩蜕。\r\n一生所未免，饮食与眠睡。\r\n所以更颓然，可乐本非内。\r\n有心欲何用，桥起则形累。\r\n赖客同门生，旷荡乃不愧。"
        },
        {
            "title": "用无斁八弟永城相迎韵寄怀",
            "content": "平生殚千金，术似刘累僻。\r\n春风九轨道，无我迷阳迹。\r\n呼来着冠紞，野貌不改昔。\r\n易衣怜介弟，犹有布一尺。\r\n身惭崔浩短，胸次俨列戟。\r\n中天翥鸾凤，我自无六翮。\r\n何曾客权贵，见谓贫盗璧。\r\n堂堂涑水翁，我在此人籍。\r\n不诋曲江贤，宁羞九年谪。\r\n艰难累吾母，鬓发白一夕。\r\n独此负吾心，敢言忠抱石。\r\n方时半千运，异昔阳九厄。\r\n譬驰羊肠阪，双任臣子责。\r\n帝王所张弛，乾坤有阖辟。\r\n君敷皇极言，人咏蓼萧泽。\r\n鸢鱼竞飞跃，风俗凛移易。\r\n已开公府合，又置四郊驿。\r\n搜求逮田野，欣喜到僮役。\r\n虽微携手上，颇似破笯释。\r\n川涂见吾弟，薪木询我宅。\r\n怜君如我固，不叹玄尚白。\r\n薄饮尽余醅，凝尘振鹿席。\r\n我醉易成狂，欲起须君掖。"
        },
        {
            "title": "饮酒二十首同苏翰林先生次韵追和陶渊明十二",
            "content": "东汉有两士，才智炫一时。\r\n三公往访事，卧痾亦见辞。\r\n伟明独不然，小道安取兹。\r\n斯人似水镜，与世破昏疑。\r\n忧国不为身，百世那可欺。\r\n举杯相欢属，是事亦置之。"
        },
        {
            "title": "十月九日初谒卫真太清宫二首",
            "content": "帷间角麈千年白，庭下髯羱一点青。\r\n当日乘云无马迹，只今遗木尽龙形。"
        },
        {
            "title": "次韵张着作文潜休日不出二首",
            "content": "张侯经济术，见遇未容心。\r\n扬子执戟老，蒋生开径深。\r\n予亦拙造请，素怀爱园林。\r\n闭门鸟雀喜，朝日上骎骎。"
        },
        {
            "title": "题谷熟驿舍二首二",
            "content": "一官南北鬓将华，数亩荒池净水花。\r\n扫地开窗置书几，此生随处便为家。"
        },
        {
            "title": "次韵杜天达见寄",
            "content": "冷屋寒舟两处怀，一封归信隔年开。\r\n愁容顿与河冰泮，佳思先随岸柳来。\r\n射雉便甘忘我矢，画蛇何怪夺君杯。\r\n端知雪里清吟好，未减山阴兴尽回。"
        },
        {
            "title": "春雪监中即事二首二",
            "content": "白云自非桃李族，阳春且止听黄竹。\r\n江风吹苇暗天地，鸥鸟纷纷起追逐。\r\n请看万瓦变璠玙，平日尘寰无此屋。\r\n闲居幽事亦堪论，小迳苗生土增沃。"
        },
        {
            "title": "陌上花八首",
            "content": "郊外金軿步帐随，道边游女看王妃。\r\n内官走马传书报，陌上花开缓缓归。"
        },
        {
            "title": "答李令",
            "content": "知音惭李令，问我复何为。\r\n道义惟添睡，功名只有诗。"
        },
        {
            "title": "锁试呈同舍三首",
            "content": "天街初月映天河，拜敕东华走马过。\r\n解榻暂如龟遇木，闭帘还似雉婴罗。\r\n倦依书册工催睡，闷倚诗篇足当歌。\r\n可待纷纷厌朱墨，昼闲唯有饮无何。"
        },
        {
            "title": "游华岳归道中望仙掌",
            "content": "深岩踏遍寻归路，仙掌依然在碧虚。\r\n无限游人重驻马，岂惟狂客倒骑驴。\r\n挂图天汉朝霞上，落影秦关夕照余。\r\n千古全生才一士，可怜登览尽丘墟。"
        },
        {
            "title": "叙旧感怀呈提刑毅父并再和六首",
            "content": "亲见扬雄自不惊，吾人要使后人评。\r\n白圭未可轻三复，小草须防得二名。\r\n太华耸天如剑立，黄河蹙野似军行。\r\n栖迟自忆衡门后，可是登楼不称情。"
        },
        {
            "title": "东皋十首",
            "content": "登登策策不须呼，时动圆荷触短蒲。\r\n五步濠梁亦堪乐，相忘何必是江湖。"
        },
        {
            "title": "送刘景文两浙西路都监",
            "content": "刘侯八尺力如虎，遣守黄河千里堤。\r\n闭门寒郊似深隐，虫响秋巷墙悬梨。\r\n我官北门四换岁，访饮屡过城濠西。\r\n雁飞不到建章阙，欲往何异车无輗。\r\n诗篇惊人众侧耳，蚤有高誉无卑栖。\r\n诏绥兵马吴八郡，画船下汴光生蜺。\r\n西湖灵隐天下冠，幽人释子多招提。\r\n松林竹坞我行地，拂拭定有尘埃题。\r\n山堂清酒小泥赤，吴歌白纻双蛾低。\r\n少年放意入云水，只今块坐愁冠笄。\r\n君行日夜向佳景，洞庭霜落羞鰅夷。\r\n莫夸能饭便鞍马，闽琛海赆通蛮溪。\r\n时平游宦行乐耳，属有佳客须频携。\r\n明年我亦丐一邑，扁舟江上随凫鹥。"
        },
        {
            "title": "玉溪归逢外甥李相如汴中",
            "content": "蛮乡俟天形，畏蠚复惮暑。\r\n梦甥来万里，竹响风动宇。\r\n如今真似梦，相对别恨吐。\r\n平生窘执辔，白面力如虎。\r\n谁令斗指日，江使堕渔罟。\r\n桃僵李为仆，遗佩满江渚。\r\n常忧抱石死，无复脚踏土。\r\n哪知徼时愿，起废遇明主。\r\n旷调已远迹，未用矜杜举。\r\n但忧世议隘，亡弓不亡楚。\r\n吾甥学孔子，况乃父母鲁。\r\n如闻四门闢，未信遡洄沮。\r\n上书闵魃旱，膏以神灵雨。\r\n北海自有人，高丘岂无女。\r\n尔壮观尔能，吾归固吾所。\r\n期甥二儿上，馀子不足数。\r\n何以喻我心，酌此湘吴醑。"
        },
        {
            "title": "泊思禅寺呈廖明略其地盖干越寺在琵琶洲上",
            "content": "迟君干越思禅寺，弥月忘归住翠岚。\r\n忽见琵琶洲上月，始惊全室在天南。"
        },
        {
            "title": "次韵无极以道寄金山寺佛监五绝二",
            "content": "不应无手是无拳，且看毛端现四天。\r\n似向吾家得消息，鼓山余响尚轰然。"
        },
        {
            "title": "赠送澶州监酒税刘铨殿直",
            "content": "顿丘淇水雄朔方，官收榷算资公藏。\r\n晨朝百贩罗庭堂，望门逆鼻闻椒浆。\r\n惜哉刘子气方刚，峨冠凛凛颀而扬。\r\n丈夫有志固难量，短袖不足供倡佯。\r\n黄河七月鸣浮梁，风埃瘦马景山长。\r\n刘子何之魏北乡，悲歌弹铗邀孟常。\r\n冯驩一语惊齐王，况如刘子足自强。\r\n读书满腹钳尔吭，酆城埋宝夜则光。\r\n士惟不用久乃彰，不见将军家平阳，\r\n遭时有用名焜煌。"
        },
        {
            "title": "和王拱辰观梨花二首一",
            "content": "海棠十韵诧芬芳，惭愧梨花冷似霜。\r\n赖有乐天春雨句，寂寥从此亦馨香。"
        },
        {
            "title": "皖口遭风",
            "content": "欻起惊涛渺去程，扁舟三日滞长汀。\r\n无心坐使群鸥舞，莽眇吾知未可乘。"
        },
        {
            "title": "祷雨宿九曲池上三首",
            "content": "微月淡芜城，飞萤纵复横。\r\n蛙鱼凉亦乐，跳港触荷声。"
        },
        {
            "title": "谯都对酒忆玉函山",
            "content": "不遣西楼对玉函，宋谯频缀副车衔。\r\n今年重污花前酒，犹是扬州别驾衫。"
        },
        {
            "title": "次韵李秬赏花",
            "content": "天香国色竞新奇，初过清明未觉稀。\r\n困舞尚迎风袅袅，醉妆犹弄日晖晖。\r\n飘零洛下千金价，惭愧江南百草非。\r\n谢守多才最怜尔，百篇能伴羽觞飞。"
        },
        {
            "title": "将别历下二首一",
            "content": "来见红蕖隘渚香，归涂未变柳梢黄。\r\n殷勤趵突溪中水，相送扁舟向汶阳。"
        },
        {
            "title": "次韵范翰林淳夫送秦王薄觏",
            "content": "高词自班马，短句亦阴何。\r\n输写无穷已，怀山赴壑波。\r\n深耕待铚艾，疗饥乃嘉禾。\r\n机云共一时，未信来者多。\r\n老病愧群豪，鱼山临东阿。\r\n苏公门下客，事业皆不磨。\r\n孙宝暂主簿，灵槎会穷河。\r\n它年九功叙，当使睦者歌。\r\n业虡置牙羽，筦箫复森罗。\r\n镛钟欠一铎，未害大乐和。\r\n却欲从浮海，珊瑚烂红柯。\r\n龙门虽箭驶，此志未蹉跎。\r\n丹沙还黑发，流景尔则那。\r\n仇池出一派，分江定有沱。"
        },
        {
            "title": "拟古六首上鲜于大夫子骏其一西北有高楼",
            "content": "西北有高楼，缥缈齐紫清。\r\n周栏十二折，飞鸾结丹楹。\r\n上有弦歌女，充耳以黄瑛。\r\n当窗弄白日，颜若苕之荣。\r\n阳阿奋哀响，梁欐有遗声。\r\n不惜厉清商，零霜飞园英。\r\n谁为听之者，皎皎自知明。\r\n幸承遗褋眷，同车以遐征。"
        },
        {
            "title": "祷雨宿九曲池上三首",
            "content": "同辇笙歌地，荒池风露天。\r\n无心更怀古，凉夜正甘眠。"
        },
        {
            "title": "求仁复示怨句次韵",
            "content": "闻说高情久沉寥，絷维谁与永今朝。\r\n五车犹累方书好，万物先从辩说雕。\r\n已向季咸心独醉，更缘顺子意都消。\r\n清秋璧月凉如水，莫遣纤云翳紫霄。"
        },
        {
            "title": "和胡戢七首",
            "content": "时平未用入山深，岁晚何妨木秀林。\r\n闻说熊罴参后乘，可容牛下有哀吟。"
        },
        {
            "title": "饮谢公辅家",
            "content": "皇天于春自着意，安排未遣东皇家。\r\n朝雨已教润压土，晓风更将寒约花。\r\n诗篇驱使到老得，酒船拍浮即生涯。\r\n四年逢春今日好，可是芳物年年加。"
        },
        {
            "title": "东皋十首",
            "content": "尺五城南未足高，只今小杜更飘飖。\r\n暮烟疏雨从君胜，玉子文楸听我饶。"
        },
        {
            "title": "晚春二首一",
            "content": "春呼群艳与偕藏，残英风劝作清狂。\r\n消愁贤圣酬酢寡，破睡枪旗幽兴长。"
        },
        {
            "title": "和洛笋小发",
            "content": "叔夜青山肯长往，不应石髓化山坚。\r\n君会箨龙才小发，恐君心未老伊川。"
        },
        {
            "title": "叔与戏云谓我穷我尝伤食从而嘲之",
            "content": "羊踏胸中昨夜蔬，不应扪腹怪如壶。\r\n妇家得餔犹须忍，莫索槟榔笑尔臞。"
        },
        {
            "title": "次韵张着作文潜饮王舍人才元家时坐客户部李",
            "content": "霜雪埋百花，及时斗春阳。\r\n城南有高士，买屋入花藏。\r\n经时不出门，为花日日忙。\r\n我居在何许，近止东数坊。\r\n亦有佳公子，连车换帷裳。\r\n隔墙蜂蝶諠，开户草木香。\r\n仙人朱桃椎，发绿童脸芳。\r\n此公不可见，此画来远方。\r\n竹欹屠苏坞，柳拂辘轳床。\r\n素儿虽小小，亦足侑客觞。\r\n尚书廊庙具，气若冰壶凉。\r\n忘年此宾主，吾党有辉光。\r\n人生走尘土，岁月颜鬓苍。\r\n曷不休沐暇，过此熏修房。\r\n宴坐二十年，非痴实难量。\r\n张侯不出家，在家说缘忘。\r\n尚拟问两卿，携肴借红妆。\r\n妍歌听黄子，不饮亦清狂。\r\n\r\n【注释】：【原题】：\r\n次韵张着作文潜饮王舍人才元家时坐客户部李尚书公择光禄文少卿周翰大理杜少卿君章黄著作鲁直"
        },
        {
            "title": "虹县逢无斁二首一",
            "content": "清河掺执汴河逢，万里悲欢一梦中。\r\n不作常情问京雒，鱼山好在故园松。"
        },
        {
            "title": "冰玉堂辞",
            "content": "论世以观士兮，集羲以为词。\r\n所非正而敢从兮，日可罣而东之。\r\n嗟若士之弗获兮，羌何忿而负石。\r\n繄圣贤之出处兮，惟遵道而守徳。\r\n凤览辉而乃下兮，雏犹耻乎腐吓。\r\n非九方之为使兮，夫何足以得马。\r\n庐岑岑以镇楚兮，汹大江之东涹。\r\n分阴阳之晦明兮，钟斯人以正直。\r\n惟天道与地宝兮，非所求其犹爱。\r\n与之全而不用兮，怀斯美以固在。\r\n大固不可以适兮，方固不可以圆。\r\n试回功谢于土谷兮，夫乃同道于禹稷。\r\n譬人生犹吹吷兮，无得丧之可齐。\r\n纷吾何指以为正兮，服吾初其庶几。"
        },
        {
            "title": "同鲁直和普安院壁上苏公诗",
            "content": "畏暑聊寻寺，追凉故遶池。\r\n雨园鸠唤妇，风径燕将儿。\r\n散篆萦帘额，留云暗井眉。\r\n龙蛇动屋壁，知有长公诗。"
        },
        {
            "title": "阎子常求琴弦",
            "content": "先生三尺琴，断绝弦上音。\r\n欲求凤喙胶，弱水毛犹沉。"
        },
        {
            "title": "甘雨",
            "content": "晻晻轰轰有物催，端如鬼驾北溟来。\r\n百昌一种得甘雨，蛇不耆干苕卵摧。"
        },
        {
            "title": "滨州道中四首",
            "content": "身随符檄塞垒，家与琴书邺都。\r\n白酒清谈忆汝，黄花佳节愁予。"
        },
        {
            "title": "赠常州感慈邦长老",
            "content": "君不见大通方丈空无物，亦不拈椎并竖拂。\r\n本原自性未出喉，已向顶门遭一咄。\r\n感慈神骏渥洼流，壁上高僧莫遣酬。\r\n霹雳一声龙破柱，此中何处有裴休。"
        },
        {
            "title": "喜文潜自淮南归招饮西冈呈坐客",
            "content": "春回三楚冰生漪，银台春梦归心驰。\r\n莫言上水百丈苦，淮渚东风一月期。\r\n都城经春雪蔽地，百花不放须君至。\r\n清晨一纸国门书，走马蓬壶下直初。\r\n保康桥头灯照夜，我马鸣嘶向君马。\r\n得君岂但官局同，卜邻况近南城下。\r\n文词翊善知名久，丈人令德于公后。\r\n同年廖李芸省郎，吴门隐尉身姓张。\r\n平时花发值此客，随分东墙有春色。\r\n宫壶赐酒玉流卮，请君但作留春诗，\r\n人生身外安所知。为君借舞杜廷尉。\r\n对花有酒那不醉。"
        },
        {
            "title": "荳叶黄",
            "content": "蒹葭苍，荳叶黄。\r\n南村不见冈，北村十顷强。\r\n东家车满箱，西家未上场。\r\n荳叶黄，野离离。\r\n鼠窟之，兔入畦。\r\n豕母从豚儿，豕啼豚咿咿。\r\n衔角复衔萁。荳叶黄，谷又熟。\r\n翁媪衰，餔糜粥。\r\n荳叶黄，叶黄不独荳。\r\n白黍堪作酒，瓠大枣红皱。\r\n荳叶黄，穰穰何膴膴。\r\n腰镰独健妇，大男往何许。\r\n官家教弓刀，要汝杀贼去。"
        },
        {
            "title": "和胡戢七首",
            "content": "相逢樽酒未辞深，握手盱眙十载心。\r\n车马凄凉人夜别，出门落月与横参。"
        },
        {
            "title": "题惠崇画四首冬",
            "content": "天高霭霭云昏，江阔霏霏雪繁。\r\n渚下鸭方远泛，枝间雀不闻喧。\r\n鄙夫此志相依，生涯稊稗同微。\r\n欲具沙边短艇，波涛岁晚人稀。"
        },
        {
            "title": "将行陪贰车观灯",
            "content": "行歌红粉满城欢，犹作常时五马看。\r\n忽忆使君身是客，一时挥泪逐金鞍。"
        },
        {
            "title": "扬州杂咏七首",
            "content": "雷陂新作麦田荒，曾说风兴没两郎。\r\n谁似当年李刺史，春波还引句城塘。"
        },
        {
            "title": "送昙秀师归庐山梦斋",
            "content": "扁舟又过楚江东，庐阜霜晴翠扫空。\r\n四海五湖皆逆旅，千岩万壑正秋风。\r\n会观沙界无华处，何必茅斋是梦中。\r\n已悟三生旧知识，不因天竺寺前逢。"
        },
        {
            "title": "次韵鲁直试院赠奉议李伯时画诗",
            "content": "东房携卷绕幕行，西房卷作堕地声。\r\n纸山间出笔阵横，李侯画若禅眼透。\r\n观鱼玄沙骨竦瘦，舟中渊明细若豆。\r\n归心秪爱玉花骢，不须棘针学痴翁，\r\n恼渠愁作眉斗红。"
        },
        {
            "title": "送吴黯赴阙",
            "content": "我初官此君未来，君今去此我未往。\r\n翻飞岂不慕缅邈，留滞何能悲鞅掌。\r\n学道平生昧蹊径，半世端如走榛莽。\r\n古人曾病田甫田，切磋安可去吾党。\r\n东风消雪送鸿雁，南国连山生筱簜。\r\n为当归梦五湖中，会有高名百寮上。"
        },
        {
            "title": "东坡公以种松法授都梁杜子师并为作诗子师求",
            "content": "长锥散子岩岩遍，短竹扶条岁岁添。\r\n待得烹茶有松叶，不应更课木奴缣。\r\n\r\n【注释】：【原题】：\r\n东坡公以种松法授都梁杜子师并为作诗子师求余同赋二"
        },
        {
            "title": "复用前韵答唐公唐公有一日纸贵传都城之句且",
            "content": "诸公辩壮悬河口，唾落纷纷珠百斗。\r\n井陉酣战我已悭，赤帜忽立无由还。\r\n唐公断后不容北，腹背未殊秦宛间。\r\n明光侯印悬天上，下有死夫缘重赏。\r\n书生懦志安足惊，饥死索米长安城。\r\n献君赐帛等优笑，覆酱未知传纸荣。\r\n泮宫先生诚国士，可是同年予二子。\r\n杂吟未减听匏竹，能使穷愁发孤喜。\r\n君不见新声欲至旧声难，十指劳君千万弹。\r\n平生不遇感知己，过此身外谁能攀。\r\n它年常侍幸见访，不因豆落悲南山。\r\n\r\n【注释】：【原题】：\r\n复用前韵答唐公唐公有一日纸贵传都城之句且讼其不知我也并呈鲁直成季明略"
        },
        {
            "title": "滨州道中四首",
            "content": "三径蒋生里第，再见虞君客卿。\r\n多病增予归思，少年许子高名。"
        },
        {
            "title": "拟古六首上鲜于大夫子骏其五涉江采芙蓉",
            "content": "涉江采芙蓉，江上零露滋。\r\n方舟不能度，日暮白苹悲。\r\n清波有鸣鸿，荡漾安可期。\r\n幸因南风逝，寄言钦所思。"
        },
        {
            "title": "东坡公以种松法授都梁杜子师并为作诗子师求",
            "content": "佩牛未敢邀君出，射虎何当许我从。\r\n要看堂堂冠剑叟，苍然十万甲夫中。\r\n\r\n【注释】：【原题】：\r\n东坡公以种松法授都梁杜子师并为作诗子师求余同赋三"
        },
        {
            "title": "连日顺风",
            "content": "昔日肩吾上国行，鱼龙黑浪自堪惊。\r\n我今憔悴西风稳，却是江神不世情。"
        },
        {
            "title": "谯国嘲提壶",
            "content": "何处提壶鸟，荒园自叫春。\r\n夕阳深樾里，持此劝何人。"
        },
        {
            "title": "返迷辞",
            "content": "五逹跂，行者迷。\r\n茨菉蹊，蚖蜴嬉。\r\n杳凄凄，莽离离。\r\n赫隆曦，可环时。\r\n日黯西，与谁期。\r\n往不思，逢诡期。\r\n死{犭禺}貔，安可知，亟反之。\r\n大道夷，都邑差。\r\n车马驰，冠剑祇。\r\n志可持，能足施。\r\n贵名垂，好爵靡。\r\n俨罇卮，餍粱肥。\r\n窈室帷，安厥妃。\r\n观盈亏，浩浩移。\r\n逝不迟，咸若斯。\r\n何绥绥，不返为。\r\n从魈夔，神索衰。\r\n今狐疑，后当悲。\r\n我此词，如泰龟。"
        },
        {
            "title": "家池雨中二首二",
            "content": "不作太白梦日边，还同乐天赋池上。\r\n池上今年有荷叶，细雨游鱼噞轻浪。\r\n教儿读易不应举，幽人一爻吾得尚。\r\n此池便可当长江，欲榜茅斋来荡漾。"
        },
        {
            "title": "追和陶渊明归去来辞",
            "content": "归去来兮，吾无以归奚以归。\r\n既身不足以任责，畏首尾而心悲。\r\n慕往昔之经世，嗟吾力之莫追。\r\n彼辞位而灌园，岂吾今之独非。\r\n雨冥冥而荷笠，榛莽莽厕褰衣。\r\n我行野而视天，觉宇大而身微。\r\n乃矜虻蚷，止驱息奔。\r\n背隍筑室，面坂植门。\r\n三绶从褫，图书尚存。\r\n忘瓠落之可忧，比浮海之为樽。\r\n跞太初而游意，弊无极而雕颜。\r\n反国蜗而自足，俯巢幕而亦安。\r\n解予辔之沃濡兮，脱予牵之间关。\r\n识鸟鸣而物华，陶阳气以流观。\r\n悟息渊而消枝，亦墐户而俱环。\r\n惟文字之幼工，则虽老而桓桓。\r\n归去来兮，彼河滨之善游。\r\n或往学而丧生，复里粮其安求。\r\n善陶生之逹情，不与世兮同忧。\r\n实迷途其已远，惧斯人之莫畴。\r\n或待兔守株，或遗剑刻舟。\r\n虽成事之不说，聚悔踰于山丘。\r\n庶西方之至言，聊反闻而逆流。\r\n守一静而为君，亦何往而不休。\r\n已焉哉，一书一夜成四时。\r\n子之叹川逝不留，颓光不可使东之。\r\n韩终王子乔，汗漫难与期。\r\n俯寸田之荆棘，曷不旦耘而暮耔。\r\n悲在堂之蟋蟀，惭不乐于唐诗。\r\n悟死生之如梦，亘今古而无疑。"
        },
        {
            "title": "复用前韵呈明略鸡肋集卷十四",
            "content": "茅焦逆讦磨虎口，何似淳于饮一斗。\r\n终军乘傅惊汉关，何似富春投组还。\r\n天下同心乖出处，岂徒黄白马毛间。\r\n鄙夫纷纷烦觖望，负日可堪希国赏。\r\n竹林居士亦何营，江花无限老江城。\r\n那知桥上驷马宠，能作山间蕙帐荣。\r\n兴国寺中四月尾，海棠雪落生红子。\r\n呼门日午醉不应，昨夜君恩赐闻喜。\r\n君不见卒然佳会高欢难，幸值野王聊一弹。\r\n人生歧路易南北，明发云散何由攀。\r\n知君未试餐玉法，我亦欲返焦城山。"
        },
        {
            "title": "次韵无极以道寄金山寺佛监五绝三",
            "content": "鹙子犹应昧此缘，室中那有久如天。\r\n饶师掷过三千界，浮玉西津故俨然。"
        },
        {
            "title": "次韵苏注承议天钵元长老像前捻香",
            "content": "萧然方丈病仪成，蓑笠忘来一境清。\r\n应作是观宁有相，实无得度即非情。\r\n日常居士行时午，月在生公讲处明。\r\n能识微言只夫子，可怜惟我最初程。"
        },
        {
            "title": "栖贤寺三峡桥",
            "content": "绝壁秋标天外剑，深溪冬吼地中雷。\r\n上宫未信无人到，朱阁飞从顶上来。"
        },
        {
            "title": "再用韵和陈伯比二首二",
            "content": "筑台危可瞰垧牧，朝来小雨犹十上。\r\n虽无峻岭有修竹，不减山阴同放浪。\r\n青门正尔堪邵平，云中何必须魏尚。\r\n小池更广勿近墙，畏与浊渠同滉漾。"
        },
        {
            "title": "赠王顺之歌",
            "content": "王郎见若不胜衣，眇然儒者未有奇。\r\n我知王郎有奇处，议论涛海拏蛟螭。\r\n由周而来逮五季，故事本朝能尽知。\r\n不惟知之业有用，斟酌成败中无疑。\r\n我闻昔时崔浩亦复尔，所怀百万非熊罴。\r\n人才如此后来少，朝廷水镜区妍媸。\r\n胡为五十尚尘土，长翮似剑犹差池。\r\n愀然对我数白发，追风逐日无由羁。\r\n三书自荐应不暇，五府交辟终何为。\r\n邢侯胸中有王霸，不但游谈汉终贾。\r\n勇于吾道一臂扶，往不畏难忧助寡。\r\n似闻诗有云龙期，云何计出柏马下。\r\n岂非事君难进从古然，不然富贵终在天。\r\n堆金买玉患无玉，玉至自骇无因前。\r\n君不见东秦逐守拙难似，木石当前以身抵。\r\n接淅去齐未敢言，退飞过宋聊堪比。\r\n神形自问还自答，因拙得全方至此。\r\n少狂干世等画蛇，老罢食功同履豨。\r\n向长毕事渐可涯，彭泽弃官从此始。\r\n山林不着一物随，平生万卷付群儿。\r\n收光牛背看屋壁，更不刮膜烦金鎞。\r\n遭时有用君当起，丹青宛转麒麟里。\r\n我行此计无赢输，世事从来弈棋耳。"
        },
        {
            "title": "题文潜诗册后",
            "content": "君诗容易不着意，忽似春风开百花。\r\n上苑离宫曾绝艳，野墙荒径故幽葩。\r\n惬心刍豢非杂俎，垂世江河自一家。\r\n头白昏昏醉眠处，忆君频夜梦天涯。"
        },
        {
            "title": "饮酒二十首同苏翰林先生次韵追和陶渊明十五",
            "content": "幼闻锦江春，欲访子云宅。\r\n叩门问奇字，便埽四方迹。\r\n青云看一鹗，凡毛愧累百。\r\n劳公谕伯业，齿坚头未白。\r\n何当摆俗累，岁月可惋惜。"
        },
        {
            "title": "饮酒二十首同苏翰林先生次韵追和陶渊明十一",
            "content": "苏公士冠冕，复似郭有道。\r\n知士未达间，趣操保耆老。\r\n精钢试九火，劳倦容不槁。\r\n为州弟饮酒，况此年岁好。\r\n藏锋避世故，轻敌丧吾宝。\r\n时来用毫末，勋业自世表。"
        },
        {
            "title": "书周开祖子抱一发愿文后",
            "content": "欲爱生诸秽，俱盛一草囊。\r\n应从持犯入，当发紫金光。"
        },
        {
            "title": "次韵李秬新移牡丹二首一",
            "content": "史君着意与深培，为向吴宫好处来。\r\n得地且从三月暖，明年应更十分开。\r\n溱傍芍药羞香骨，江里芙蓉妒艳腮。\r\n云雨鸿龙摠非比，沉香亭北漫相猜。"
        },
        {
            "title": "元符戊寅与无斁弟卜居缗城东述情",
            "content": "四海一居何处卜，北窗祗取见家山。\r\n要无名利来心曲，便有园林世出间。\r\n拙宦莫兴三黜叹，老归未厌百年闲。\r\n先君余庆期之子，吾驾如今不可还。"
        },
        {
            "title": "缀古诗语送无斁弟赴举",
            "content": "鲜民之生，靡瞻匪父。\r\n母氏劬劳，宁不我顾。\r\n兄弟无远，惟予与女。\r\n执子之手，此夕何夕。\r\n我心蕴结兮，嗟予弟行役。\r\n二之日栗烈，飘风发发。\r\n子之清扬，麻衣如雪。\r\n载驰载驱，出宿于干。\r\n揆之以日，体无咎言。\r\n既差我马，远送于野。\r\n敦彼独宿，于林之下。\r\n无衣无褐，不念昔者。\r\n陟彼高冈，或降于阿。\r\n瞻望弗及，独寐晤歌。\r\n展转反侧，不平谓何。\r\n显允君子，洵美且异。\r\n温其如玉，干禄岂弟。\r\n春日载阳，薇亦作止。\r\n睍睆黄鸟，嘤其鸣矣。"
        },
        {
            "title": "扬州杂咏七首",
            "content": "蜀冈茶味图经说，不贡春芽向十年。\r\n未惜青青藏马鬣，可能辜负大明泉。"
        },
        {
            "title": "题袁耕道所收小飞来",
            "content": "藏山常恐负而走，壶中九华安在哉。\r\n忆似冷泉亭畔见，为君题作小飞来。"
        },
        {
            "title": "游栖岩寺呈提刑学士毅夫兄",
            "content": "飞楼压城城跨野，黄河逶迤避条华。\r\n城南鸟道拱高岩，入谷车箱不容马。\r\n解鞍初步石苔青，细泉鸣遶竹间亭。\r\n肩舆直上十八折，维以采丝双巨緪。\r\n我行枉矢复蛇蹙，三步一呼劳我仆。\r\n前旌已作鹤穿云，后队方如蚁缘木。\r\n千条倒涧淙大壑，百丈层冰冻垂瀑。\r\n无云而云苍翠横，无风而风{乔亢}{虛亢}声。\r\n崖穷东转路忽平，长杨老柏森成城。\r\n朱栏碧砌上窈冥，莲花三峰只对面。\r\n仙人玉女如相迎，却临北岭望吾郭。\r\n万瓦一垤令人惊，孔侯翛然顾我语。\r\n高真之居隔风雨，下视人寰如此许。\r\n此中岂但蛮触微，千古纷争几是非。\r\n我言人处世，此见释氏义。\r\n人食地上谷，足固不离地。\r\n我今正在阿堵中，与君安得生两翅。\r\n却忆隋文驾六龙，意比姬满朝河宗。\r\n当时万骑留山麓，登临已卷长江东。\r\n翠微宫里亦如此，依然古殿对乔松。\r\n何况山中携妓裴御史，犹唱当时霜月空。\r\n与君江南厌山水，香垆双剑俱梦中。\r\n异乡同宦对绝景，令我不指东飞鸿。\r\n立戒兵厨酿春酒，要看雪尽山花红。\r\n不须堕泪似羊守，且可骑马同山公。"
        },
        {
            "title": "送赵正夫京东漕",
            "content": "朝持使者节，骑出大明宫。\r\n霜拂蓬壶外，春生海岱东。\r\n清时忧国事，白首问民风。\r\n我亦何为者，丹鈆点勘中。"
        },
        {
            "title": "阎子常携琴入村",
            "content": "阎夫子，通古今。\r\n家徒四壁犹一琴，今年二月雨霖霪。\r\n喜君垄麦如人深，屋间幽默咸池音。\r\n高山流水我非听，听我说君辛苦吟。\r\n薛老村西十里地，旱日燎原无柳林。\r\n芒鞋曳杖逐镰笼，当午未食饥烧心。\r\n芸芸麦田翻黄波，蝻虫盘穗如蜗螺。\r\n麦未收打催种豆，屋下迹少田间多。\r\n阎夫子，时我过。\r\n我与夫子良同科，四体虽勤口餔众。\r\n煮豆然萁穷奈何，人谓君琴语辛苦。\r\n此曲无乃伤天和，君不见夫子宋围不糁犹弦歌。"
        },
        {
            "title": "次韵李秬双头牡丹",
            "content": "寒食春光欲尽头，谁抛两两路傍球。\r\n二乔新获吴宫怯，双隗初临晋帐羞。\r\n月底故应相伴语，风前各是一般愁。\r\n使君腹有诗千首，为尔情如篆印缪。"
        },
        {
            "title": "感遇十首次韵和黄著作鲁直以将穷山海迹胜绝",
            "content": "吾期瑶之圃，玉英良可采。\r\n昆仑在万里，积石更磊磈。\r\n学经傥无用，诗礼发含琲。\r\n丛台尚何为，袨服若烟海。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "东皋十首",
            "content": "郭外朝阳一巷斜，青槐厅事带丘麻。\r\n路逢扶辔双童问，不是城东太尉家。"
        },
        {
            "title": "跋遮曲",
            "content": "君不见鲁中群儿歌跋遮，跋遮跋遮何语耶。\r\n吴歈越吟初不省，恐自塞北传胡笳。\r\n跋遮胡为乐中华，试歌河涨水渐车。河中耕泥春种麻，麻生三岁不开花。\r\n腰菱两角黑如鸦，渔父笑且语。\r\n谁能跋遮舞，君不见前年大旱河草黄。\r\n草中鱼子化飞蝗，又不见往年大雨雨决渠。\r\n渠中朽瓜生老鱼，蝗飞食场榖。\r\n击鼓烦趁扑，我家家具如笋束。\r\n今年梁山挠浊淤，儿无锄麻姑来渔。\r\n荷锄往卖锄，买网空市无。\r\n丁丁斲船斲屋栌，艇子如星唤施罛。\r\n夜唱跋遮曲，群鸣起白凫。"
        },
        {
            "title": "题惠崇画四首春",
            "content": "东风回，江上渚，\r\n何处来，双白鹭。\r\n灼灼岸间桃，依俙兰杜苗。\r\n一衔湍濑鳞，一下青林梢。\r\n潇湘绿水春迢迢。"
        },
        {
            "title": "叙旧感怀呈提刑毅父并再和六首",
            "content": "儿童豪气自堪惊，未入乡人月旦评。\r\n叔向亦闻呼使上，子将一见便知名。\r\n平生兰省追高步，老去秦川共此行。\r\n赖有蒲城桑落酒，高楼条华慰人情。"
        },
        {
            "title": "守蒲过洛思十岁时侍先君寓居泣涕成诗二首一",
            "content": "建春门外柳依依，迸泪当年彩服嬉。\r\n穷子更无逢父日，匿王空记看河时。"
        },
        {
            "title": "及第后将谒告先归留赠成甫",
            "content": "还家消息约蔷薇，眼看蔷薇日日稀。\r\n不踏龙头游碧落，君恩许伴晚莺归。"
        },
        {
            "title": "次韵阎甥伯温池上八首",
            "content": "平生惟亲旧，相得怀抱敞。\r\n宁知老田里，三径得还往。\r\n结庐在人境，此意陶令赏。\r\n但话北窗凉，何必羲皇上。"
        },
        {
            "title": "呈曹子方",
            "content": "曹子金门等陆沉，壮年裘马四方心。\r\n檄傅白羽从沙井，诗写红巾遍武林。\r\n兵甲胸中无敌国，丝桐世外有知音。\r\n相逢不饮何为者，祗作寒厅拥鼻吟。"
        },
        {
            "title": "赴齐道中",
            "content": "淮南蒙召鬓毛斑，乞得东秦慰病颜。\r\n晓整轻鞍汶阳北，却冲微雨看青山。"
        },
        {
            "title": "次韵棠美述志",
            "content": "仲子甘心织屦避万锺，渊明不肯折腰为五斗。\r\n一年鸿雁识来往，终日沐猴何去取。\r\n甥诗意慕两君闲，读书要在存心久。\r\n平生所谈性命奥，长弃不忧金石朽。\r\n我今颇习鹙子定，犹复晨朝怖头走。\r\n刳心先拟谢声名，不作羊邹凄岘首。\r\n云梯雨矢集无方，我已心灰同墨守。\r\n恐甥自是禹门鳞，未可潜逃入吾薮。\r\n琢磨晚觉孟光贤，畏我放言时被肘。\r\n甥能锄我青门瓜，正午时来休老手。"
        },
        {
            "title": "汤村逢陈安性",
            "content": "束装清晓来江浦，瘦马羸童犯山雨。\r\n解鞍入寺闻钟声，堂上僧斋日初午。\r\n故人聆我足音喜，纱帽相逢坐东庑。\r\n别来几日颔生须，相见惊疑更问语。\r\n念昨与君俱随书，贫贱不为人比数。\r\n侍郎门馆乏容悦，举子文章惭莽卤。\r\n瞽言强献亦何有，君去东州我之楚。\r\n可怜今日江头路，草草逢君具鸡黍。\r\n我贫无策未容饱，君禄虽微不犹愈。\r\n如今未可计得失，且作新诗致醇醑。"
        },
        {
            "title": "乐哉侯之邦兮乐哉侯之堂兮",
            "content": "乐哉侯之邦兮，封楚宫与复关。\r\n美哉洋洋水兮，昆仑始乎并川。\r\n桐离夫其实兮，绿竹兑于丘园。\r\n三年庶夫有成兮，蹇吾师其永叹。\r\n营室壁而建墉兮，参国一其可观。\r\n涂椒丘吾驾车兮，揽予騑之啴啴。\r\n袭予旆之悠悠兮，侯降观其于田。\r\n春阳满其亲天兮，乃物作而芄兰。\r\n来吾省夫在畴兮，介黍稷之有年。\r\n侯宁般于游兮，无非事而不烦。\r\n羌信修而好我兮，曷怀归而翩翩。\r\n信侯邦之可乐兮，蹇携手其同行。\r\n乐哉侯之堂兮，高门桀兮兰锜。\r\n切云冠之峨峨兮，四牡矫兮戾止。\r\n夜悠悠其未晨兮，纷侯庭之徒履。\r\n云容容而承楣兮，日澹澹兮阶戺。\r\n雨雪晛其将流兮，黄宫动乎子美。\r\n爰俶生之煌煌兮，又尙兹夫介祉。\r\n严若植其姣服兮，侯何须兮堂际。\r\n进蕙峙予称觥兮，芬予席之兰茝。\r\n朱颜忽其满堂兮，五音昌兮来会。\r\n藐姑射之绰约兮，愿悫保而为使。\r\n洵侯堂之可乐兮，与日月其无圮。"
        },
        {
            "title": "赠关浍关沼",
            "content": "君不见杜侯昔为歌行赠徐侯，大儿色清澈，\r\n小儿气食牛。往有关尹官仕周，\r\n其人有道其泽流。会稽竹箭无名久，\r\n文采关侯二儿秀，不然安取关尹后。\r\n何用黄雀青鷇蓬间飞，长嘴饱满短嘴饥。\r\n何用城乌嗷嗷八九雏，端坐秦氏桂扶疏。\r\n渊也诗足兴，功也礼足立。\r\n三年不见冠岌岌，何用春耕投种叹粟粒。\r\n功成裘氏九里湿君家，会稽山头松树清江枫。\r\n乃翁行采薪，所愿溪上风。男儿封侯食肉勋业须少壮，勿学乃翁呻吟萧屑所愿在溪上。"
        },
        {
            "title": "次韵太学宋学正遐叔考试小疾见寄",
            "content": "萧然如裴叔则，颊毛疏复长。\r\n邈然如王夷甫，高致宜庙廊。\r\n功名四皓云泉外，诗赋三闾草木香。\r\n君莫夸熙宁登科面玉雪，只今未老鬓发苍。\r\n不应弹琴酒炉坐，消渴还有禅病缚。\r\n不忘相抛白社一岁长，浮我杜举须十觞。\r\n结交齐东李文叔，自倚笔力窥班扬。\r\n谈经如市费雌黄，冰炭何用置我肠。\r\n胜游独不思迎祥，漾舟荷陼水中央。"
        },
        {
            "title": "建除体二首答黄鲁直教授",
            "content": "建鼓求亡子，初昧学所之。\r\n除去日月多，及此岁未迟。\r\n满国和巴人，若士谁与知。\r\n平陆不推舟，客行当来兹。\r\n定居厌屋庐，风雨劳所思。\r\n执鞭慕昔人，孰与并此时。\r\n破裘不御冬，要假完腋裨。\r\n危言则来诟，慎密又逢讥。\r\n成德尚如是，薄志安能期。\r\n收声复藏热，雷火忽然微。\r\n开口且复欢，是事置勿推。\r\n闭眼可内视，独复不自为。"
        },
        {
            "title": "题惠崇画四首秋",
            "content": "一雁孤风乍临渚，\r\n两雁将飞未成举，三雁群行依宿莽。\r\n芦花已倒江上风，云间分飞那可同。"
        },
        {
            "title": "再用发字韵谢毅父送茶",
            "content": "开门睹雉不敢发，滞思霾胸须澡雪。\r\n烦君初试一枪旗，救我将隳半轮月。\r\n不应种木便甘棠，清风自是万夫望。\r\n未须乘此蓬莱去，明日论诗齿颊香。"
        },
        {
            "title": "和关彦远雪",
            "content": "春雨翻成雪，朝垆未觉炎。\r\n拂檐惊乍响，缀袖喜初沾。\r\n庭薄宁堪迹，空繁讵可瞻。\r\n正怜风共起，终恨雨同渐。\r\n疏箔光来细，重扉气入严。\r\n形容樗栎隐，意象岱嵩添。\r\n孤洁怜墙仞，虚明快屋檐。\r\n栖枯偶猜蝶，穿隙暂疑蟾。\r\n诗案闲飘楮，妆帷误洒奁。\r\n萦盈仙缕结，琐屑女针铦。\r\n屐上长干足，颐间角里髯。\r\n手龟良欠药，肤粟重遭爓。\r\n池忆秦龙死，河怀汉马潜。\r\n三章满尝吊，两骑望能占。\r\n有德群污化，无威众动恬。\r\n坚凝我无必，皎洁尔何嫌。\r\n僵卧安非介，甘餐武亦廉。\r\n妍辞太子简，拙兴客儿盐。\r\n搏作隋珠灿，垂为纣箸尖。\r\n公车贫笑跣，洹水梦忧歼。\r\n氅鹤清宜绕，衣狐寠莫兼。\r\n且当除讽渴，未暇怯樵痁。\r\n戒婢当迟埽，呼奴更出觇。\r\n揽来真可数，消去岂堪拈。\r\n便洗埋灰釜，行操割亩镰。\r\n它时玄尚白，今岁突应黔。\r\n漕府君黄绶，儒宫我绛幨。\r\n寒吟无与律，贫病不须砭。\r\n玉饭流脂滑，金羹割尾纤。\r\n山阴子猷兴，归去为谁淹。"
        },
        {
            "title": "村居即事",
            "content": "十载京尘化客衣，故园榆柳识春归。\r\n深村芳物无由觅，蝴蝶双寻麦陇飞。"
        },
        {
            "title": "采石李白墓",
            "content": "客星一点太微傍，谈笑青蝇玉失光。\r\n载酒五湖狂到死，只今天地不能藏。"
        },
        {
            "title": "和缙云守关彦远浮山作",
            "content": "广陵形胜昔所闻，昆冈作轴江为门。\r\n西来蜀道从万里，伏堆藏阜争崩奔。\r\n盘挐蹙踏得江住，精铁一亩岿然存。\r\n半潜屋牖半出户，鼍龟见背熊罴蹲。\r\n我行平地是绝顶，叹息但以指爪扪。\r\n谁言一水限南北，壅遏势极逾腾骞。\r\n不然安得江南之山踊跃出，中流浮玉犹崷崒。\r\n操权高视竞瓜分，岛夷索虏何烦述。\r\n木兰水调更凄凉，延和小语尤苍猝。\r\n周公卜雒贵坦平，亦言有德易以兴。\r\n真人龙飞狐兔窘，御营周堑压芜城。\r\n大明寺中老竹在，九曲池上新荷生。\r\n君胡闻此不数往，地中顽矿烦嘲评。\r\n自言家世西湖侧，惯闻洗土开南屏。\r\n欲空息壤发幽秘，河曲定笑劳精诚。\r\n君不见珊瑚玲珑石上吐，海底有山那可睹。"
        },
        {
            "title": "谪宋徙毫初闻周璠琵琶",
            "content": "枣园憭栗桧厅寒，醉倚琵琶倒鹖冠。\r\n不似江州白司马，只成怨恨不成欢。"
        },
        {
            "title": "次韵毅父提刑将至蒲见寄",
            "content": "骑报山云见旗脚，吏趋原雪没靴翁。\r\n朅来定坐玄犹白，捷去还忧易又东。\r\n他日江湖空白首，只今关陇有清风。\r\n登瀛契分南迁梦，十五年来事事同。"
        },
        {
            "title": "东皋十首",
            "content": "四海萍逢两弟兄，百年胶漆几张陈。\r\n红尘陌上相逢子，华发林间偶坐身。"
        },
        {
            "title": "感兴五首次韵和李希孝二",
            "content": "人生须富贵，如俟河之清。\r\n草木竞荣华，春服亦已轻。\r\n桑田自足乐，未可居高明。\r\n君子顺天道，小人眷时名。"
        },
        {
            "title": "怀缗居",
            "content": "自种双桐已四年，秋来匏瓠小篱穿。\r\n上床不怕陈登叹，我欲归求许汜田。"
        },
        {
            "title": "赠段万顷",
            "content": "美人窈窕家南国，可与副笄亲黍稷。\r\n平生寂莫凤将雏，惭愧木桃犹报璧。\r\n石城三桨为谁催，万里清江凌不测。\r\n王门酒肉傲胜诡，岂有邹阳仍下客。\r\n危词欲洗大夫冤，千载独怀吾祖贤。\r\n不量腹小文籍博，颇似井蜺轻饮川。\r\n丈夫趣舍无南北，情亲非为墙屋连。\r\n子真正用卧谷口，乃有高名諠日边。\r\n胸中傀磊契何所，自笑柴愚得参鲁。\r\n借令好问忘足茧，狐腋岂堪黄犬补。\r\n吾身栎社真寄耳，趣取无用安足数。\r\n无心俎几彘盘辱，拳曲不羞人厌睹。\r\n土山出火石为融，羲和当午车隆隆。\r\n通渠束带过者寡，乃独葛巾终日同。\r\n倾囷倒廪用饷我，我为牙羽陈编锺。\r\n蝉声入耳廪节改，别我整骖无愧容。"
        },
        {
            "title": "和二叔父少监入馆见赐诗",
            "content": "楩楠要是晚方成，雄朔遗风世共惊。\r\n屑去未惊容必去，逃名还自得高名。\r\n歌行元白辞涛壮，书画锺王笔势精。\r\n乘马辎车何足算，不将稽古愧桓荣。"
        },
        {
            "title": "东坡公以种松法授都梁杜子师并为作诗子师求",
            "content": "不学栽橙业种松，未惭履狶笑屠龙。\r\n许君尽得东坡术，已与先生一事同。\r\n\r\n【注释】：【原题】：\r\n东坡公以种松法授都梁杜子师并为作诗子师求余同赋一"
        },
        {
            "title": "晓发楼子庄",
            "content": "晓发楼子庄，淮山自兹近。\r\n春风似恼客，浪稳舟不进。\r\n长安一回首，堤柳千里润。\r\n念当整帆席，快若冬蛰奋。\r\n微生谢拘窘，末路嗟鄙吝。\r\n林花一迎笑，岩鸟相借问。\r\n尘埃改颜鬓，坚白畏缁磷。\r\n江海慰高情，飘蓬自吾分。"
        },
        {
            "title": "芳仪怨",
            "content": "金陵宫殿春霏微，江南花发鹧鸪飞。\r\n风流国主家千口，十五吹箫粉黛稀。\r\n满堂侍酒皆词客，拭汗争看平叔白。\r\n后庭一曲时事新，挥泪临江悲去国。\r\n令公献籍朝未央，敕书筑第优降王。\r\n魏俘曾不输织室，供奉一官奔武强。\r\n秦淮潮水锺山树，塞北江南易怀土。\r\n双燕清秋梦柏梁，吹落天涯犹并羽。\r\n相随未是断肠悲，黄河应有却还时。\r\n宁知翻手明朝事，咫尺人生不可期。\r\n苍黄三鼓滹沱岸，良人白马今谁见。\r\n国亡家破一身存，薄命如云信流转。\r\n芳仪加我名字新，教歌遣舞不由人。\r\n采珠拾翠衣裳好，深红退尽惊胡尘。\r\n阴山射虎边风急，嘈杂琵琶酒阑泣。\r\n无言遍数天河星，只有南箕近乡邑。\r\n当时千指渡江来，同苦不知身独哀。\r\n中原骨肉又零落，寄诗黄鹄何当回。\r\n生男自有四方志，女子那知出门事。\r\n君不见李君椎髻泣穷年，丈夫飘泊犹堪怜。"
        },
        {
            "title": "别关景晖二首二",
            "content": "笔陈云横未易陪，雁门端见压城摧。\r\n栎中麋出君搏饭，地上蛇成我夺杯。\r\n好在田园心事懒，罢休簪组鬓毛催。\r\n稽山为有知章否，欲泛扁舟定却回。"
        },
        {
            "title": "廷贤求赋先春亭",
            "content": "筑圃名亭尽可人，东皋百卉故先春。\r\n丘原满目皆安在，桃李成蹊又一新。\r\n薙草烦君开蒋径，漱醪容我着陶巾。\r\n青门瓜好平生事，欲遣朱轓便卜邻。"
        },
        {
            "title": "次韵信守李秬二首二",
            "content": "爱山何必俟归山，簿领忙时拨置看。\r\n阊阖自应行发轫，珊瑚终未拂垂竿。\r\n樽中屡许陪文举，庑下犹堪寄伯鸾。\r\n便作功成同范蠡，白鸥盟誓不教寒。"
        },
        {
            "title": "再用治桥韵奉送毅夫按部将行",
            "content": "降羌当有甲齐山，叛虏应无马量谷。\r\n莫忧斗米千钱贵，自可航河一苇足。\r\n绣衣不但捕群偷，赦书蠲租亡者复。\r\n知君劳倦神亦充，白发何妨面如玉。"
        },
        {
            "title": "次韵苏翰林厩马好头赤",
            "content": "君不见昆仑龙种非凡肉，不但蹄高耳批竹。\r\n区区吴蜀有二骏，跳过断桥飞出谷。\r\n万蹄纵牧原野赤，汧陇收驹日复日。\r\n未须天厩惊好头，冀北未空聊一历。"
        },
        {
            "title": "缀古诗怀家",
            "content": "二月已破三月来，蝴蝶忽然满芳草。\r\n正是归时君不归，及至君来花又少。"
        },
        {
            "title": "蠖轩孤坐寄曹南教授八弟",
            "content": "畏暑经旬不涉街，蠖轩孤坐壁生苔。\r\n出檐碧笋犹争长，映户丹榴故后开。\r\n双蝶风前愁夜去，一蝉雨外送秋来。\r\n曹南瘦弟应相忆，白首迁兄未放回。"
        },
        {
            "title": "送欧诚发",
            "content": "春风共载扬州路，屈指都疑梦夜阑。\r\n可是重来俱白发，只堪归去却黄冠。\r\n为郎我赖文书少，作邑君逢政令宽。\r\n自古江山胜尘土，莫轻故步爱邯郸。"
        },
        {
            "title": "东皋十首",
            "content": "壁间最好营丘笔，卧看三峰忆旧过。\r\n梦入幽林小溪去，绝胜千骑向南柯。"
        },
        {
            "title": "八声甘州 扬州次韵和东坡钱塘作",
            "content": "谓东坡、未老赋归来，天未遣公归。向西湖两处秋波一种，飞蔼澄辉。又拥竹西歌吹，僧老木兰非。一笑千秋事，浮世危机。应倚平山栏槛，是醉翁饮处，江雨霏霏。送孤鸿相接，今古眼中稀。念平生、相从江海，任飘蓬、不遣此心违。登临事，更何须惜，吹帽淋衣。\r\n【注释】：【注释】：\r\n元祐六年(1091)冬，苏轼于知颍州任上作《洞庭春色并引》，施元之，顾禧注：“赵德麟旧字景贶，坡著《字说 》，为改字德麟，德麟字见于诗者，自北篇始 。”王文诰《苏文忠公诗编注集成》卷三四断为元祐六年八月至元祐七年（1092）三月间作，另据后附《晁补之年谱简篇 》，补之于六年春赴杨州任所，七年冬即离任还京，则知此词乃七年春得赵德麟自颍州赠酒时所作。\r\n开篇从东坡早欲归隐而不得，展开词情。起首句意谓东坡早有“有田不归如江水”之誓，可惜天意未许其遽作“ 归去来兮”之赋。“向西湖”三句，言东坡近年出知杭州，继知颍州，两地皆有西湖；湖虽两处 ，其为秋波媚妩则同 ，湖上有飞霭澄辉，并境光色。此处写湖山胜境，只以水光云影月色表之，语极凝炼。“又拥竹西歌吹”句化用杜牧《题扬州禅智寺》诗：“谁知竹西路，歌吹是杨州。”的“拥”字体现东坡的知州身分 。“僧老木兰非”句又脱胎于王播《题木兰院》诗 ：“三十年前此院游 ，木兰花发院新修；而今再到经行处，树老无花僧白头。”王播少时孤贫，尝寄居扬州惠照寺木兰院 ，随僧粥食，久之僧颇厌，乃饭后始鸣钟以拒之 ，后播得志，出为淮南节度使，镇扬州，因访旧游处，作此诗。词中用旧典表古城人世沧桑之感，由此接入“一笑千秋事，浮世危机”寄概 。苏轼《宿州次韵刘泾》诗已有“ 晚觉文章真小枝 ，早知富贵有危机 ”之语 。古来士大夫从宦者，莫不恐惧得罪 ，有不测之祸 。自《晋书·诸葛长民传 》有“ 富贵必履危机”之语，后代诗词中颇多引用，如辛弃疾《最高楼》词也说“：吾衰矣，须富贵何时 。富贵是危机。”词人此处，以“一笑”二字领出，似为达观，实亦无可奈何。\r\n下片回到平山堂的离筵上，起首五句参合欧阳修苏轼的词语 。叶梦得《避署录话》载：“欧阳文忠公在扬州，作平山堂，壮丽为淮南第一。堂据蜀冈，下临江南数百里，真、润、金陵三州隐隐若可见。公每暑时，辄凌晨携客往游。”有《朝中措》词云：“平山栏槛倚睛空 ，山色有无中 。⋯⋯文章太守，挥毫万字 ，一饮千钟。”苏轼《水调歌头·黄州快哉亭赠张佺》词：“长记平山堂上 ，欹枕江南烟雨，杳杳没孤鸿 。认得醉翁语，山色有无中。”词人在这里写当时宴席情景 ，特地点出“是醉翁饮处”。欧、苏先后知扬州，饮于平山堂，倚栏槛，望江南，怀古人，想当世 ，而今词人身历其境 ，兴怀宜亦同之。“送孤鸿”两句用李白《金陵城西楼月下吟》诗“古来相接眼中稀 ”，又杜牧《登乐游原》诗“长空澹澹孤鸟没，万古销沉向此中 ”。这一感慨，不但是词人自己的，连苏轼的心事也说在里面了。苏公文章道德，是词人以为仪范的 ，此会一别，不知日后尚能追随否。“念平生 、相从江海，任飘蓬、不遣此心违”，上句是说此前，下句是说今后，申临别之意，表膺服之心。倘再有幸相随左右，则“登临事，更可须惜，吹帽淋衣”，登山临水，风雨必从。这是指形迹上的事，其实“江海 ”“飘蓬 ”二语，已包含有政治风波之意在其中；“登临 ”而计及“ 吹帽淋衣 ”，也是同样的政治预感。此词化用前人语，也恰到好处，有语短意长的效果。"
        },
        {
            "title": "题段吉先小景三首",
            "content": "人生何事踏尘埃，闲处胸襟足自开。\r\n不作终南养高价，小山幽桂好归来。"
        },
        {
            "title": "郑彦能求拟江亭诗",
            "content": "亭下流泉三亩隘，谁拟西江晴一派。\r\n桃李佳名闻昔人，此言虽小可喻大。\r\n宁非逐楚憔悴身，当是羊裘傲汉人。\r\n避世墙东王君公，五经纷纶井大春。\r\n端然养鱼废车马，一身环堵观天下。\r\n吾人郑子诗句新，高堂素壁开萧洒。\r\n何当湛湛见青枫，白苹落日慰相逢。\r\n一亭两槛更何有，波涛风雨船前后。\r\n莫忆乘槎犯汉津，莫忆楼船下石城。\r\n尽醉渔阳无好曲，短蓑铜斗平生足。"
        },
        {
            "title": "谢王立之送蜡梅五首",
            "content": "上林初就诏群臣，紫蒂同心各自新。\r\n谁见小园深雪里，破春一萼更惊人。"
        },
        {
            "title": "题周廉彦所收李甲画三首一鹊",
            "content": "鹊上林花妥逐莺飞，愁绝江南雪里时。\r\n嚄唶何须旁檐喜，毰毸相对两寒枝。"
        },
        {
            "title": "题宗室大年画扇四首",
            "content": "王孙蕴奇意，纨素澹云烟。\r\n借与王摩诘，含毫思邈然。"
        },
        {
            "title": "罢蒲干濠道中寄府教授之道弟",
            "content": "冲寒到郡待花开，花未开时却遣回。\r\n敢意三年容我隐，只如千里访君来。\r\n二崤毂击何为者，五老云霾安在哉。\r\n更约劖诗猿虎谷，它年重过扫莓苔。"
        },
        {
            "title": "以苍陵谷引水记呈毅父惠诗次韵",
            "content": "与君暮从栖岩东，有泉锵然发深谷。\r\n人言祥符行幸城无水，跨野疏泉此山足。\r\n后来修废吴与李，谁其记者江休复。\r\n我欲重铭章圣功，借君巨笔錾寒玉。"
        },
        {
            "title": "次韵阎秀才汉臣食兔",
            "content": "兔诚中山族，中古稍分裂。\r\n唐虞用大牲，虽有目未瞥。\r\n兔孙能飞仙，飘忽天汉决。\r\n不逢易牙试，厥胄几泯灭。\r\n羿弧殒阳乌，曾不弋在穴。\r\n王良马慢忌，扑握几奔掣。\r\n初遭赳赳子，鼎饪饫毛血。\r\n中逢宋鹊窘，饥吻啄原雪。\r\n叔世削格多，星迸失行列。\r\n蹄穷不得逸，如鼠限高闑。\r\n应怜蚌潜水，曝腹想江月。\r\n唇亡欲谁语，竟死犹结舌。肩尻弱易解，狼藉腥尺铁。\r\n抽毫置筠管，复苦蠹鱼啮。\r\n论功在册府，微物推尔杰。\r\n剡藤光夺缣，抄记良琐屑。\r\n北邻阎夫子，尚忍资杯啜。\r\n得诸韩卢口，实以强曝劣。\r\n作诗夸芳美，此誉宁所悦。\r\n不如狐膏臊，质贱甘弃绝。\r\n冢妖老通数，藤索夜空设。\r\n尔曾不及彼，就获徒内热。\r\n聆声无耸耳，当学缩颈鳖。\r\n吾君阜万物，沛若泽未竭。\r\n谁能复古初，此味傥可缺。"
        },
        {
            "title": "欲求闲局理旧学作一",
            "content": "莫求致仕且分司，此等刘伶笑妇儿。\r\n投老寸阴如寸玉，从君了事只名痴。"
        },
        {
            "title": "次韵苏中丞喜文潜病间",
            "content": "携筇过子约朝朝，况是门无百步遥。\r\n午卧檐曦茶可煮，夜谈窗霰栗堪烧。\r\n范鱼何用惊生釜，郑鹿应知梦覆蕉。\r\n试作文殊问居士，从今一饭久如消。"
        },
        {
            "title": "累得周同年锷书",
            "content": "谯都司马拙依然，翻手为云绝可怜。\r\n惟有凤翔周录事，手书连月寄同年。"
        },
        {
            "title": "同文潜送况之谏议十四丈守潞过成季作",
            "content": "午投李同年，下马汗如洗。\r\n城南迫送客，虽懒聊尔耳。\r\n出门缭陂陼，白鸟起深苇。\r\n佛宫横晚霁，窈窕间一水。\r\n借问客何人，谏垣有直气。\r\n吾人浮丘伯，聊可与把袂。\r\n如此邂逅何，得酒亦佳事。\r\n官闲犹有守，旋折窘六辔。\r\n可怜千红蕖，的皪奼晚市。\r\n便当夙驾行，秋风如箭驶。"
        },
        {
            "title": "再寄定国",
            "content": "河南少君古臞僊，销尽新缘窘旧缘。\r\n草字更无千载圣，谈言自有一家天。\r\n远游轻世唯何甚，少贬求容否不然。\r\n选壮坐狂俱龃龉，社樗元自可忘年。"
        },
        {
            "title": "祝家墩阻水旦起舟人云天上风花顺矣作一绝",
            "content": "依依牛马辨平沙，三日扁舟近祝家。\r\n明日扬颿应复驶，蒸云散乱作风花。"
        },
        {
            "title": "寄题宝应无斁凫舄堂二首一",
            "content": "宾戏令晁子，名堂无乃迂。\r\n何为仍负弩，秪合便飞凫。\r\n彭泽且市隐，太丘犹世儒。\r\n解嘲吾亦倦，系雁一相娱。"
        },
        {
            "title": "和东坡先生梅花三首",
            "content": "梅花落尽上饶村，肠断子规啼月魂。\r\n慰人独有白玉蕊，不到窗前只醉昏。\r\n坐垆环瓮不举首，浮花浪蕊空满园。\r\n海山有客心似水，挥麈自散炎洲温。\r\n松风亭下亦如梦，不见枝雪流初暾。\r\n孙登一弦百韵足，有山便足同苏门。\r\n似闻对客但长啸，独谓此花终日言。\r\n一篇尚可三致志，听人酌去如衢樽。"
        },
        {
            "title": "与昙秀师别垂二十年而后相会于金山作",
            "content": "诗笔多生习气牵，老来经呗亦随缘。\r\n何妨偶入东坡梦，未害闲依北固禅。\r\n万里波涛凭槛语，一山风雨并窗眠。\r\n未甘白首尘埃地，更约相逢二十年。"
        },
        {
            "title": "弋阳道中",
            "content": "千日千程不厌行，一丘一壑可邻生。\r\n常忧束缚名缰死，闻健寻山却称情。"
        },
        {
            "title": "次韵彦远相州道中二首",
            "content": "朝入一几纵，暮入一几横。\r\n黄卷值昔人，欢与相逢迎。\r\n孙子谢口语，阮生劳目睛。\r\n登亦岂必喑，籍犹未能盲。\r\n学非经世具，所贵自知明。\r\n仁义有不然，失时悲战泓。\r\n一生屐几量，况欲俟河清。\r\n动与道弥远，静于理逾精。\r\n君能问舍往，吾亦卖刀行。"
        },
        {
            "title": "饮酒二十首同苏翰林先生次韵追和陶渊明十",
            "content": "大明唐来寺，废苑西南隅。\r\n青松拱高阜，崎岖有微途。\r\n肩与病我早，一马良可驱。\r\n众木媚深壑，气熏时雨余。\r\n此焉可数醉，何用葺吾居。"
        },
        {
            "title": "招缙云寺关彦远教授曾彦和集平山堂次关韵",
            "content": "蜀冈势与蜀山通，龙虎盘挐上紫空。\r\n小语还忧惊太一，高堂元自在天中。\r\n少师杨柳无遗迹，承旨歌谣有旧风。\r\n斜日芜城易兴感，忘怀犹喜故人同。"
        },
        {
            "title": "李成季得阎子常古琴作",
            "content": "昔人流水高山手，此意宁从弦上有。\r\n阎侯卷舌卧闾里，意向是中留不朽。\r\n似闻绿绮置床头，暑雨东城无麦秋。\r\n赵传和氏斋五日，吴得湛卢当两州。\r\n李侯得意夸题柱，成诗欲使邀诸路。\r\n自有桓山石室弹，深屋时闻茧抽绪。\r\n无琴尚可何独弦，要识精微非度数。\r\n人生有累无非失，我欲心灰木为质。\r\n懒从徽的自凝尘，老向诗书逾爱日。\r\n自言结习久难除，犹理断编寻止息。\r\n焦城卜筑近连轸，归约阎侯亦萧瑟。\r\n旧闻君祖课木奴，试买瑕丘百株栗。"
        },
        {
            "title": "陌上花八首",
            "content": "娘子歌传乐府悲，当年陌上看芳菲。\r\n曼声更缓何妨缓，莫似东风火急归。"
        },
        {
            "title": "和文潜二首",
            "content": "阮籍空贪步兵酒，阳城犹恋集贤书。\r\n饱知世事非人力，可是因玄更泊如。"
        },
        {
            "title": "饮酒二十首同苏翰林先生次韵追和陶渊明二",
            "content": "沉饮非荒宴，凛然忽颓山。\r\n或人欲问事，已醉不能言。\r\n古来亦如此，名字垂千年。\r\n但问酒中适，岂计饮者传。"
        },
        {
            "title": "与子真诸人饮求仁不与作怨诗因戏答",
            "content": "结习徐看荡劫灰，天花从自落空阶。\r\n似闻满室唯澄水，投砾何因出定来。"
        },
        {
            "title": "游信州南岩",
            "content": "南岩夫何为，山作天倚盖。\r\n山南豁山腹，飞顶覆其外。\r\n初如鹏将翔，膺击群麓背。\r\n乍似海大鱼，呀口噞而嘬。\r\n当空横广额，架屋喉舌内。\r\n仰窥骇凭凌，俯进愁压坠。\r\n尝聆释氏说，仰覆各世界。\r\n千间未可着，五亩良不隘。\r\n清泠气射人，热恼从此溃。\r\n崖奔木疏瘦，谷远鸟幽怪。\r\n问僧何年居，投老四五辈。\r\n问客何人来，官满或一再。\r\n而予与二子，高兴偶相戒。\r\n松舟下清江，毛发数虾蟹。\r\n蓝舆上峻岭，幢节望杉桧。\r\n李侯勋门胄，文采山作绘。\r\n赵君儒林孙，嫮美兰结佩。\r\n不为城郭游，继月此于迈。\r\n宁知老逾拙，意在精赏退。\r\n得居溪南山，食饮与山对。\r\n夔魈入奥突，云雨出巾襘。\r\n古人戒贱目，惯睹谁复贵。\r\n顾此诚未逢，欣然与心会。\r\n彭湖两崖蹙，泉作一线霈。\r\n禅月古台空，灵山自明晦。\r\n搜奇获三胜，趣懒同一慨。\r\n但忧久聱牙，尚喜无蔕芥。\r\n平生所驱使，诗酒俱好在。\r\n天涯得吾侣，物外从所快。\r\n便欲登赤城，一观天宇大。"
        },
        {
            "title": "西归七首次韵和泗州十五叔父一",
            "content": "洁腹不受污，昔人因食薇\r\n薇亦周土生，悲哉怀永饥\r\n武王与周公，圣德天动威\r\n奈此二子何，犹叹安适归"
        },
        {
            "title": "永嘉县君赴颍昌杜丈之丧送至鹿邑境上赠别",
            "content": "二十年糠秕，相从无腼颜。\r\n尊公抱至痛，白玉掩深菅。\r\n送子三百里，西风涕丸澜。\r\n邻丧罢相舂，况我五服间。\r\n怜子一女子，忘身赴忧患。\r\n但恨莫攀輀，贱生守微官。\r\n勿为掺执悲，我居不求安。\r\n送死当大事，丈夫良独难。"
        },
        {
            "title": "千秋岭上",
            "content": "永日倦高跻，盘回四望迷。\r\n松根危抱石，岭路曲随溪。\r\n马腹飞云薄，山腰过雨低。\r\n阴崖不可度，谁此构长梯。"
        },
        {
            "title": "望金陵",
            "content": "龙盘虎踞望南津，余烈峥嵘尚霸陈。\r\n醉着不知风揭屋，可能杨素是江神。"
        },
        {
            "title": "饮酒二十首同苏翰林先生次韵追和陶渊明八",
            "content": "功名有天命，美好无定姿。\r\n云梦未足吞，聊可巢一枝。\r\n同时金门士，文学多瑰奇。\r\n幞被向淮海，酣放遽尔为。\r\n车盖岂不荣，野马不受羁。"
        },
        {
            "title": "旧说庐山有紫芝田百亩人莫得见偶于开先栖贤",
            "content": "千古芝田人不到，深林继日拾琼瑰。\r\n从今为记晁夫子，曾到芝田百亩来。\r\n\r\n【注释】：【原题】：\r\n旧说庐山有紫芝田百亩人莫得见偶于开先栖贤林中步两日各得一枝正紫如玉戏成一首"
        },
        {
            "title": "滨州道中四首",
            "content": "月堕孤村露合，日出高原雾开。\r\n道逐故河西去，人将新雁南来。"
        },
        {
            "title": "题工部文侍郎周翰郭熙平远二首二",
            "content": "洞庭木落万波秋，说与南人亦自愁。\r\n欲指吴松何处是，一行征雁海山头。"
        },
        {
            "title": "赠别张尧询",
            "content": "趣操几前辈，词章近古风。\r\n身名沉饮外，生事放言中。\r\n鹄骛从龟吉，船车送鬼穷。\r\n支离不征戍，高卧有奇功。"
        },
        {
            "title": "送会稽关彦远罢官河北",
            "content": "君年长我二十五，偶以气同均弟晜。\r\n三岁吹沙禹河曲，一身飞艇越云门。\r\n未缘狗监知才思，端向牛衣无涕痕。\r\n秋月圆时应待我，慧林孤磬澹朝曛。"
        },
        {
            "title": "迷神引 贬玉溪，对不山作",
            "content": "黯黯青山红日暮。浩浩大江东注。馀霞散绮，向烟波路。使人愁，长安远，在何处。几点渔灯小，迷近坞。一片客帆低，傍前浦。暗想平生，自悔儒冠误。觉阮途穷，归心阻。断魂素月，一千里、伤平楚。怪竹枝歌，声声怨，为谁苦。猿鸟一时啼，惊岛屿。烛暗不成眠，听津鼓。\r\n【注释】：【注释】：\r\n此词写于贬谪途中。词中通过从日暮到夜晚江边景物的描述 ，表现了羁旅生活的哀愁和寂寞 。全词“触景生情，复缘情布景，节节转换，秾丽周密。譬之织锦家，真窦氏回文梭也”(贺裳《邹水轩词筌》)。\r\n上片以景起，气象雄浑，景物壮阔。首两句写词人伫立信江畔所见的景色。青山，本碧绿青翠，说它“黯黯”，是由于“红日暮”，但斜照下，山色反而显得雄浑沉厚。这是远望所见。俯视脚下，但见“浩浩大江东注”，不由人不发出人生如逝水东流的感叹。\r\n“余霞散绮”两句源于谢朓诗“余霞散成绮，澄江静如练”(《晚登三山还望京邑》)，是对“红日”、“大江 ”的深一层渲染 。词用一“向”字，别具意味。如绮(锦缎)的“余霞”映在淡烟轻雾笼罩的江面上，一直跟随着流水往前，这样就把“东注”的“浩浩大江”写得既真实又清空了。\r\n以下三句 ，直抒情怀“长安”，代指北宋京成汴梁。晁补之是一个颇想在政治上有一番作为的人。他二十七岁考中进士，在开封府和礼部考试时均名列第一。“晁张班马手，崔蔡不足云”。黄庭坚称赞他和张耒如司马迁、班固，而远超过汉代的崔瑗和蔡邕。但正是这样一个才气纵横 ，政绩斐然的人，却生潦倒，功名蹭蹬 。所以，这“使人愁”，不只是因为大江东去，而有着被贬他乡、政治失意的深沉内容。此三句本自李白《登金陵风凰台》诗“总为浮云能蔽日，长安不见使人愁”。\r\n上片末四句既从正面用笔，又从侧面暗示时间已由著而夜 ：“几点渔灯小，迷近坞。一片客帆低，傍前浦。”渔灯不仅只有几点闪闪烁烁，而且细小微弱；这时近岸的船坞里，他一片迷潆了。再往稍远的地方看，航行江面的客船，也降下船帆，靠在前面临水近岸的地方了 。由于近观，渔灯“几点”而“小”，看到清清楚楚 ；由于远望，故所见客帆“一片”，给人以多的感觉 。从用字说 ，“几点 ”对“一片”，“近坞 ”对“前浦”，一写少和多，一写近和远，概括出词人当时目力所见的空间范围。词人处理情、景、意的关系，理路清楚，而运笔有起伏，有衬托，以“长安远”为中枢，前后时间、场景，顿生变化，由高运绮丽而转所见，词笔极为浑成。\r\n下片一奇峰空起，汪泣恣肆，语调凄切，情感悲苦，倾吐出满怀衷肠。“自悔儒冠误”，极言心中悲愤感慨，谓富家子弟养尊处优，而一般读书人往往潦倒一生。此处前句用“暗想”，后句用“自悔”，自怨自艾的情绪跃然纸上 。晋人阮籍 ，佯狂不羁，纵酒颓放，表现出他对当时政治的不满，实际上也是一种远祸全身的手段。他常驾车独游，等到路走不通了，便痛哭而返。这里词人觉得他和阮籍一样，施展自己的宏图抱负是不可能了 ，而羁于谪宦，欲归又不得归。\r\n过片后这四句包含了许许多多难言的辛酸痛楚，读之令人凄伤。\r\n接下来词人借素月 、《竹枝》歌声 、猿鸟啼鸣，对凄苦的情怀，再作更富形象性的渲染。晁补之是济洲巨野人，此刻贬官信州，从北至南，千里迢迢，烟树苍茫 ，面对素月 ，怎能不为之销魂呢？“平楚”，谢朓诗 ：“寒城”一以眺 ，平楚正苍然 。”杨慎称：“楚，丛木也。登高望远，见木杪如平地，故云‘平楚 ’犹《诗》所谓‘ 平林 ”也”(《升庵诗话》)。“ 一千里伤平楚”，与李白“平林漠漠烟如织，寒山一带伤心碧 ”，意境很相近，只是此处由近而远，思故乡千里迢迢，故望“平楚”而伤情无限。\r\n词人接着又从听觉方面与这种凄苦情怀 。《竹枝歌 》，原是巴渝一带的民歌。“聆其音，中黄钟之羽。\r\n其卒章激讦如吴声，虽伧儜不可分，而含思宛转，有淇氵仆之艳 ”(刘禹锡《竹枝词引》)。周邦彦《点绛唇》“楚歌声苦 ，村落黄昏鼓”，是说歌声作用于人，只感到怨苦。“为谁苦”?用似问非问的提示，而且前用“声声怨”加重形容，便更觉其苦深。随后又写岛屿上的猿啼鸟鸣，呼应开头的“大江东注 ”，表明作者的往处在江水湄。“一时啼”，有时断时续之意 。正当夜深人静他心情刚刚平静下来时，那突然一声猿啼 ，一声鸟鸣，就更会产生凄凉之感。说“惊岛屿”是婉语，因为岛屿突出于江心，本是无情之物 ，都为之而惊 ，那么人之“惊”更可想而知了。\r\n“烛暗”夜深仍未成眠，猿啼鸟鸣也因困倦而睡去了吧 。渡口停泊的船只，发出了开航的鼓声信号，表明天色将明，而人之彻夜未眠又可知。烛暗，表明夜己深。\r\n这首词情景深化，意境淡远凄清，一派怨思哀绪盘旋而下，贯注在字里行间。全词虽多用典故与前贤成句，但由于出自真情挚意，所以不觉为累，反倒生发牵引，更丰富深化了词旨，使之余味溢于言外。"
        },
        {
            "title": "顺之将携室行而苦雨用前韵戏之",
            "content": "十旬九雨龙淫荒，林蝉砌螾俱悲凉。\r\n丰隆不闵行泽足，犹唤脂车烦阿香。\r\n我知此咎非风伯，凭凭幕天尔勍敌。\r\n王郎行李望秋晴，莫污北飞双凤翼。"
        },
        {
            "title": "答陈屦常秀才谑赠",
            "content": "驱车触热中烦满，苦无蔗浆冻金碗。\r\n陈君诗卷可洗心，持作终朝晤言伴。\r\n男儿三十四方身，布衣不化京洛尘。\r\n白驹皎皎在空谷，黄鸟睍睆鸣青春。\r\n子桑之居十日雨，入门不复闻人语。\r\n形骸正是吹一吷，安用虚名齐后土。\r\n文章初不用意成，黼黻帝躬临下民。\r\n时花俚服诮新巧，牛马安所辞吾名。\r\n禹穴幽奇行可强，江北江南正相望。\r\n乘涛鼓枻何当往，爱惜水仙桃竹杖。\r\n不应越女三年留，相见还须未白头。\r\n蘧生知非苦不早，巨壑夜半遗藏舟。\r\n达人一言嚆矢疾，相从琢磨悔去日。\r\n菖莆正是可怜花，我独闻名不曾识。"
        },
        {
            "title": "鱼沟遇大水",
            "content": "沙行水宿几江南，石斗龙求久已谙。\r\n秋水故应旋面目，顺流东望为君惭。"
        },
        {
            "title": "视田五首赠八弟无斁",
            "content": "家世不为农，长安有大第。\r\n官粮弗充口，万里聊自庇。\r\n一从学聱牙，世事百色废。\r\n卖牛姑补屋，岁晚霜雪至。"
        },
        {
            "title": "冤胊路",
            "content": "棠梨叶战风骚骚，纸钱窸窣鸣空郊。\r\n背人独鸟归寒巢，予亦投村指横桥。\r\n茅檐霜月照征袍，夜冷不寐闻狐嗥，\r\n悼我为生良已劳。两手如龟髀肉消，\r\n青楼公子烧兰膏，雪压屋倒饮方豪，\r\n睡觉三竿红日高。"
        },
        {
            "title": "次韵苏公和南新道中诗二首",
            "content": "读公栖鸦诗，岁月伤晼晚。\r\n公胡不念世，蜡屐行避远。\r\n羁鸟翔别林，归云抱孤巘。\r\n我才不及古，叹息襟泪满。"
        },
        {
            "title": "栗区村与无斁别",
            "content": "十年投分皆卿相，四海论心只弟昆。\r\n老忆躬耕困随牒，春风挥泪栗区村。"
        },
        {
            "title": "村居即事",
            "content": "小麦青青大麦稀，蚕娘拾茧盈筐归。\r\n放牛簿暮古堤角，三四黄莺相趁飞。"
        },
        {
            "title": "送公为之淮南",
            "content": "负米万里缘其亲，运甓无度忧其身。\r\n读书莫学流麦士，挟策勿比亡羊人。\r\n乃翁辛苦到白发，今汝强勉当青春。\r\n昔时管鲍以君霸，此两士贾宁非贫。"
        },
        {
            "title": "复用前韵再呈博士黄冕仲",
            "content": "龙津之北双溪骛，逶迤势入龙津聚。\r\n龙归何处牛斗闲，剑不可求江海古。\r\n惨澹犹思八百年，变化岂无神物主。\r\n何当旋柁入奫沦，傥可然犀照毛缕。\r\n登楼那有北客同，把酒但看南雁度。\r\n更邀桃叶远临水，正值荔枝红照户。\r\n入梁一曳邹阳裾，思越屡吟庄舄句。\r\n竹林觞咏当日情，岘山名姓它时慕。\r\n一闻说尽青鞋游，令我乘风欲仙去。"
        },
        {
            "title": "试院次韵呈兵部叶员外端礼并呈祠部陈员外元",
            "content": "盛世天休沓，真人宝历开。\r\n太任当政闼，元老位公槐。\r\n莫盛官人始，相从试士来。\r\n鸣珂咸俊彦，索米独尘埃。\r\n未叹官曹隔，多惭赏监陪。\r\n成川须甽浍，崇厦要条枚。\r\n文武中铨集，丹铅百卷堆。\r\n豚鱼聊可辨，皮弁不应恢。\r\n虎出争亡矢，蛇成屡夺杯。\r\n调锺求雅滥，烈火试民瑰。\r\n绿暗惊庭叶，朱明换律灰。\r\n得枭夸艾捷，闻鹤悼坚摧。\r\n茧绪谈飞麈，渑波酒挹罍。\r\n赓酬皆绝韵，搜索病非才。\r\n半是仙槎客，曾随禹浪雷。\r\n遭时鱼奋角，失路剑生苔。\r\n胆气冲星在，词源卷汉回。\r\n声名改闾里，轩冕映舆台。\r\n谖草怀堂北，灯花粲妇腮。\r\n凉风吹枕梦，薄雨滞城隈。\r\n号奏天官近，胪传御史催。\r\n康衢骥鸣跃，归檐仆讙咍。\r\n华省深扃钥，衡门翳草莱。\r\n尚怀休假远，别语重裴徊。\r\n\r\n【注释】：【原题】：\r\n试院次韵呈兵部叶员外端礼并呈祠部陈员外元舆太学博士黄冕仲"
        },
        {
            "title": "初上安仁滩清见毛发其中奇石五色可掇拾也从",
            "content": "行尽江南最远山，却寻干越上清滩。\r\n秋晴云锦溪中过，玉石瑰奇一万般。\r\n\r\n【注释】：【原题】：\r\n初上安仁滩清见毛发其中奇石五色可掇拾也从县令借图经溪曰云锦溪村曰玉石村"
        },
        {
            "title": "视田五首赠八弟无斁",
            "content": "居贫废文字，铫鎒学苦耕。\r\n怪子独伶俜，久与地力争。\r\n苦耕又不时，狐虺日纵横。\r\n高原一释耒，叹息心怦怦。"
        },
        {
            "title": "感遇十首次韵和黄著作鲁直以将穷山海迹胜绝",
            "content": "仓鹒知阳春，乔木声关关。\r\n白驹不食苗，奈此空谷寒。\r\n昔有丹徒士，槟榔贮金盘。\r\n富贵怀隐忧，无宁归故山。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "依韵和子充杂言",
            "content": "君不见东方朔，避世金马门，\r\n侏儒倡郭同陆沉。滑稽突梯意已深，\r\n不如孙登闭口逃苏门。身犹孤凤无与邻，\r\n心知嵇生未识真。儿童读书闻入孝，\r\n遭时有用可以移于君。孔子系易辞，\r\n尊干而卑坤。耦耕未足问礼则，\r\n鸟兽固自群荆榛。孟尝声势，\r\n一旦消歇，冢上之牧良可悲。\r\n苟为贫贱不济物，身死泯然俱若兹。\r\n闻君早慕栖竹林，何忽作此悲来吟。\r\n严君肥遯业讨论，少年宜自有异闻\r\n穷达俱性外，学者所不陈\r\n惟勿枉道宁屈身。岂欲行不由径如灭明，\r\n不然不欲乞醯于邻同微生。白驹虽洁，\r\n空谷难久将谁亲，当诗一篇差可人。\r\n秋兰蘪芜亭下生亦蕃，夫人自有美子何足言。\r\n采撷但慰吾愁魂，吟诗作赋北窗词更妍。\r\n万言不直一杯何足怜，咿呦聊用穷吾年。\r\n能来西畴清坐一榻横，长饥亦不轑釜云无羹。\r\n荀卿论义荣，迳庭大不近人情。\r\n是非亦置之，古人踽踽凉凉生何为。\r\n扬雄择中庸，反反骚痛湘累。\r\n我今不见雄，此心犹为君子夷。\r\n世间趣舍不同，岂但羊枣鲙。\r\n陶潜自谓，结庐人世，\r\n无车马喧，心远能尔。\r\n安有郑君，其门如市，\r\n亦能自谓，我心如水。"
        },
        {
            "title": "赴广陵道中三首",
            "content": "醉卧符离太守亭，别都弦筦记曾称。\r\n淮山杨柳春千里，尚有多情忆小胜。"
        },
        {
            "title": "同柳戒之夜过三学院",
            "content": "步月寻溪过佛斋，溪边石藓湿芒鞋。\r\n虚窗独卧听松竹，半夜一山风雨来。"
        },
        {
            "title": "初与文潜入馆鲁直贻诗井茶砚次韵",
            "content": "黄侯阅世如传邮，自言何预风马牛。\r\n草经不下天禄阁，诗入鸡林海上州。\r\n兼陈九鼎灿玉铉，并缀五冕森珠旒。\r\n后来傀磊有张子，姓名并向紫府收。\r\n青春一篇更奇丽，势到屈宋何秋秋。\r\n洮州石贵双赵璧，汉水鸭头如此色。\r\n赠酬不鄙亦及我，刻画无盐誉倾国。\r\n月团聊试金井漪，排遣滞思无立锥。\r\n乘风良自兴不浅，愁报孟侯无好诗。"
        },
        {
            "title": "送李知章下第归河北",
            "content": "斗鸡击剑邺王台，万古英雄死不埋。\r\n子去悲歌宜有和，露萤白首亦常材。"
        },
        {
            "title": "洞仙歌 泗州中秋作",
            "content": "青烟幂处，碧海飞金镜。永夜闲阶卧桂影。露凉时、零乱多少寒螀，神京远，惟有蓝桥路近。水晶帘不下，云母屏开，冷浸佳人淡脂粉。待都将许多明，付与金尊，投晓共、流霞倾尽。更携取、胡床上南楼，看玉做人间，素秋千倾。\r\n【注释】：【注释】：\r\n此为赏月词，作于徽宗大观四年(1110)中秋。作者时任泗州知州。全词从天上到人间，又从人间到天上，天上人间浑然一体，境界阔大，想象丰富，词气雄放 ，与东坡词颇有相似之处。上片，写中秋夜景，首二句化用李白诗中“皎如飞镜临丹阙，绿烟灭尽清辉发”句意，写词人仰望浩月初升情景和“青烟”指遮蔽月光的云影 。“幂”是覆盖之意。夜空象茫茫碧海，无边无际；一轮明月穿过云层，象一面金镜飞上碧空 ，金色的光辉照亮了天上人间。“飞”字写乍见月之突然升起，使人感到似是何处飞来，充满惊异欣喜之情 。“永夜”三句，通过永夜、闲阶、凉露、寒蝉等物象，极写月夜的静寂清冷，描绘出一幅充满凉意的，悠长寂寞的中秋月夜图，烘托出词人的孤寂心境和万千感慨，流露出词人对美好月色的珍惜眷恋。\r\n以下两句 ，写因望月而生的身世感慨。“神京”，指北宋京城汴梁。蓝桥，在今陕西蓝田县东南。唐裴鉶《传奇·裴航》云 ：“书生裴航在鄂渚遇仙人樊夫人，夫人赠诗云 ：“一饮琼将百感生，玄霜捣尽见云英 。蓝桥便是神仙窟，何必崎岖上玉清。”后裴航经过蓝桥驿，口渴求浆，得遇仙人云英，寻得玉杵臼捣药百日，与之结为夫妇，一同仙去。裴航捣药时昼作夜息，夜里见有玉兔待玉杵臼相助夜捣，“雪光辉室，可鉴毫芒 ”，此与古代流传的月中有玉兔捣药的传说相合，故词中引用，以蓝桥神仙窟代指蟾宫月窟。这两句意思是说，京城邈远难至，倒是这一轮明月，与人为伴，对人更加亲近。作者为苏门四学十之一，曾三次任京官，后面两次都是因牵连党争而去职，被贬外郡；作此词前不久词人虽得脱出党籍，起任泗州知州，但朝中已无知音。“神京远”的“远”，主要是从政治的含意说的。上面这几句在赞美眷恋中透出了几分凄清。这时作者已五十八岁，前次去官回家，就已修葺归来园隐居 ，自号“归来子”，忘情仕进，此词对仕途坎坷，也仅微露怅恨而已，全词的主调，仍然是旷达豪放的。两句明白点出孤寂心情，意脉紧接上文，而扬景则由环境景物转到望月抒怀。\r\n下片转写室内宴饮赏月 。“水晶帘不下”反用李白《玉阶怨 》“却下水晶帘，玲珑望秋月”，“云母屏开”化用李商隐《嫦娥 》“云母屏风烛影深”。卷帘、开屏，都是为使月光遍满，为下文“付与金尊”预作地步，表现了对明月的极端爱悦 。“佳人”脂席间的女性 。“淡指粉”的“淡”字也与月光极协调。水晶做成的帘子高高卷起，云母屏风已经打开，明月的冷光照入室内，宛如浸润着佳人的淡淡脂粉。筵上的人频频举怀，饮酒赏月，似乎要把明月的清辉全部纳入金尊之中，待天晓时同着流霞，一道饮尽。这里把月下筵面的高雅素美，赏月兴致的无比浓厚，都写到极致。月光本来无形。作者却赋予它形体，要把它“付与金尊”，真奇思妙想也。“流霞”本为神话中的仙酒名，汉王充《论衡·道虚》载，项曼都离家求仙，被仙人带至月边，饥渴时则饮以流霞一杯 ，每饮一杯，数月不饥。词中语意双关，既指酒，也指朝霞。天晓时分，月尚未落，朝霞已生；将二者同时倾尽，意思是说赏月饮酒，打算直到月落霞消方罢。\r\n结尾两句由室内转到室外 ，包举八荒 ，丽而且壮，使通篇为之增色。夜更深，月更明，虽然夜深露冷 ，作者赏月的兴致不但没有衰减，反而更加豪壮。\r\n这时他想起《世说新语·容止》记载的一个故事：晋庾亮在武昌 ，尝秋夜与诸佐吏殷浩之徒在南楼赏月，据胡床咏谑。作者觉得在庭中赏月不能尽兴，所以要象庾亮那样登上南楼，去观赏那月光下如白玉做成的人无际素白澄澈的清秋气象 。古代五行说以秋配金，其色白，故称秋天为素秋。用“玉做人间”比喻月光普照大地，可谓奇想自外飞来。它既写月色，也暗含希望人间消除黑暗和污浊，象如玉的明月一般美好之意。\r\n关于此词的表现技巧，清人黄蓼园评论说 ：“前段从无月看到有月 ，后段从有月看到月满 ，层次井井 ，而词致奇杰。各段俱有新警语，自觉冰魂玉魄，气象万千 ，兴乃不浅。”(《蓼园词选》)分析颇为精当。全词以月起，以月，首尾呼应，浑然天成。篇中明写、暗写相结合 ，将月之色 、先、形、神、人对月之怜爱迷恋，写得极为生动入微。"
        },
        {
            "title": "寄怀八弟三首",
            "content": "平日鸰原左右手，蟨邛前后未须论。\r\n清秋淮上多诗句，白首篱边近酒樽。\r\n杜舅高情笃兄弟，先君至性厚闺门。\r\n两公与尔同师法，相待归来老此园。"
        },
        {
            "title": "出都呈十五叔父",
            "content": "凌兢瘦马不堪驱，塞眼红尘暗九衢。\r\n太学虀盐聊乐只，故园桃李且归欤。\r\n上书北阙三年困，种豆南山一半芜。\r\n忍志动心天相我，莫惭关吏辱陈余。"
        },
        {
            "title": "阎醇老作默斋",
            "content": "净名良久文殊叹，此是如来不二门。\r\n要识结瘖非是默，应知分别亦无言。\r\n一弦曾得嵇生愧，三复能令孔子尊。\r\n正复立谈封万户，时清何害口澜翻。"
        },
        {
            "title": "闻文潜舍人出试院约毅父考功寻春",
            "content": "上界官府多文书，我臞犹比山泽儒。\r\n闲忙态异亡羊等，一月不见霜侵须。\r\n虽无京兆白花沥，还有太官青玉壶。\r\n武安曾孙我外弟，闻君得人助君喜。\r\n可能饼果餍儿童，不有杯盘到邻里。\r\n去年南归饮王家，把盏犹见黄梅花。\r\n城南寻春成岁事，忍不省顾随泥沙。\r\n世事何须还刺口，轻薄论交翻覆手。\r\n自怜只似永州甿，归喜蛇存视吾缶。"
        },
        {
            "title": "陌上花八首",
            "content": "陌上偷来为看花，饶声鹦鹉莫夭斜。\r\n犊车缓缓随芳草，不去桃源阿母家。"
        },
        {
            "title": "次韵履常见贻",
            "content": "人皆爱陈子，新雨尚能来。\r\n但使门多客，何嫌室自埃。\r\n弓旌无远野，城郭有遗才。\r\n底日常侯舍，传声四辈催。"
        },
        {
            "title": "次韵鲁直谢李右丞送茶",
            "content": "都城米贵斗论璧，长饥茗碗无从识。\r\n道和何暇索槟榔，惭媿云龙羞肉食。\r\n壑源万亩不作栏，上春伐鼓惊山颜。\r\n题封进御官有局，夜行初不更驿宿。\r\n冰融太液俱未知，寒食新苞随赐烛。\r\n建安一水去两水，易较岂如泾与渭。\r\n右丞分送天上余，我试比方良有似。\r\n月团清润珍豢羊，葵花琐细胃与肠。\r\n可怜赋罢群玉晚，宁忆睡余双井香。\r\n大胜胶西苏太守，茶汤不美夸薄酒。"
        },
        {
            "title": "黄河",
            "content": "黄河啮小吴，天汉失龟鳖。\r\n灵原潭下藕烂死，只有菖蒲不生节。\r\n白马桥边迎送胡，冀州断道无来车。\r\n新堤筑得高嵽嵲，旧堤杵声未可绝。"
        },
        {
            "title": "饮酒二十首同苏翰林先生次韵追和陶渊明十三",
            "content": "斋居忽若遗，不识身与境。\r\n颇疑酣中似，奈尔辄复醒。\r\n东坡自云然，挈世一裘领。\r\n是事吾有师，安敢囊出颖。\r\n指穷火巳传，岂待得薪炳。"
        },
        {
            "title": "和石明叔喜雪",
            "content": "解冻南风故未熏，六英先岁无车尘。\r\n尽消日观千岩雪，初破江梅一萼春。\r\n立召金闺通籍客，更呼花艳大堤人。\r\n使君日饮无功业，同乐何妨亦为民。"
        },
        {
            "title": "次韵阎甥伯温池上八首",
            "content": "自从移居来，城市益啾扰。\r\n如何跬步近，亦有鹭下沼。\r\n朅来欲骋骛，诘曲故百遶。\r\n人间南柯梦，方此犹复小。"
        },
        {
            "title": "夏夜雨意",
            "content": "凝云遮汉月不舒，微电时照东南隅。\r\n风条不动柱础湿，初夜深砌吟蝼蛄。"
        },
        {
            "title": "答闳中顺之",
            "content": "黄卷修然遇古人，千秋遗恨一朝伸。\r\n久干文举尊中酒，虚负渊明头上巾。\r\n缨冠未暇念同室，闭眼自欲观吾身。\r\n幸有元和文似锦，不妨白雪和阳春。"
        },
        {
            "title": "白纻辞上苏翰林二首",
            "content": "白纻棼莫缉，纫兰作衣袪。\r\n朝兮日所暴，暮兮雨所濡。\r\n木瓜谅微物，期报乃琼琚。\r\n芳华辞甚妙，赠我不如无。"
        },
        {
            "title": "西归七首次韵和泗州十五叔父七",
            "content": "古人重生男，豚酒庆亲戚，\r\n桑弧射四方，言有四方役，\r\n奉璋比德性，堕地要膂力，\r\n如何晋公子，安乐忘所适，"
        },
        {
            "title": "和文潜试院道旧",
            "content": "璧月照歌淮上舫，姚花引醉福昌城。\r\n何如阊阖门西北，卧听秋风枕畔声。"
        },
        {
            "title": "次韵邓正字慎思秋日同文馆九首",
            "content": "平生邓夫子，文墨晚相依。\r\n台阁佳声在，湖湘爽气归。\r\n诗夸束笋密，发叹耨苗稀。\r\n勤苦千秋事，川明水孕玑。"
        },
        {
            "title": "贾硕秀才得两圭有邸",
            "content": "混沌既凿元气痡，鸿源滔天尧曰吁。\r\n羽渊之化三足逋，玄圭告功闻禹书。姚虞班器奔九区，涂山合瑞群辟趋。\r\n三朡肆伐夏宝俘，下逮血祭仍疈辜。\r\n飨有明德繄玉如，霍山属之医无闾。\r\n裂崖剖璞陈璠玙，追琢出美山为虚。\r\n两圭礼地四望俱，寸尺可识形可图。\r\n缗城之西物色古，霹雳野火烧墙堵。\r\n大氓筑室动千杵，奔泉启锸幽奇睹。\r\n阴溪埋冰剥寒土，浓氛却埽孤月吐。\r\n森然愕立疑未举，荧荧幽光射败筥。\r\n邻人进说田父怖，张伯不敢私自取。\r\n初来画地为予语，邸圆中规圭合矩。\r\n镶奇未可一二数，嬴颠刘蹶分莽卤。\r\n礼严登降谨仰俯，牲玉不加随豆簠。\r\n饩羊之存良小补，此宝岂徒周石鼓。\r\n酆城尺铁尚可神，老虬跃水生雷雨。"
        },
        {
            "title": "初望庐山",
            "content": "休说江南青未了，一庵一径可容身。\r\n宦程正迫西风急，未是卢山伫足人。"
        },
        {
            "title": "题宗室大年画扇四首",
            "content": "西风入丛竹，惨澹带秋阴。\r\n惊起中汦雁，衡阳万里心。"
        },
        {
            "title": "和苏翰林题李甲画雁二首",
            "content": "萧条新湖秋，霜落洲渚洁。\r\n莲垂兰杜死，菖莆见深节。\r\n惨澹沙砾姿，清波侣群鸭。\r\n往时吴兴守，看画忆苕霅。\r\n为仪尚不污，孤高比云月。\r\n闻在雪堂时，满堂唯画雪。"
        },
        {
            "title": "和王定国二首一",
            "content": "可怜好月如好人，我欲招之入窗户。\r\n人言明日当大暑，君看繁星如万炷。\r\n想君映月读书时，清似列仙臞不肥。\r\n我正甘眠愁日出，朝骑一马暮还归。"
        },
        {
            "title": "维夫君兮桂舟一首送梁正受归汶阳",
            "content": "维君兮桂舟，酌余酒兮揽君留。\r\n君何为兮此野，菊菲菲兮蜨下。\r\n韡韡兮煌煌，烂金敷兮袭余堂。\r\n茱萸兮芙蓉，众芳越兮乱五风。\r\n饥咀兮灵芝，君歌乐兮余和之。\r\n日下兮野阴，澹忘归兮中林。\r\n橘栋兮梅宇，纷琼茅兮被南荣。\r\n白羽兮黑翮，邀仙人兮语此文。\r\n余高驰兮世之外，君猋举兮先余至。\r\n襟带兮东方旦，争门兮汶之阳。\r\n大野兮始波，翔鶬鹳兮嘷鴐鹅。\r\n群宿兮迷址，旅食兮殚穗。\r\n霜肃肃兮叶方下，君欲济兮淹回。\r\n水信道兮躞蹀，冠如箕兮带长铗。\r\n里千室兮士一喙，余不善兮纷余谇。\r\n世谓折扬好兮，余白雪而莫知弃。\r\n火布而以为垢兮，胡不浣炎而振之。\r\n彼镆邪而能言兮，工谓余以不祥。\r\n聊逍遥而挫鋭兮，蒙黯黮而益光。"
        },
        {
            "title": "次韵和求仁不赴照碧堂会呈无愧之作",
            "content": "政成欢诵沸田莱，留钥雍容更上才。\r\n缭郭平湖从昔好，倚天朱槛为谁开。\r\n曳裾况是他年旧，倒载何妨尽日陪。\r\n自有登高能赋客，可容清坐咏南台。"
        },
        {
            "title": "五丈渠",
            "content": "五丈渠，河水啮堤三里余。\r\n悬流下喷水渤潏，讹言相惊有怪物。\r\n泺东渔子浮两舠，清晨径流双鬣摇。\r\n惊人跳起横触岛，大鲟十尺长夭矫。\r\n杀之信宿不敢言，并村稍稍闻者諠。\r\n伐鳞封肉担揭去，两日一村猫犬饫。\r\n夜来水泛州西原，青青百顷白波翻。\r\n里巫推变咎渔子，豫且贼神实为此。\r\n此邦一年不榖食，卖鱼取钱当常职。\r\n闻道相家口，津人无敢凭。\r\n大鱼死，小鱼灵"
        },
        {
            "title": "题庐山",
            "content": "南康南麓江州北，五百僧房缀蜜脾。\r\n尽是庐山佳绝处，不知何处合题诗。"
        },
        {
            "title": "鸾车引",
            "content": "推鸾车，伐鼍鼓。\r\n从帝子，迎天女。\r\n天女喜，立龙旗。\r\n冯小宝，光陆离。\r\n云斑斑，覆铜山。\r\n新城鸣鴃如乳乌，飞来为尔栖青梧。\r\n控鹤府令云衣裾，仆射窜死令公诛。\r\n妇惧儿无呼，儿呼惊索胡。\r\n宜都内人立次且，手擎何物金唾壶。\r\n请为大家画长图。徐公子，\r\n哗且止，卿无来。\r\n明堂屡舞覆龙杯。覆杯之傍戏大鼠，\r\n卿欲投之梁公惧。"
        },
        {
            "title": "送长道客滑道士",
            "content": "海山兜率事悠悠，底处仍须着力修。\r\n莫认箭边曾有鹿，安知蓑外是无牛。\r\n社樗共作支离病，园絮同为汗漫游。\r\n亦见颜公为言此，春风过尽不抬头。"
        },
        {
            "title": "赴蒲道中寄洛倅王定国",
            "content": "莫嫌马上过春风，得句桃溪柳涧中。\r\n王事勤君急星火，客程驱我正萍蓬。\r\n朅来尚可轻千里，归去何妨共两翁。\r\n学道如今有微力，作官求了不求功。"
        },
        {
            "title": "用谷字韵答提刑毅父治河桥",
            "content": "两堤马头高作山，两津车路深成谷。\r\n截川夭矫暮虹背，排浪参差动蚿足。\r\n七牛蹴河犹怒目，一牛从能往不复。\r\n借牛使河此圣时，强饮不须求马玉。"
        },
        {
            "title": "漫成呈文潜五首",
            "content": "平时无欢苦易醉，自怪饮乐颜先酡。\r\n乃知醉人不是酒，真是情多非酒多。"
        },
        {
            "title": "复用前韵答十五叔父任城相会见和诗任城有李",
            "content": "太华玉莲甘适口，我欲求之青壁斗。\r\n昆仑不睹睹大宛，何异学射中涂还。\r\n平生傲世予南阮，臧否未容留齿间。\r\n七贤远迹冥鸿上，咸也复幸青云赏。\r\n归来浊酒厌独倾，疲马却走诸任城。\r\n红桃白李晚寂莫，黄菊独曝秋阳荣。\r\n谪仙酒楼余旧址，明月年年飘桂子。\r\n不见山东故小吏，斗酒双鱼谁共喜。\r\n恸哭穷涂自古难，不应更待雍门弹。\r\n瓜田今岁初自垦，柴车后日复谁攀。\r\n东阿下望有归意，且为子建留鱼山。\r\n\r\n【注释】：【原题】：\r\n复用前韵答十五叔父任城相会见和诗任城有李白旧游处录于诗中"
        },
        {
            "title": "寄怀八弟三首",
            "content": "扬州全盛吾能说，鸭脚琼花五百年。\r\n忽见山光好诗轴，却思淮浦旧渔船。\r\n柴荆故俗真虚老，松菊幽斋已重迁。\r\n便作扶藜望衡霍，清秋随分有风烟。"
        },
        {
            "title": "感遇十首次韵和黄著作鲁直以将穷山海迹胜绝",
            "content": "江南盛郁蒸，代北纷霰雪。\r\n卞生无出游，何以得此刖。\r\n一朝有天运，春华未萎绝。\r\n吾犹托雄鸠，而彼固不拙。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "过金堤刘景文",
            "content": "云间高堞如云白，草下深濠如草碧。\r\n逶迤陇断出平堤，前见黄河如带直。\r\n官居乃在城西原，荒台古木乌鸟翻。\r\n美人芳气如秋菊，坐令晔晔弃中园。\r\n不忧泑泽豪不杀，夜识汉中龟鳖在。\r\n借须走马候水曹，后时此会何由再。\r\n霸陵往来初避名，执贾不回人更惊。\r\n无心踯躅路寝养，服车安用仍一鸣。\r\n未若捧罂何不可，二豪螟蛉与蜾臝。\r\n况闻举案良亦贤，那爱五花论酒钱。\r\n不然憭憟坐岁晚，风入衰柳催寒蝉。\r\n我论李君其趣独，自喻愚公徙王屋。\r\n是中聊可外形骸，官闲方辔相与来。"
        },
        {
            "title": "次韵邓正字慎思秋日同文馆九首",
            "content": "前世诸生选，平居数路开。\r\n乡闾自相与，岩穴亦时来。\r\n射雉空亡矢，为蛇更夺杯。\r\n千金曾市骨，聊用作龙媒。"
        },
        {
            "title": "渑池道中",
            "content": "虎狼敌国易良图，望见将军要引车。\r\n不畏秦强畏廉斗，古来只有蔺相如。"
        },
        {
            "title": "拟乐府十二辰歌",
            "content": "鼷鼠食牛牛不知，牛不愿骍而愿犁。\r\n虎噫来风皮见藉，兔狡宅月肩遭胹。\r\n欲兆幽烽二龙死，独微晋泽一蛇悲。\r\n失马吉凶方聚门，亡羊臧谷未宣分。\r\n沐猴冠带去始惬，木鸡风雨漠何闻。\r\n不须皎皎吠蜀狗，阮子与猪同酒樽。"
        },
        {
            "title": "复至凝祥池上",
            "content": "去岁相携此地游，西风垂果奉灵湫。\r\n春工变化浑无迹，红满枝条绿满洲。"
        },
        {
            "title": "和胡戢七首",
            "content": "住近苏门有白云，闭关却扫道逾尊。\r\n相逢不语忽长啸，今日岂无人姓孙。"
        },
        {
            "title": "忆庐山示无斁弟",
            "content": "湖口西江外，庐山已目前。\r\n太虚藏不极，彭蠡浸无边。\r\n五老宁行地，香垆自供天。\r\n芝田隔人世，应有读书僊。"
        },
        {
            "title": "淮壖",
            "content": "淮壖日没风卷沙，黄昏飞雪如落花。\r\n孤舟有客寒不饮，欹枕关篷夜忆家。\r\n雪飞篷底洒我额，篷隙虚明来晓色。\r\n纸屏布被风飕飕，惊起开篷满船白。\r\n船头雪重折黄芦，下有宿雁惊相呼。\r\n天寒四野无行客，冻卧孤舟愁盗贼。\r\n厌闻淮浪打船声，原上风号天正黑。\r\n土膏已动春阳来，安得长风埽雾开。\r\n豁然天外见白日，为君挂席凌清淮。"
        },
        {
            "title": "守蒲次新安西先寄府教授之道弟",
            "content": "文章之子日翘翘，恐不能如岂有超。\r\n助我彤襜问民俗，烦君泮水采风谣。\r\n预知薄宦妨同处，且可清樽约屡招。\r\n十月驱车汉函谷，冷云高处望中条。"
        },
        {
            "title": "谒岱祠即事",
            "content": "泽南三百里，极望横天云。\r\n云端色凝黛，谛视初可分。\r\n峥嵘介丘像，澒洞元气屯。\r\n顷刻有变化，惨澹殊明昏。\r\n天行帝出震，其位生物元。\r\n不周偾西北，川乃东南奔。\r\n宁知六鳌死，竟使二山沦。\r\n不有是难倾，孰维大块根。\r\n尝闻周官说，实惟天帝孙。\r\n神灵所镇守，民物斯芘存。\r\n幽明吻一理，有道惟常尊。\r\n不觉下马拜，僮奴亦蹲循。\r\n乃知正直理，足使冥顽敦。\r\n三王有损益，商人所尊神。\r\n明法或不惧，夜行安得逡。\r\n以此辅世教，庶几驱骜民。\r\n暮宿太平驿，不眠虑丝棼。\r\n明朝好天色，万象开胚浑。\r\n势横恒碣尽，支压齐鲁蹲。\r\n五色冒日观，一握通帝阍。\r\n恢拓下嶊嶉，青苍上氤氲。\r\n泉石竞沮洳，烟岚互纷纶。\r\n高举躐风海，深蹯跆火轮。\r\n涛波卷堆阜，一一溟渤吞。\r\n棋枰视井邑，匕箸藏松椿。\r\n碧瓦峙双阙，红墙缭长闉。\r\n愿瞻岩閟客，内涤邪垢魂。\r\n赐臣登绝顶，一览神秀原。\r\n万壑射窈窕，三坛矗嶙峋。\r\n莽不睹项领，何能穷髀跟。\r\n稍稍指凫绎，依依数亭云。\r\n松列大夫爵，鸁识将军坟。\r\n琐屑涧花丽，霏微崖药熏。\r\n广大良有以，奇险安足论。\r\n瑰诡有形上，颓然德弥惇。\r\n得无希夷子，傲世逃深蓁。\r\n亦有黄冠士，相对如麖麏。\r\n此曹啮草木，语道良未闻。\r\n解榻坐中观，洗心驰大钧。\r\n形气要得一，不然随物泯。\r\n是事亦姑置，幽寻聊可勤。\r\n初疑无字碑，莹洁谁敢文。\r\n又怪玉女井，高绝何由奫。\r\n俯穿斗仙岩，鸟下天壁垠。\r\n侧度五贤堂，熊经背逡巡。\r\n剑石危数履，女萝柔履扪。\r\n挥斥八极远，风来袂轩轩。\r\n寥廓自无梯，犹疑天可宾。\r\n阴谷不敢视，恐落魑魅群。\r\n安得遂独往，身如黄鹄翻。\r\n周流遍五岳，采掇芝英繁。\r\n即欲憩圆峤，或当止昆仑。\r\n众真迎我语，一笑颜玉温。\r\n是中差可乐，子胡恋尘樊。\r\n答此太遗物，身闲犹事君。\r\n重华迹已远，秦汉事方烦。\r\n成功属吾宋，五礼垂后昆。\r\n皇帝二载春，臣备太史员。\r\n紬绎自帝典，颇识康哉言。\r\n泥金白玉字，愿颂无前勋。\r\n有志类韩愈，无书愧文园。\r\n臣发将雪素，臣心犹日暾。\r\n今此在林薮，跳身同玃猿。\r\n徒观众山小，愁绝下天门。"
        },
        {
            "title": "八音歌二首答黄鲁直",
            "content": "金兰况同心，莫乐心相知。\r\n石田罹清霜，念此百草腓。\r\n丝看煮茧吐，士听愤悱语。\r\n竹马非妙龄，美人恐迟暮。\r\n匏系鲁东家，今君尚天涯。\r\n土膏待阳瘅，气至如咄嗟。\r\n革薄不可廓，士迫下流恶。\r\n木无松柏心，蝎处蝼蚁托。"
        },
        {
            "title": "复用前韵答鲁直并呈明略",
            "content": "黄子人谈不容口，岂与常人计升斗。\r\n文章屈宋中阻艰，子欲一身追使还。\r\n离骚憭栗悲草木，幽音细出芒丝间。\r\n阳春绝句自云上，折杨何烦嗑然赏。\r\n横经高辩一室惊，乍似远人迷广城。\r\n隔河相和独许我，枯卉亦有条之荣。\r\n廖君不但西南美，谁见今人如是子。\r\n多髯府掾正可谑，蛮语参军宁素喜。\r\n君不见古来皆醉餔糟难，沐浴何须仍振弹。\r\n斲冰无处用兰拽，芙容木末安能攀。\r\n只无相报青玉案，自有平子愁关山。"
        },
        {
            "title": "次韵练定祥符听法",
            "content": "弥天一滴水，何处是曹溪。\r\n若作声来解，还成瞪发迷。\r\n白云遮刹远，翠竹向檐低。\r\n是物元非物，庄周未可齐。"
        },
        {
            "title": "送曹子方福建转运判官二首一",
            "content": "谈经草檄鬓华生，初拥闽山传节行。\r\n江入桐庐青欲断，溪从剑浦碧来迎。\r\n茶虽户种租宜薄，盐不家煎价欲平。\r\n要使祈招歌德意，君恩不为远人轻。"
        },
        {
            "title": "望香垆峰",
            "content": "危楼曲径群岩遍，蜡屐青鞋到处逢。\r\n更上五峰双剑表，香垆依旧半天中。"
        },
        {
            "title": "和胡戢七首",
            "content": "闻说归心已浩然，苏门况有子云廛。\r\n广文不去惭官长，系马堂阶要酒钱。"
        },
        {
            "title": "题李偁推官颐斋",
            "content": "无舍灵龟观朵颐，自求口实君自知。\r\n谁为此者君名之，其说不烦求我诗。\r\n君家严君业夔伊，虎视耽耽雄四夷。\r\n四方是维天子毗，汶阳一室大泽陂。\r\n我往受业拜门垂，闻公一语洗然奇。\r\n我归瞠若安可追，君才固是麒麟儿。\r\n幼读父书壮思施，不卑小官乃吾师。\r\n况有内乐潜天倪，荒城无人谁过之。\r\n面城筑室兹逶迤，去年秋雨河股移。\r\n百草不生苔拥基，蚁子缘础螾粪泥。\r\n夜眠不稳忧为池，今年闰早春气迟。\r\n墙根隙地稍可埤，初植防风种黄耆。\r\n莱州石鼎青琉璃，地垆宿火风鸣枝。\r\n对君长语清未疲，外轻内顺生理宜。\r\n问从何得聊我治，眉州夫子言可规。\r\n麻田处士术安期，今之崇丘历九疑。\r\n见人不语下臂驰，遁逃乎阴食蛤梨。\r\n君何伧囊不往随，与访汗漫还无时。\r\n还无时，我何适，北山之南南山北。"
        },
        {
            "title": "用文潜馆中韵赠蔡学正天启",
            "content": "蔡侯饱学囷千釜，濯足清江起南土。\r\n立谈颇似燕客豪，快夺范睢如坠雨。\r\n东城禽羽未足言，柏直何为口方乳。\r\n蒋侯山中伴香火，三年不厌长斋苦。\r\n平生傀落有谁同，要得张侯三日语。\r\n昼闲那自运甓忙，时清不用闻鸡舞。\r\n桓荣欢喜见车马，书册辛勤立门户。\r\n自当食肉似班超，猛虎何尝窥案俎。"
        },
        {
            "title": "和东坡先生梅花三首",
            "content": "霜晴十月玉溪村，见梅开早客迷魂。\r\n山阿若有人含睇，跂望不到霜烟昏。\r\n东西野寺通两径，上下竹篱开一园。\r\n落身曲蘖盆盎里，晨坐对花无酒温。\r\n归来山月照玉蕊，一杯径卧东方暾。\r\n罗浮幽梦入仙窟，有屦亦满先生门。\r\n欣然得句荔支浦，妙绝不似人间言。\r\n诗成莫叹形对影，尚可邀月成三樽。"
        },
        {
            "title": "直舍即事",
            "content": "秋云多重阴，凌旦亦可乐。\r\n虚斋坐亭午，寒雨依高阁。\r\n王官有忧责，霖潦河未落。\r\n孝先但欲眠，不奈弟子谑。\r\n黄花迫晚景，白露下丛薄。\r\n独当慰佳节，得酒自斟酌。"
        },
        {
            "title": "西归七首次韵和泗州十五叔父六",
            "content": "赠君彼风兰，佩之可为珰，\r\n赠君彼露荷，制之可为裳，\r\n薄言兹撷掇，道远莫置傍，\r\n峥嵘又岁暮，与君同所望，"
        },
        {
            "title": "次韵校书孔彦常校资治通监作",
            "content": "群公爱我邀我居，平生文举情岂疏。\r\n钩陈玄武在北极，上帝之府森图书。\r\n赵韩魏降显德尾，司马蝉嫣世良史。\r\n其人不见其言在，青草生原岁阳止。\r\n吾君好学由生知，成汤得尹方有为。\r\n应合它年尹躬学，书成泣像麒麟阁。"
        },
        {
            "title": "饮酒二十首同苏翰林先生次韵追和陶渊明十七",
            "content": "淮南夏早收，晚秧亦含风。\r\n连舻似雍绛，千斛输吴中。\r\n使君饮酒乐，岁美关梁通。\r\n安得天下人，俱忘楚人弓。"
        },
        {
            "title": "感兴",
            "content": "渊明褊志迷归去，叔夜支辞谬养生。\r\n道有穷通千世运，命无夭寿四时行。\r\n我能为蝶斯同化，子亦知鱼乃至情。\r\n谓马谓牛无不可，楚肝越胆太分明。"
        },
        {
            "title": "用寄成季韵呈鲁直",
            "content": "怀英名高长史口，独以一人当北斗。\r\n黄公崛起与之班，奄有斯名唐以还。\r\n文章破觚赖圣世，笔墨未逃蹊径间。\r\n湖州太守诸儒长，可独进贤无上赏。\r\n曾语黄公四坐惊，竞吟佳句汶阳城。\r\n饮茶未胜薄酒倾，若人所辱伊人荣。\r\n凤兮德衰众鸟耻，陈蔡不忧颜氏子。\r\n穷吟百轴传未已，短发频搔为君喜。\r\n君不见富贵及时行乐难，虽无赵女有秦弹。\r\n梦中自古不识路，月在云际劳梯攀。\r\n何时半岭闻清啸，相值苏门百尺山。"
        },
        {
            "title": "次韵邠倅王正夫",
            "content": "函谷鸡鸣满面尘，夫君泛爱尚为亲。\r\n清时有味俱吾党，黄发相看更几人。\r\n物理未惊翁丧马，世情应笑子知津。\r\n似闻绝塞风沙苦，只约觥船莫负春。"
        },
        {
            "title": "饮酒二十首同苏翰林先生次韵追和陶渊明四",
            "content": "园林日夕好，花繁时鸟飞。\r\n少年玩芳物，不饮成坐悲。\r\n只今未白发，念昔已依依。\r\n纷华战吾道，决胜当有归。\r\n挫锐培其根，外槁中匪衰。\r\n念方终日行，辎重安得违。"
        },
        {
            "title": "再用前韵答之道弟府教授",
            "content": "文辞便是升堂贾，谈辩宁非入幕超。\r\n已谓襄中能出颖，那知车下正哀谣。\r\n但从袁盎无何饮，莫笑冯公不见招。\r\n伴我河山访陈迹，明年红紫满阳条。"
        },
        {
            "title": "宫亭神甚灵云有婢名如愿以借客有所求叩如愿",
            "content": "同舟自古无胡越，南北东西路不同。\r\n不问宫亭借如愿，只求四面与分风。\r\n\r\n【注释】：【原题】：\r\n宫亭神甚灵云有婢名如愿以借客有所求叩如愿即获神又能于湖心分风使上下各得顺风故刘删诗云回舻乘派水举棹逐分风"
        },
        {
            "title": "陌上花八首",
            "content": "吴歌白纻怨芳菲，肠断怀王去不归。\r\n陌上如今小花伴，山前山后白鹇飞。"
        },
        {
            "title": "扬州杂咏七首",
            "content": "龙兴寺里青云干，后土祠中白雪葩。\r\n五百年间城郭改，空留鸭脚伴琼花。"
        },
        {
            "title": "庐山",
            "content": "丹碧沉沉虎豹闲，松幢引度九重关。\r\n人间未觉浑无路，天上还惊更有山。\r\n瑶草红泉供挹酌，金风白露送跻攀。\r\n良游自叹平生误，便作归来鬓已斑。"
        },
        {
            "title": "叙旧感怀呈提刑毅父并再和六首",
            "content": "二人射策几人惊，要与三苏共入评。\r\n先圣子孙多异禀，累朝图牒有高名。\r\n书传科斗犹须定，钓拂珊瑚未可行。\r\n子墨文章豪气在，登临怀古一含情。"
        },
        {
            "title": "感怀追和柳子厚郊居岁暮韵",
            "content": "残暑夜如炊，晓风吹萧索。\r\n开门望林木，引蔓修篱落。\r\n所欣尘累远，不恨生涯薄。\r\n心事少干云，白头成忆昨。"
        },
        {
            "title": "山坡陀辞",
            "content": "山坡陀兮下属江，势崖绝兮涛波所荡如颓墙。\r\n松郁律兮其高百尺，旁枝虬鹜葛虆之。\r\n仰不见日兮之下可依，吾曳杖兮吾僮以吾之书随。\r\n邈余望兮水中汦，颀然而长者黄冠兮羽衣。\r\n轩牙頣坦腹涛石箕坐兮，\r\n石亦有趾安不危，四无人兮可忘饥。\r\n仙人偓佺兮自言其居瑶之圃，\r\n一日一夕兮飞相往来不可数。\r\n使其开口梦中仇池我归路，\r\n此非小有兮噫乎何以乐此而不去。\r\n昔余游于葛天氏兮，身非陶氏犹与偕乘。\r\n渺莽良未可兮，仆夫悲余马怀。\r\n聊逍遥兮容与，晞余发兮兰之陼。\r\n余论世兮千载一人犹并时，\r\n歧叕有歧兮余行诘曲欲知余者希。\r\n峨峨洋洋余方乐兮，譬余舟于水。\r\n鱼沉鸟扬亦不知，何必每念辄得应余若击，\r\n坐有如此兮人子期。"
        },
        {
            "title": "贵溪徐氏招隐园昔王表避乱居此山依之者数千",
            "content": "鬼谷西来一丈清，三山箕拱慰高情。\r\n时平尚欲依王表，南斗逍遥毕此生。\r\n\r\n【注释】：【原题】：\r\n贵溪徐氏招隐园昔王表避乱居此山依之者数千家其诗云逍遥入南斗者也"
        },
        {
            "title": "盐角儿 亳社观梅",
            "content": "开时似雪。谢时似雪。花中奇绝。香非在蕊，香非在萼，骨中香彻。占溪风，留溪月。堪羞损、山桃如血。直饶更、疏疏淡淡，终有一般情别。\r\n【注释】：【注释】\r\n\r\n    ①毫社：指毫州的祠庙。此词作于宋哲宗绍圣二年，作者从齐州知州贬为毫州通判。\r\n    ②直饶：即使。\r\n\r\n    【评解】\r\n\r\n    上片写梅花色香，用重句而略更数字，两联似对非对，遣词灵动。下片以山桃作比，更托出梅花高洁标格。词人亦寄托了自己的志趣和情操。\r\n\r\n    【集评】\r\n\r\n    冯煦《宋六十一家词选例言》：晁无咎为苏门四学士之一，所为诗余，无子瞻之高华，而沉咽则过之。\r\n    张尔田《忍寒词序》：学东坡者，必自无咎始，再降则为叶石林，此北宋正轨也。\r\n    《宋史·文苑传》：补之才气飘逸，嗜学不知倦，文意温润典缛，其凌丽奇卓，出于天成。\r\n--引自惠淇源《婉约词》\r\n--------------------------------------------------\r\n【注释】\r\n\r\n    盐角儿：词牌名。\r\n\r\n    亳（bó）社：指亳州（今安徽亳县）祭祀土地神的社庙。   \r\n\r\n    花中奇绝：花中奇物而绝无仅有。\r\n\r\n    骨中香彻：梅花的香气是从骨子里透出来的。\r\n\r\n    堪羞损、山桃如血：可以使那红得似血的山桃花羞惭而减损自己的容颜。堪，可以，能够。\r\n\r\n    直饶更、疏疏淡淡：即使枝叶花朵再疏淡。从然，即使。\r\n\r\n    终有一般情别：终究另有一种情致（非其他媚俗之花可比）。\r\n\r\n \r\n\r\n【古诗今译】\r\n\r\n    花开的时候象雪，凋谢的时候仍然像雪，在百花之中的确是绝无仅有。散发出来的清香不在花蕊，也不在花萼，而是从骨子里飘荡出来的，清香透彻。  　\r\n\r\n    占尽了从小溪吹来的轻风，留住了小溪中的明月，使那红得似血的山桃花也羞惭得减损了自己的容颜。即使仍然花影稀疏清香淡淡，终究另有一种非其他媚俗之花可与之相比的情致。\r\n\r\n \r\n\r\n【赏析】\r\n\r\n    晁补之（1053—1110年），字无咎，自号归来子，北宋巨野（今属山东巨野县）人，著名文学家。元丰二年（1079年）进士，官至礼部郎中。诗文都很出名。\r\n\r\n    这首词作于宋哲宗绍圣二年，作者从齐州知州贬为毫州通判之际，是一首咏物之作。作者通过对梅花的色、香、形的描写，赞美梅花的骨中香彻与别有情致。\r\n\r\n    上阙：写梅花如雪的颜色与透骨的清香。\r\n\r\n    “开时似雪，谢时似雪，花中奇绝”三句集中笔墨，用重复叠句而略更数字的方法极写梅花颜色的奇绝。突出了梅花颜色的与众不同。\r\n\r\n    “香非在蕊，香非在萼，骨中透彻”三句与前三句运用了相同的表现手法，写出了梅花与众不同的另一个方面——香，告诉人们，梅花的清香不是从花蕊散发出来的，也不是从花萼散发出来的，而是从骨子里透出来的，突出描写了梅花的香彻透骨的特点。与“开时似雪，谢时似雪，花中奇绝”联系起来看，上下两联似对非对，遣词灵动，看似无意，实则工于运笔。\r\n\r\n    下阙：以山桃作比衬，刻画梅花神韵和品格。\r\n\r\n    “占溪风，留溪月，堪羞损、山桃如血”，运用对比的手法，以山桃花衬托梅花非凡的神韵。梅花非但独占了小溪的轻风和明月，还将那鲜艳无比的红红的山桃花羞怯惭愧得减损了几分颜色，可见梅花的气质和神韵的超凡脱俗。\r\n\r\n    “直饶更、疏疏淡淡，终有一般情别”，写梅花的另一大特点，纵然枝叶花影稀疏，清香淡淡，最终还是别有一番媚俗之花所不能与之媲美的超凡情致，枝疏有疏落横斜篱落之韵，香淡有清香淡雅之美，这便是梅花高洁的品格。\r\n\r\n    在这首咏梅词中，词人写的是梅花的非凡的神韵和高洁的品格，实际也是自己所向往的人格的写照，词人在梅花的高洁的品格中寄托了自己的志趣和情操。"
        },
        {
            "title": "用前韵答李行正教授",
            "content": "见我淮南被召西，重来学馆尚栖迟。\r\n未容小隐通三径，聊可卑飞共一枝。\r\n饮罢玉山方突兀，赋成笔陈已淫夷。\r\n霜荷叶叹青衫旧，闻子修身自畏知。"
        },
        {
            "title": "次韵四叔父寄贺二叔父少监入馆并见寄诗",
            "content": "琅邪太守鲁儒英，典校还高刘更生。\r\n已似诸荀并才子，复如群窦占诗名。\r\n尚吟河水怜孤侄，应与乡人痛伯兄。\r\n老鹤长鸣近天汉，可容丛灌和骊庚。"
        },
        {
            "title": "出城三首",
            "content": "故国龙舟休水调，高城雉堞尚云间。\r\n蜀冈朝雨如轻雾，不见春江草外山。"
        },
        {
            "title": "次韵邓正字慎思秋日同文馆九首",
            "content": "气入中秋劲，更传午夜长。\r\n青灯蛾舞急，白月雁啼凉。\r\n羁旅生来惯，淹留久却忘。\r\n吟诗酬邓子，毕昴出东方。"
        },
        {
            "title": "秋竹",
            "content": "秋风多烦冤，竹是岁寒物。\r\n朝寒阶玲珑，暮寒阶恤勿。\r\n翻然下一叶，未觉瘦崷崒。\r\n岂无陈根旁，寂莫众头屈。\r\n何时雷填填，看尔射地出。"
        },
        {
            "title": "感兴五首次韵和李希孝三",
            "content": "长歌遗世情，沧浪之水清。铄金在众口，折轴由群轻。\r\n君子贵同尘，安事皎皎明。\r\n傥在子所呼，牛马亦我名。"
        },
        {
            "title": "慎思闻家弟无斁捷解见贻用前韵",
            "content": "吾弟平生辛苦同，匹雏志举百钧钟。\r\n自惭操瑟尚不斥，劝使力田终有逢。\r\n青眼故人欣捷报，白头老母喜占从。\r\n书林傥预西城集，爵子酣酣香正浓。"
        },
        {
            "title": "晚春二首二",
            "content": "春归风雨一朝尽，画静园林诸趣嘉。\r\n蜻蜓出水群掠蚋，鹎鵊卫巢双趁鸦。"
        },
        {
            "title": "东皋十首",
            "content": "屋名尽挂陶家牓，人物应惭菊畔身。\r\n解作文章肯归去，不应陶后说无人。"
        },
        {
            "title": "东坡先生移守广陵以诗往迎先生以淮南旱书中",
            "content": "去年使君道广陵，吾州空市看双旌。\r\n今年吾州欢一口，使君来为广陵守。\r\n麦如栉发稻立锥，使君忧民如己饥。\r\n似闻维舟祷灵塔，如丝气上淮西脽。\r\n随轩膏泽人所待，风伯何知亦前戒。\r\n虎头未用沈沧江，龙尾先看挂清海。\r\n为霖功业在傅岩，如何白首拥彤幨。\r\n世上谗夫乱红紫，天教仁政满东南。\r\n青袍门人老州佐，干世无成志消惰。\r\n封章去国人恨公，醉笑从公神许我。\r\n琼花芍药岂易逢，如淮之酒良不空。\r\n一釂孤鸿烟雨曲，平山堂上快哉风。\r\n\r\n【注释】：【原题】：\r\n东坡先生移守广陵以诗往迎先生以淮南旱书中教虎头祈雨法始走诸祠即得甘泽因为贺"
        },
        {
            "title": "和答曾敬之秘书见招能赋堂烹茶二首二",
            "content": "一碗分来百越春，玉溪小暑却宜人。\r\n红尘它日同回首，能赋堂中偶坐身。"
        },
        {
            "title": "示张仲原秀才二首二",
            "content": "城头急雨昏长川，城边清流鸥鹭闲。\r\n城西云黑电脚落，斜日正在城东山。"
        },
        {
            "title": "自蒲赴湖早行作",
            "content": "小隐幽情薄宦身，五更骑马寿安尘。\r\n春如流水行随客，晓与青山气逼人。\r\n报国丹心千载事，对花霜鬓一番新。\r\n秦吴绝域从来恨，我已能知莫问津。"
        },
        {
            "title": "感兴五首次韵和李希孝五",
            "content": "春半寒未已，今晨天气清。\r\n弹冠适新沐，搔发亦良轻。\r\n但爱百鸟乐，复怜一窗明。\r\n干世宁可期，归耕良近名。"
        },
        {
            "title": "同鲁直文潜饮刑部杜君章家次封丘杜观仲韵",
            "content": "廷尉风流才绝尘，最怜高髻歌阳春。\r\n两鬟亦解倚瑟语，催送花前红袖舞。\r\n黄张翰墨海内名，席上生风清夏宇。\r\n封丘自倚笔势豪，不怕当筵赋鹦鹉。\r\n对酒含情古所怜，乐事几时如过雨。\r\n阮公炉边不拟归，陆郎班骓无用嘶。\r\n长灯照出帘幙外，缺月堕落藩墙西。\r\n斗酒双鱼何足贵，李侯气许山东吏。\r\n正须新面杂青槐，千里紫蒪江上来。\r\n长船刻玉流霞动，快引不须帆橹送。\r\n自作新词碧牡丹，箸击杯翻钗坠凤。\r\n芍药佳名闻昔人，满插不辞归帽重。\r\n倒床任作鼻鸣雷，屋上啼乌还唤梦。"
        },
        {
            "title": "将别历下二首二",
            "content": "鸳鸯鸂鶒绕渔梁，摇漾山光与水光。\r\n不管使君征棹远，依然飞下旧池塘。"
        },
        {
            "title": "漫浪阁辞",
            "content": "沛高皇之受嬴兮，刘别子曰楚元。\r\n羌好诗而说羲兮，敬设醴于穆生。\r\n戊始怠而穆去兮，申白笑而钳市。\r\n冨传孙而失国兮，派辟强之支子。\r\n爰清净而少欲兮，以身悟乎霍光。\r\n蹇孙向之洽闻兮，至耆老而弥良。\r\n曰众贤和于朝兮，万物和于野。\r\n粤百世而能调兮，民胥来而凤下。\r\n惟刘有后于楚兮，千岁发夫道原。\r\n流其芳以益远兮，伟壮舆之不愆。\r\n厡惟博而好直兮，向异世而复起。\r\n舆惟进而未已兮，载向学亦不坠。\r\n彼元结之信修兮，羌何为此漫浪也。\r\n将履中而晦外兮，其徳固天之放也。\r\n惟漫浪之为言兮，匪正则之嘉名。\r\n岂其惩屈之死忠兮，欲猗移以保生。\r\n结当易之一爻兮，幽人履而正吉。\r\n舆方壮而恶书兮，弃尔辅欲谁赖。\r\n吾语子漫浪之可兮，遗物往其庶几。\r\n苟畏人而群于人兮，拭唾面其犹殆。\r\n朝骋望乎紫霄兮，夕归次乎左蠡。\r\n五老兮在上，星子兮在下。\r\n垂瀑介于高丘兮，洞深林而北靡。\r\n飞梁亘于三峡兮，倏异景而殊世。\r\n青松屋兮桂宇，辛夷房兮梅户。\r\n兰糗兮菊粻，荪体荐兮肴若芳。\r\n云驷兮霓辀，岁将晏兮谁与游。\r\n烟为衣兮水为佩，君谁须兮林之际。\r\n吾以漫为旌兮，建彼太虚之上也。\r\n吾以浪为乘兮，周彼八荒之外也。\r\n羾万里厕不逢人兮，御谒我以宜止。\r\n晻轟轟而旷汹汹兮，羌何以辩乎明晦。\r\n弥高出于千仞兮，群凤过而北南。\r\n弥幽径于雷室兮，列缺惊而后先。\r\n求佺侨而不得兮，咸勃窣其在下。\r\n乃山泽之臞兮，夫何足以跂而望我。\r\n茫吾不知其所如兮，黔嬴告我以何舍。\r\n出无阴兮入无阳，旋丹崖兮匝大荒。\r\n忽临睨夫故居兮，羣梯危之蜂户。\r\n伛白叟之扶童兮，迎谓我以良苦。\r\n返吾稼兮复吾樵，山{山悤}{山悤}兮江滔滔。\r\n舆先人之善俗兮，虽百世犹未攺。\r\n彼鲁衰而龂龂兮，吾老穉以知耻。\r\n匪礼失而求野兮，民固化于不恌。\r\n舆克家而好常兮，庸谨行以毋慠。\r\n怀向厡之遗直兮，念尔祖而履薄。\r\n陈洪范之九畴兮，叙三统与七略。\r\n以为博而弗考兮，蹇无用而束阁。\r\n纷舆世之多贤兮，匪曲全而好修。\r\n惟仁宅与羲路兮，羌可居而必由。\r\n结信贤而自晦兮，忘其同物以迷世。\r\n凫与波而上下兮，夫固非驹之所喜。\r\n乱曰：接舆诡而悟圣兮，匪沮溺亦楚狂。\r\n圣与言而莫顾兮，人以为知乎大方。\r\n既不足用吾中兮，吾将从回宪之所臧。"
        },
        {
            "title": "金陵南数十里江心烈山崒然特起犹金山也家人",
            "content": "山如浮玉一峰立，江似海门千顷开。\r\n我欲此中成小隐，莫教山脚有船来。\r\n\r\n【注释】：【原题】：\r\n金陵南数十里江心烈山崒然特起犹金山也家人云安得隐于此作一绝"
        },
        {
            "title": "齐山怪石森耸其西峰日小九华",
            "content": "山上有山俱巃嵷，谷中通谷更唅呀。\r\n借君筇杖穿奇崄，直至西峰小九华。"
        },
        {
            "title": "再和嘉父见贻",
            "content": "使君心赏在高山，栎社宁烦匠石看。\r\n能似鼠多愁渡谷，仕如鲶钝笑缘竿。\r\n威仪披雾窥文豹，音韵当衢听玉鸾。\r\n曾共广陵花下醉，绨袍应叹一何寒。"
        },
        {
            "title": "次韵李秬重修宴亭",
            "content": "壁间双记快沉冥，山畔谯门水畔亭。\r\n相国名因稽古白，使君眼为好贤青。\r\n废堤不复风摇柳，新槛依然月满汀。\r\n羁旅从公厌游乐，欲图佳致作幽屏。"
        },
        {
            "title": "东皋十首",
            "content": "城市何妨亦隐沦，贾君无意向红尘。\r\n东皋瓜豆如云处，慊我幽栖不卜邻。"
        },
        {
            "title": "赠欧阳成判官",
            "content": "一言子产识然明，白首怜君独抱经。\r\n去马来牛随白日，落花飞絮得浮名。\r\n曳裾五府非良计，发愤三书亦漫成。\r\n便作归休岂无食，木兰垂露菊含英。"
        },
        {
            "title": "大风过彭浪矶",
            "content": "山束江穷方崒起，江盘山过却重回。\r\n无风此水常呼汹，正用风狂水斗来。"
        },
        {
            "title": "寄题宝应无斁凫舄堂二首二",
            "content": "弟才方浚发，兄老更疏迂。\r\n君自轩轩鹤，吾今泛泛凫。\r\n何方折腰具，能作列仙儒。\r\n钧是亡羊事，清樽稍可娱。"
        },
        {
            "title": "题段吉先小景三首",
            "content": "碧天无际日悠悠，风静沙平不见洲。\r\n彭浪矶边亦如此，危峰独木系扁舟。"
        },
        {
            "title": "饮酒二十首同苏翰林先生次韵追和陶渊明十八",
            "content": "十年一麦禾，此岁亦难得。\r\n寄语吾州人，不饮良大惑。\r\n经时无死市，吏责亦可塞。\r\n先生门弟子，佐守同一国。\r\n举杯日相属，有句安得默。"
        },
        {
            "title": "松菊堂读史五首",
            "content": "吾慕斯人不以官，会昌一梦中兴间。\r\n何须更作穷愁志，秋雨长时睡正闲。"
        },
        {
            "title": "饮校理盛居中家次韵二首一",
            "content": "骑鸾玉府尽仙真，短羽愁攀天汉滨。\r\n诗懒便应推老手，饮豪独未后诸宾。\r\n宫壶银箭刚知夜，笼烛金华已报春。\r\n倒载微吟笑儿稚，时清宁是习池人。"
        },
        {
            "title": "复用前韵呈刑部杜丈君章",
            "content": "杜侯洒墨春云暮，纷纷满纸栖鸦聚。\r\n文章不犯世故锋，牛鬼荒虚瓦棺古。\r\n平生傀磊宁独此，跻俗唐虞要遭主。\r\n先君诸父尽金兰，申以婚姻况覶缕。\r\n劳心吏卷官有程，得意朋尊美无度。\r\n尚忆花妍春仲时，休沐黄昏来叩户。\r\n苦怜蟾桂将十分，欲赠海棠无一句。\r\n巷南巷北相遇稀，而此从公慰怀慕。\r\n安石榴红傥可期，公不来过我当去。"
        },
        {
            "title": "次韵孔毅父种花因送海棠厅三大字求茶",
            "content": "东园老槐春不发，举头只见中条雪。\r\n江梅去国亦凄然，一萼聊堪映庭月。\r\n未信河滩宜海棠，十株立致非所望。\r\n为君大字书堂榜，报我奁中越焙香。"
        },
        {
            "title": "叙旧感怀呈提刑毅父并再和六首",
            "content": "郎潜如我未宜惊，户部须推宰相评。\r\n他日碧山思却走，当年紫府已收名。\r\n共知白发生青鬓，未废长歌续短行。\r\n樽酒不空多坐客，君家余事足陶情。"
        },
        {
            "title": "赠麻田山人吴子野",
            "content": "汶阳我昔见苏李，人言吴子归未几。\r\n长啸春风大泽西，却望麻田山万里。\r\n不逢郑老溪上箭，欲致朱公路傍米。\r\n今年穷巷丝生发，马尾吹风化衣袷。\r\n定知赤鲤蓦波涛，何意黄冠惊仆妾。\r\n琅函万过阴魄悲，心无丹白炉生儿。\r\n山中种芝岂无侣，成都醉眠未当去。\r\n愿从王烈或见呼，试访孙登竟无语。\r\n弃家内愧非此流，此身天地一虚舟。\r\n未应齿豁尘埃里，乞与青精救白头。"
        },
        {
            "title": "郊居与八弟无斁读书",
            "content": "坐狂得世捐，作官故不了。\r\n十年未弛负，半世不黔灶。\r\n居然颜玉雪，及是鬓蓬葆。\r\n碧山已焚鱼，白水初种稻。\r\n瓜区可深隐，圭窦便却埽。\r\n之子怀世资，行修名誉好。\r\n避人本愉恬，坐我亦枯槁。\r\n顷求田野处，政以城郭扰。\r\n常时啜仳别，幸尔晏言笑。\r\n如兰岂异臭，覆瓿本均好。\r\n不惩范釜尘，尚作韩编盗。\r\n斲轮元戒疾，纻絮非病少。\r\n莞尔劝之休，怡然守而嫪。\r\n翻思南迁久，秪幸北归早。\r\n三已令奚愠，四至卿诚巧。\r\n所欣颠木蘖，莫羡姣人了。\r\n同气靡间言，它人阙忠告。\r\n贫居无酒肉，穷巷有探讨。\r\n葵作饱蓬蓬，茗浇忧悄悄。\r\n长闲味更永，竞进念已剿。\r\n目鸿天苍苍，梦蝶日杲杲。\r\n蘅皋美新雨，藜杖邈高蹈。\r\n营斋直新径，创槛俯幽沼。\r\n架以我园檀，茨之子官草。\r\n优游聊卒岁，邂逅可同调。\r\n佩玉子终翔，菟裘我方老。\r\n囊中餐玉法，枥上追风骠。\r\n能知面不腼，未用心如搅。\r\n平生夔契慕，晚岁瞿聃妙。\r\n但欲入林深，子来应问道。"
        },
        {
            "title": "听阎子常平戎操",
            "content": "峄阳之孤桐，踣自霹雳斧。\r\n龙伏之灵林复古，断文横截丝百缕。\r\n下垂七轸如牛乳，上有明星稀可数。\r\n当轩拂拭待君鼓，君心有在君未语。\r\n仲尼昔时从师襄，颀然一人犹望羊。\r\n我独怀之千古长，杖策不省颐之忘。\r\n去年河决疮未补，今年赤地无禾黍，\r\n像龙焚尪亦何取。堂上平戎不敢听，\r\n且激南风召时雨。"
        },
        {
            "title": "次韵无极以道寄金山寺佛监五绝五",
            "content": "鼓角声中特地传，只今鼻孔已撩天。\r\n不应常作裴休诺，揜口何妨也默然。"
        },
        {
            "title": "次韵两苏公讲筵唱和四首",
            "content": "金玉谁人咏德音，太平无象属人心。\r\n日高初散露门讲，天上五云宫殿深。"
        },
        {
            "title": "锁试呈同舍三首",
            "content": "官局悠悠共此行，来时庭菊未含英。\r\n五更脱叶惊书几，一夜寒砧满禁城。\r\n诗似凉风来有思，酒如清露挹无声。\r\n何时骢马催归去，更有林端魄一生。"
        },
        {
            "title": "春雪监中即事二首一",
            "content": "愁云欲雪纷来族，微霰铮鏦先入竹。\r\n舞空蛱蝶殊未下，迸瓦明珠正相逐。\r\n仆夫无事困薪苏，乌鸟不鸣依室屋。\r\n肺病恶寒望劝酬，桔梗作汤良可沃。"
        },
        {
            "title": "彦鲁字号卷余擢为开封第三用彦鲁韵",
            "content": "寂寂醒醒谁得知，万重故纸压须弥。\r\n不缘饶舌丰干道，拾得山间底小儿。"
        },
        {
            "title": "径山",
            "content": "盘崖绕壑步步高，仆痡马乏游人劳。\r\n五峰崛起干云霄，众山奔走争来朝。\r\n我行直欲犯星杓，意彻绝顶才山腰。\r\n松间鸟语如我招，仰见白塔当林梢。\r\n檐携上下若桔槔，路穷飞楼郁迢峣。\r\n钦翁未来蔽菅茅，山精木怪讙游傲。\r\n麇驰虺窜狌鼯跳，灵景晦昧何由昭。\r\n忽然飞锡从江皋，穷探不惮东峰遥。\r\n曲腰丈人白丝袍，再拜辞前风雹飘。\r\n三百年来响锺铙，闽商海贾输金刀。\r\n直栏横牖山周遭，晨参夜讽声嘈嘈。\r\n碧杉紫柏罗旌旄，客来六月忘炎歊。\r\n明月庵前醉松醪，白云峰顶瞰吴郊。\r\n鹅毛一点钱塘潮，钱王宫阙如累樵。\r\n临之股栗精魄超，归不得寐心摇摇。\r\n含辉孤亭立峣崤，此地览景尤难逃。\r\n五更月落禽嘲嘲，阳乌欲上海水烧。\r\n晦明变化不终朝，倏阴忽晴状莫描。\r\n夜阑灯青雨飘萧，偶坐两客论幻泡。\r\n探玄穷妙窥寂寥，破除世事无丝毫，\r\n不奈诗思犹强豪。归时日没红霞消，\r\n荒崖老木山蝉号。"
        },
        {
            "title": "潼关道中",
            "content": "尘土长安古道深，潼关依旧接桃林。\r\n使君骢马来何后，道士青牛去莫寻。\r\n春半河山犹寂莫，日长坑阪正崎嵚。\r\n平生冷笑元龙误，老觉求田负寸心。"
        },
        {
            "title": "夜闻慎思吟讽",
            "content": "疏林小雨月胧明，商颂琅琅半夜声。\r\n邓子弓强殊未发，欲驰桑本犯坚城。"
        },
        {
            "title": "过熊耳山",
            "content": "杀一不辜神所恫，吕母何预于樊崇。\r\n蜂蚁无王求所止，一朝积甲齐熊耳。\r\n两峰相向犹眈眈，千载定林余一龛。\r\n我来扪石望荆杞，此山阅人亦多矣。"
        },
        {
            "title": "试院中秋",
            "content": "秋风吹空雁旁午，长天无云月呈露。\r\n为须通晓照清樽，莫遣中宵生薄雾。"
        },
        {
            "title": "蒲津系桥次李棻韵",
            "content": "激箭波涛上，为梁木石雄。\r\n铁牛惊陕右，流马出关东。\r\n潦集连艘断，冰融一水通。\r\n询谋自谁可，贤有赞皇公。"
        },
        {
            "title": "感遇十首次韵和黄著作鲁直以将穷山海迹胜绝",
            "content": "平生莫逆交，弦断寄心赏。\r\n相思望青枫，目极江水上。\r\n念当及时节，农事动春壤。\r\n来者不有年，何能咎吾往。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "虚斋",
            "content": "虚斋闭疏窗，竹日光耿耿。\r\n更无司业酒，但有广文冷。\r\n人怜出入独，自喜往还省。\r\n时作苦语诗，幽泉汲修绠。"
        },
        {
            "title": "出城三首",
            "content": "桃欲呈红柳弄阴，麦田青已没鞋深。\r\n春堤细雨篮舆湿，婆饼焦声在竹林。"
        },
        {
            "title": "次韵八弟西园课经二首一",
            "content": "禾熟秋原静，高蝉尚远音。\r\n半荒愁雨菊，独秀畏风林。\r\n老觉田原好，慵疏里巷寻。\r\n心知阿连胜，新向佛乘深。"
        },
        {
            "title": "病起答关景晖",
            "content": "卧病车马绝，初非遗世人。\r\n逍遥乍形散，邂逅却情真。\r\n见护屏能力，相扶竹亦神。\r\n闲来佐欢喜，漉酒用陶巾。"
        },
        {
            "title": "和答曾敬之秘书见招能赋堂烹茶二首一",
            "content": "玉泉吟鼎月隳轮，姑射风标两绝尘。\r\n只欠何郎窗畔雪，戎葵为我作余春。"
        },
        {
            "title": "次韵校理盛居中上元",
            "content": "四见都城灯火春，看驱肥马走朱轮。\r\n天传九奏虚群籁，海踊三山跨万鳞。\r\n追赏谩逃深禁直，拜迎祗望属车尘。\r\n预知短发非欢事，只有觥船未愧人。"
        },
        {
            "title": "和胡戢七首",
            "content": "千首清诗竞夜长，真成蝴蝶为春忙。\r\n莫教流落人间少，雷电它时下取将。"
        },
        {
            "title": "谢王立之送蜡梅五首",
            "content": "去年不见蜡梅开，准拟新年恰恰来。\r\n芳菲意浅姿容淡，忆得素儿如此梅。"
        },
        {
            "title": "次韵阎仲甫郎中病起二首一",
            "content": "伏波七十老鍪弧，薏苡何曾适病躯。\r\n高卧输公无一事，评诗校画是功夫。"
        },
        {
            "title": "和苏翰林题李甲画雁二首",
            "content": "画写物外形，要物形不改。\r\n诗传画外意，贵有画中态。\r\n我今岂见画，观诗雁真在。\r\n尚想高邮间，湖寒沙璀璀。\r\n冰霜已凌厉，藻荇良琐碎。\r\n衡阳渺何处，中沚若烟海。"
        },
        {
            "title": "滨州道中四首",
            "content": "林下囊装夙兴，云间鸿雁悲鸣。\r\n行役正嗟予弟，言旋当复诸兄。"
        },
        {
            "title": "琴中宫调辞",
            "content": "神仙神仙何处，青山里，\r\n白云际，不似人间世。\r\n源上正碧桃春，清溪乍逢人。\r\n住无因，忆红尘，出洞花纷纷。"
        },
        {
            "title": "次韵嘉父喜雪",
            "content": "六出先春兆物华，故撩高韵发车斜。\r\n散榆天上齐飞筴，布玉畦中尽吐芽。\r\n梁苑俊游风不极，剡溪清泛月无涯。\r\n雄豪乐事幽人咏，都属江南太守家。"
        },
        {
            "title": "次韵李秬新庵",
            "content": "无心何用说心灰，庵在青萝绿筱隈。\r\n自可谈间公事了，不妨闲处道书开。\r\n更携邀月清樽上，只着登山小屐来。\r\n桃李他年应勿剪，使君嘉誉在闺台。"
        },
        {
            "title": "与李文叔夜谈",
            "content": "中庭老柏霜雪里，北风烈烈偏激耳。\r\n诵诗夜半舌入喉，饮我樽中渌醽美。\r\n升堂辞翰愧非有，何异还家数其齿。\r\n文章万古犹一鱼，乙丙谁能辨肠尾。\r\n更惭颇似会稽康，欲语常遭士瑶柅。\r\n广陵八月未足言，曾使酲醲涊然起，\r\n安得谭如子枚子。"
        },
        {
            "title": "江心望彭泽作",
            "content": "青山缺处大江奔，江口山颜见县门。\r\n一世定无纡辔处，故应来此着琴尊。"
        },
        {
            "title": "用评字韵和答府教授十二弟",
            "content": "君诗飘举似鸿惊，书入扬州子弟评。\r\n圣世由来升俊造，少年已自得声名。\r\n六经正可三冬足，万里聊堪一日行。\r\n更约弥敦同姓乐，能来触咏畅幽情。"
        },
        {
            "title": "次韵袁畴耕道见贻",
            "content": "阅世纷纷共旅亭，归来眼为里人明。\r\n老夫未叹尝三已，吾子何忧取一名。\r\n仁义夙心成自误，文章小道得高评。\r\n曲池远市偏宜暑，携卷同来看月生。"
        },
        {
            "title": "自画山水留春堂大屏题其上",
            "content": "胸中正可吞云梦，盏里何妨对圣贤。\r\n有意清秋入衡霍，为君无尽写江天。"
        },
        {
            "title": "凝祥池上联句",
            "content": "粉垣周十里，丹碧焕神宫。\r\n楼阁晚多雨，梧桐天早风。\r\n人来夕照外，鸟起白苹中。\r\n何用厌城郭，沧洲佳兴同。"
        },
        {
            "title": "和东坡先生梅花三首",
            "content": "幽闲合出昭君村，芳洁恐是三闾魂。\r\n无人岭上更儇好，不与俗花名合昏。\r\n苍官森出剑佩列，甲夫密裹旗枪园。\r\n数株临水欲仙去，一笑向人如玉温。\r\n火维草木百名字，十月不冷常炎暾。\r\n同心紫蒂宜上苑，啄人虎豹司九门。\r\n借令驿使能远致，要比桃李终无言。\r\n岂惟千里共明月，亦可千里同芳樽。"
        },
        {
            "title": "送陈逸之筠州",
            "content": "居贫百草春靃靡，制作舞雩春服美。\r\n爱君欲赠华韡韡，思君何处无芳卉。\r\n三年眼花秪欲眠，惊梦往往音跫然。\r\n单金安所用吾技，术成正复迁刘累。\r\n不狩何由有貆特，钱镈须勤晚方积。\r\n呻吟裘氏日已多，恩流三族功比河。\r\n告行风雨春物空，催花作果黍芃芃。\r\n亦从梁汴即清颍，湛湛已见江头枫。\r\n严君被命分符虎，昔者无襦今五裤。\r\n未劳负米污山川，姑弟酒中从圣贤。"
        },
        {
            "title": "蒲萄",
            "content": "蒲萄新条易扶疏，椿花锁碎满庭除。\r\n旱干只喜雨破土，潦润不忧河决渠。"
        },
        {
            "title": "试院次韵文潜欲知归期近呈天启慎思",
            "content": "眉山得张侯，心许出一手。\r\n临川见蔡子，千载慰邂逅。\r\n邓君起南国，磊磊看三秀。\r\n譬如黄锺陈，我尚瓦釜吼。\r\n欲知归期近，唤马牵出厩。\r\n官壶持饷妇，倾写不渍口。\r\n千章输明堂，勿问草泽有。\r\n群公自凛凛，水镜照妍丑。"
        },
        {
            "title": "拟古六首上鲜于大夫子骏其四冉冉孤生竹",
            "content": "冉冉孤生竹，托根中谷卑。\r\n结发事君子，江蓠近华池。\r\n江蓠荣有时，迨此春冰期。\r\n玉盘有嘉餐，思君以忘饥。\r\n枣下何纂纂，朱实亦离离。\r\n秋风一披拂，菀其为枯枝。\r\n愿垂太阳惠，照妾葵藿微。"
        },
        {
            "title": "次韵阎甥伯温池上八首",
            "content": "池深不可临，际水作石磴。\r\n尘埃搅百里，得此亦差胜。\r\n晨朝看雨坐，蛙喜律吕应。\r\n有儿不鼓箧，共此疏懒兴。"
        },
        {
            "title": "次韵两苏公讲筵唱和四首",
            "content": "缵服忧勤未有言，诸儒经术侍彤轩。\r\n九畴咸叙今天锡，三画何人昔梦吞。"
        },
        {
            "title": "试院呈文潜用前韵",
            "content": "神交千古圣贤中，尚想铜山应洛钟。\r\n倾盖十年唯子旧，知音一世更谁逢。\r\n天如蚁磨骎骎旦，谈似缲车亹亹从。\r\n邻榻邓侯那不共，拥衾百首兴方浓。"
        },
        {
            "title": "出游龙虎山舟中望仙岩壁立千仞者不可上其高",
            "content": "稽天巨浸洗南荒，尚有千峰骨立强。\r\n民未降丘应宅此，举头天壁有囷仓。\r\n\r\n【注释】：【原题】：\r\n出游龙虎山舟中望仙岩壁立千仞者不可上其高处穴中往往如囷仓棺椁云盖仙人所居也余意大水人宅山上所作"
        },
        {
            "title": "次韵孔著作常父馆中喜雪",
            "content": "冬旱及兹雪，都人销百忧。\r\n墙根有宿草，余绿尚去秋。\r\n新阳解薄冰，大润升介丘。\r\n夜闻窗响纱，高云正绸缪。\r\n明旦天津望，寒花翳川流。\r\n宫中圣人喜，疠气一夕收。\r\n史占上日祥，知欲遍九州。\r\n敢任肉食谋，官闲欣岁休。\r\n虽无山阴船，穷巷窘若囚。\r\n却幸葛翁来，汤饼有麦牟。\r\n孔侯金闺彦，平昔慕追游。\r\n延阁排霄起，登临忘我愁。\r\n何当联辔镮，城苑佳气浮。\r\n春郊日可望，桑野听行讴。"
        },
        {
            "title": "西归七首次韵和泗州十五叔父五",
            "content": "驱马马走山，回车车渐水，\r\n涂穷我何适，恸哭盈襟泪，\r\n巢居识风声，穴藏知雨意，\r\n救斗曾得伤，缨冠亦可已，"
        },
        {
            "title": "江头秋风辞",
            "content": "雒阳客，后车结驷传烛食，人生富贵不易得。\r\n江头秋风旦夕起，胡为翩翩雒阳陌。\r\n雒阳陌，吹尘埃。江头树，安在哉。\r\n秋风起，菱花开。鲈鱼肥，归去来。"
        },
        {
            "title": "国子监暮归",
            "content": "杖屦清晨往，缣襄薄暮归。\r\n闲官厅事冷，蝴蝶上阶飞。"
        },
        {
            "title": "饮酒二十首同苏翰林先生次韵追和陶渊明十四",
            "content": "安昌汉耆儒，乐饮侈亦至。\r\n东坡俭不固，少饮得径醉。\r\n愚敢效戴崇，正复思其次。\r\n旁通获亲爱，公亦安所贵。\r\n便坐时一卮，彭宣宁寡味。"
        },
        {
            "title": "过刘季孙",
            "content": "刘侯岁覆春堤料，居不曾闲须我劳。\r\n未嫌清浊各有携，匪报琼瑶以为好。\r\n吏诃单绞自可更，儿笑接罹从复倒。\r\n为怜徒步此青袍，重忆归来着黄帽。\r\n官忙未向林野疏，时清不废诗书傲。\r\n梨花如雪许重寻，秋实垂墙晚方到。"
        },
        {
            "title": "流民",
            "content": "生涯不复旧桑田，瓦釜荆篮止道边。\r\n日暮榆园拾青荚，可怜无数沈郎钱。"
        },
        {
            "title": "扬州杂咏七首",
            "content": "杨徐僭盗雄图炽，高吕陵夷霸气阑。\r\n犹有昆冈作龙虎，千秋原庙奉衣冠。"
        },
        {
            "title": "漫成呈文潜五首",
            "content": "十年闭户不作舞，为客一整红罗裙。\r\n莫倚琵琶解写怨，朱帘垂下阿谁闻。"
        },
        {
            "title": "呈文潜",
            "content": "无计河西寻杜家，海棠空咏去年花。\r\n烦君为谢郭少尹，欲买缠头迎犊车。"
        },
        {
            "title": "渑池道中寄福昌令张景良通直",
            "content": "十年一梦间湖湘，欲往从之道阻长。\r\n可但知君爱彭泽，不应言我薄淮阳。\r\n马穿崤底流泉白，鸟下关头落照黄。\r\n愁作驿亭寒不寐，怀人思古九回肠。"
        },
        {
            "title": "别关景晖二首一",
            "content": "邺王台上几追陪，台上鸦鸣古甓摧。\r\n每对灯前青玉笛，不辞花下白银杯。\r\n九重幽梦骊驹近，百卉佳时鷤圭催。\r\n更约欢呼须继日，从教河汉卷星回。"
        },
        {
            "title": "同张子望颜伯仪上关纳凉",
            "content": "高阁无风华屋热，正午四邻还往绝。\r\n张侯不厌过市烦，呼我柳堤鸣躞蹀。\r\n城如虬背卧逶迤，城上戍楼虬白鬐。\r\n一水贯来深宛转，万家围去绿参差。\r\n嚣尘塞眼那能避，未暇解衣聊埽地。\r\n可怜系马着垂杨，可怜台榭对池塘。\r\n无限芳洲生杜若，芙容菡萏倚新妆。\r\n鸳鸯相对鸬鹚舞，飞去黄鹂独无语。\r\n登盘未用伐蛟鼍，苦菜黄瓜亦堪数。\r\n张侯河目须垂膺，齿如明玉嚼寒冰。\r\n未须坐上白羽扇，谈言自足驱青蝇。\r\n司业高情勿寂莫，仲宣从军良可乐。\r\n欲看诗句出嵌崆，更饶酒量开磅礡。\r\n广文憔悴独何人，男儿三十四方身。\r\n相逢得意吐然诺，俸二百钱终不贫。\r\n野桥伛偻风吹发，徙倚门关临嵽嵲。\r\n江湖平日忆苏侯，更咏夕阳明观阙。\r\n人语喧喧未听回，木兰晚放水萍开。\r\n黄昏下马天似漆，急雨倾屋翻狂雷。"
        },
        {
            "title": "即事",
            "content": "半刺还为权刺史，朝衙不坐坐铃斋。\r\n按头通事通何事，昨夜东园芍药开。"
        },
        {
            "title": "次韵和赵令佥防御春日感怀",
            "content": "春塍雪消龟兆坼，冻柳冰蒲俱好色。\r\n走马城东眼乍惊，可怜前日非今日。\r\n结交从古天地间，百年谁见一人闲。\r\n王城尘土化衣袷，五鼓驱车休夜阑。\r\n况我崎岖二三子，圣恩释累从瓯蛮。\r\n雄豪久铩酒量窄，耎懦新长诗辞悭。\r\n王孙物外有高兴，数携王赵两红颜。\r\n上书自去千牛卫，挂席欲过三神山。\r\n灰余方烈灶下响，雾廓初见岩中斑。\r\n醉吟谁共可怜春，江南太守旧诗人。\r\n赓酬不减笙磬答，秀发更为烟霞新。\r\n万卷藏书韦杜曲，忆子陈诗一言足。\r\n得意鲈鱼故未餍，多情桃叶应相逐。\r\n努力闲平盛世名，归及春风双鬓绿。"
        },
        {
            "title": "虹县逢无斁二首二",
            "content": "千载昌期尚此逢，询谋多在布韦中。\r\n南归已后锺山集，犹忆君王代尘松。"
        },
        {
            "title": "舟中即事",
            "content": "终日平沙望渺弥，青林何许近渔矶。\r\n波冲侧岸深蒲靡，一点穿人翠碧飞。"
        },
        {
            "title": "赠送张愈秀才",
            "content": "秋水幽幽济河道，君挂蒲帆若飞鸟。\r\n西风黄叶滞公车，鸡黍从君怀故庐。\r\n男儿自有四方志，世上相期独荣利。\r\n昔时马周徒步动天子，君今有用当如此。"
        },
        {
            "title": "饮城西赠金乡宰韩宗恕",
            "content": "大夫盘中定州盏，三举檐花舞凌乱。\r\n请君行盏且莫稽，为君起赋饮城西。\r\n城西古道如涧深，东风吹沙不见林。\r\n虚堂更觉野原阔，榆柳浩浩波涛吟。\r\n杂花一园来远道，两株江南梅更好。\r\n樱桃已晚犹烂漫，百株如雪聊可绕。\r\n常时东风无此寒，常时诸君无此闲。\r\n且看瓶口似鱼贯，莫惜面文如缬斑。\r\n大夫工为宋玉赋，思不能涯字无数。\r\n秀才酷类东野贫，白屋青山愁曲身。\r\n籍咸不肯羞北阮，主簿高材即仇览。\r\n成诗午景已妍和，罢酒花开应更多。\r\n山翁归不醉，当奈岘山何。"
        },
        {
            "title": "悲来行哭石起职方",
            "content": "悲来乎石君，吾何悲夫,\r\n斯人婉兮河之津。厖眉白面照青春，\r\n朱绂斯煌映路尘。翩翩者骥银鞍新，\r\n东来奇意安所伸，大野既潴唯赤坟。\r\n榖垂颖，麻敷芬，\r\n亡逋来复瓦鳞鳞，高堂击鲜会众宾。\r\n宾起舞，君欣欣，\r\n何人末至居客右，西郭之一儒迂且贫。\r\n迂且贫，自隗始，\r\n能招剧辛致乐毅，四方游士争来奔。\r\n户内光仪亦可论，大息拖缙绅，\r\n中息气氤氲，小息秀眉目，\r\n天上青秋云。朱旗画舸长堤曲，\r\n去时箫鼓黄尘覆。无复当年子产归，\r\n至今人作婴儿哭。西郭之一儒，\r\n无事门生苔，久雨足不行官街。\r\n常时门前车马客，旧雨自来不来。\r\n听我陈，张叔卿，\r\n孔巢父，皆隐沦，\r\n无人汲引长饥辛。日午不出开衡门，\r\n前侯后相安敢论，忧杀口间纵理纹。\r\n长恸吾邦对遗迹，耿耿一心谁我识。\r\n徐君已死剑不忘，心已许君那复惜。"
        },
        {
            "title": "自蒲赴湖至板桥逢杜谋伯",
            "content": "二年两度踏京尘，犹喜常逢杜子春。\r\n文学老来从旧日，金兰同好更何人。\r\n身惭随檄终难强，计欲归耕未敢陈。\r\n正是桃花红似血，不应无酒但沾巾。"
        },
        {
            "title": "送赵燮",
            "content": "赵侯慷慨诸公客，少日论兵今发白。\r\n自言颇似鞴上鹰，老得一州聊锻翮。\r\n送行谁复双眼青，断肠红颊倾渌醽。\r\n停歌自解水苍佩，醉骑紫燕黄河冰。"
        },
        {
            "title": "题僧法芝锺山诗后",
            "content": "明珠出袖四百非，座有烟霞草木香。\r\n断取锺山擎石掌，那知不下净名床。"
        },
        {
            "title": "赠余樗年试院作",
            "content": "平生车轨周四方，结交童龀老相忘。\r\n异哉余子久弥芳，吴人犹记称周郎。\r\n河豚入网荻芽长，宜兴罨画烟水苍。\r\n风雩春服真少狂，不愧戴崇升后堂。\r\n横戈笔陈倒千枪，叔鸾独步禹出羌。\r\n世儒胶扰何足臧，说食不救饥求粮。\r\n瞥思振衣千仞冈，空林无人一绳床。\r\n五车纯束不在旁，欲彻梯磴排空骧。\r\n锺山春水绕城隍，从师不惮白笈装。\r\n矢锋相触尘不扬，骊黄牡牝若灭亡。\r\n子严主簿志不偿，厌见朱墨纷伧囊。\r\n西风云日思帝乡，东华拜敕凫缀行，\r\n黄昏阊阖飞骕骦。虚堂节侯变金商，\r\n闭门蟋蟀鸣我房。吾君仁圣周成王，\r\n屏驱虎豹开明光。山龙粉米杂青黄，\r\n多儒可赞至治香。园檀山石岂荒凉，\r\n潢污薀藻须豆觞。愿君与借羽翮翔，\r\n贤书蚕列升未央。君如病鹘待秋霜，\r\n牛衣未可悲王章。公朝道辟五达庄，\r\n服襄按节缓勿忙。梦松生腹渠不祥，\r\n莫车上舞应循墙。功成归饮沆瀣浆，\r\n发机要若黄间张。"
        },
        {
            "title": "次韵文潜尉福昌时壁间清暑亭诗",
            "content": "梅福当年守此官，荆山谁见韫琅玕。\r\n人如修竹三冬好，诗与清溪九夏寒。\r\n未信簪裳妨小隐，蚤时雷雨起深蟠。\r\n春风揽辔河阳县，痛饮狂歌忆旧年。"
        },
        {
            "title": "和文潜期饮大尹穆父家兼呈尹",
            "content": "野人肮脏无与邻，世人共笑子独亲。\r\n沛然有余不矜饰，我亦谓子诚可人。\r\n万鱼噞喁困复却，看子撇捩黄金鳞。\r\n人甘如醴饮者醉，我独蜇口如姜辛。\r\n淮南归来两鬓雪，闭门自不羞甑尘。\r\n无衣可换江头醉，有谁肯载樽中醇。\r\n愧惭救渴京兆尹，空缸尚可供十巡。\r\n放言与子一倾倒，非子畏人嫌我真。\r\n府中贵人玉比德，堂下和气天回春。\r\n醉人多忤贵人恕，来呼莫惮冲泥频。"
        },
        {
            "title": "次韵王宗正定国与苏翰林先生黄校书鲁直唱和",
            "content": "东国宽市征，西山休骑屯。\r\n时清诗人喜，洗濯出佳言。\r\n渊源苏夫子，河入莆菖翻。\r\n轨辙校书君，驾骖盗骊奔。\r\n后来得浚冲，它人孰窥藩。\r\n譬余学礼素，妇祭盛于盆。\r\n不应麾门墙，尚许酌衢樽。\r\n梦天九门开，灿然列星繁。\r\n群公顾我喜，颜若白璧温。\r\n赤城何足蹑，愁绝永嘉孙。"
        },
        {
            "title": "视田五首赠八弟无斁",
            "content": "薄游废家务，待子营糗粮。\r\n庄奴不入租，报我田久荒。\r\n凌矜马到门，硉兀牛卧场。\r\n立苗苍耳根，此策殊未长。"
        },
        {
            "title": "次韵两苏公讲筵唱和四首",
            "content": "白发归联侍从荣，未应江海叹飘零。\r\n禽鱼不与钧天观，想见群龙舞洞庭。"
        },
        {
            "title": "次韵黄奉议序致仕作",
            "content": "闻道家书至，山中不厌寒。\r\n近臣多白发，此老独黄冠。\r\n金少从供具，身轻莫据鞍。\r\n劳心为功业，持与世人看。"
        },
        {
            "title": "欲求闲局理旧学作二",
            "content": "故园历历眼中分，非禹谁教不入门。\r\n何处功名有成遂，玉初不献足犹存。"
        },
        {
            "title": "次韵无极以道寄金山寺佛监五绝一",
            "content": "埋头尘土欲忘年，重过初禅第一天。\r\n唯有儿童见河性，不将老面共苍然。"
        },
        {
            "title": "遇赦北归",
            "content": "山犹故险水犹奔，无复前年溅泪痕。\r\n自是人心随境别，橹声帆色尽君恩。"
        },
        {
            "title": "宿采石追怀沈丘叔父同应诏渡此今二十七年矣",
            "content": "二十七年前应诏，黄昏同上木兰舟。\r\n江山依旧人琴寂，白首南迁泪迸流。\r\n\r\n【注释】：【原题】：\r\n宿采石追怀沈丘叔父同应诏渡此今二十七年矣而叔父谢世补之方远适泣涕成篇"
        },
        {
            "title": "守蒲过洛思十岁时侍先君寓居泣涕成诗二首二",
            "content": "先君欲筑伊川意，四十年间万事非。\r\n他日一廛从可卜，白头持此欲安归。"
        },
        {
            "title": "十月九日初谒卫真太清宫二首",
            "content": "虚庭下拜初形肃，秘殿瞻容更魄惊。\r\n何必囊函窥至妙，始知尘垢负平生。"
        },
        {
            "title": "松菊堂读史五首",
            "content": "明光甲挫三言内，悉怛谋亏一算间。\r\n成败关心不瞑目，我今无此只应闲。"
        },
        {
            "title": "送永嘉君回至鹿邑东门外作",
            "content": "冬温榆柳未全雕，黄蝶飞飞缀野蒿。\r\n华发不堪悲世故，斜川归兴满东皋。"
        },
        {
            "title": "和文潜二首",
            "content": "索米强知当世策，种芝欲访隐人书。\r\n未应只有邻邦约，投老相看事事如。"
        },
        {
            "title": "复用前韵寄题慎思豪塘居",
            "content": "玉泉飞落白霞峰，散入山田亩十钟。\r\n邓子结庐真世外，陶公脱屣更谁逢。\r\n莺啼春竹风烟近，龙起秋堂雨雹从。\r\n谁使山人空蕙帐，蓬莱金殿兴方浓。"
        },
        {
            "title": "次韵邓正字慎思秋日同文馆九首",
            "content": "辍直仇书馆，联裾校艺场。\r\n腾骧来万匹，挺拔出千章。\r\n直钓何妨得，餐风未必香。\r\n搜才赖公等，要助俗成康。"
        },
        {
            "title": "新城塔山对雨二首二",
            "content": "竹枝草履步苍苔，山上孤亭四牖开。\r\n烟雨蒙蒙溪又急，小篷时转碧滩来。"
        },
        {
            "title": "松菊堂读史五首",
            "content": "平生精爽皋夔内，一世功名贝锦间。\r\n再梦令狐亦何事，可能到死未心闲。"
        },
        {
            "title": "戊子六月十三日曝书得史院赐笔感怀",
            "content": "君王孝悌纂修意，丞相忠良典领宜。\r\n却恨身为周柱史，不令人识汉官仪。\r\n当年请郡新进笑，今日曝书陈迹迷。\r\n犹有院中宣赐笔，不妨林下醉题诗。"
        },
        {
            "title": "饮酒二十首同苏翰林先生次韵追和陶渊明三",
            "content": "陶公群于人，而无人之情。\r\n诗岂世外语，世语不可名。\r\n东坡怜此翁，同调但隔生。\r\n形光来户屦，真处人不惊。\r\n得酒自醒醉，放意无亏成。"
        },
        {
            "title": "清口怀应书时雪中舟行",
            "content": "蚤岁单舟此水滨，雪花都蔽引舟人。\r\n重来五马真何事，笑雪空成鬓上春。"
        },
        {
            "title": "花林示杨彭年秀才莎鸡食蝗",
            "content": "花林远望春阳浮，卒然相值东山头。\r\n犊儿初乳毛物润，鸦子欲哺鸣声柔。\r\n一生会合尽天幸，万事反复非人谋。\r\n倒头且拟醉千日，相如渴病干咽喉。\r\n居贫得田不百亩，天赐时雨苗氤氲。\r\n迟明当熟晚未刈，灾蝗夜至如惊军。\r\n秋风吟茅雨洗瓦，叶上穗落青纷纷。\r\n常嫌莎鸡聒麦垄，纺车细掉喧晨昏。\r\n莎鸡可怜尔吻利，驱蝗逐蝻群披分。\r\n岂惟秋蝉畏螳斧，蝗亦为尔森跳奔。\r\n天下灾蝗凡几郡，安得尔辈盈千群。\r\n扬眉振羽如屯云，尔虽强聒谁烦闻。"
        },
        {
            "title": "饮酒二十首同苏翰林先生次韵追和陶渊明二十",
            "content": "黄子似渊明，城市亦复真。\r\n陈君有道举，化行闾井淳。\r\n张侯公瑾流，英思春泉新。\r\n高才更难及，淮海一髯秦。\r\n嗟予竞何为，十驾曦后尘。\r\n文章不急事，用意斯已勤。\r\n平生不共饮，叹息无与亲。\r\n问道伯昏室，何人独知津。\r\n各在天一方，泪落衣上巾。\r\n归休可共隐，山中复何人。"
        },
        {
            "title": "约李令",
            "content": "茅檐明月夜萧萧，残雪晶荧在柳条。\r\n独约城隅闲李令，一杯山芋校离骚。"
        },
        {
            "title": "谢王立之送蜡梅五首",
            "content": "诗报蜡梅开最先，小奁分寄雪中妍。\r\n水村映竹家家有，天汉桥边绝可怜。"
        },
        {
            "title": "次韵李秬灵山亭宴集宠戏之句",
            "content": "胜游谁继竹林贤，岘首高情自邈然。\r\n宝刹千寻出天半，灵山三面落樽前。\r\n梅花摘得宁烦驿，桃叶呼来不用船。\r\n南楚何须说穷巷，且陪铃合听昆弦。"
        },
        {
            "title": "白纻辞上苏翰林二首",
            "content": "上山割白纻，山高叶摵摵。\r\n持归当户绩，为君为絺绤。\r\n不惜洁如霜，畏君莫我即。\r\n谁言菖蒲花，可闻不可识。"
        },
        {
            "title": "次韵太学黄博士冕仲同考试作",
            "content": "日边传诏天街暮，草草西城车马聚。\r\n官曹一见故情亲，宴语识君心志古。\r\n成安长孺澶渊守，昔君羁游所为主。\r\n我穷亦号成安客，文采初无君一缕。\r\n胸中万顷复谁同，正有君家贤叔度。\r\n官事留人何鞅掌，广文杨柳花飞户。\r\n好书老未置鈆椠，学经晚始羞章句。\r\n乘槎况自风格有，病颦那可形容慕。\r\n成诗莫惮继日传，青骢御史呼归去。"
        },
        {
            "title": "饮酒二十首同苏翰林先生次韵追和陶渊明十六",
            "content": "王道无偏党，此语闻诸经。\r\n高贤如大海，亦以众流成。\r\n文饶叹维州，刀锯人所更。\r\n相如后私怨，此语惊秦庭。\r\n小人虑事疏，妄意盐车鸣。\r\n安得如江酒，洗我尘垢情。"
        },
        {
            "title": "次韵苏公翰林赠同职邓温伯怀旧作",
            "content": "雪堂蜜酒花作醅，教蜂使酿花自栽。\r\n堂前雪落蜂正蛰，恨蜂不采西山梅。\r\n漫浪饮处空有迹，无酒可沃胸崔嵬。\r\n不知几唤樊口渡，五见新历颁清台。\r\n邓公昔叹不可挽，素衣未化京雒埃。\r\n山中相邀阻筇杖，天上对直同金罍。\r\n只今江边春更好，渔蓑不晒悬墙隈。\r\n百年变化谁得料，剑光自出丰城苔。\r\n老儒经济国势定，近臣献纳天颜开。\r\n蜀公亭上别公处，花柳未逐东风摧。\r\n尚容登堂谭落屑，不媿索米肠鸣雷。\r\n因知流落本天命，何必挽引须时来。\r\n九关沉沉虎豹静，无复极目江枫哀。"
        },
        {
            "title": "扬州被召著作佐郎自金山回阻冰效退之陆浑山",
            "content": "二年官扬犹一炊，丞聋毋害守不讥。\r\n帝知无功呼返之，具舟从江民不知。\r\n道傍愚叟为涕洟，岂无爱人如尔为。\r\n我谢叟归视汝儿，风号鸿潦水涸陂。\r\n冰塞川船不可移，白蜺横野光逶迤。\r\n寒威上射小日规，旦行一里方午维。\r\n十日系野儿啼饥，中无载盗过不窥。\r\n官令十夫为操椎，耶许相力哀复疲。\r\n我笑遣夫是安施，霜不杀草圣所欷。\r\n岁十一月冰固宜，逆天进亦不可几。\r\n为儿搏饭儿安嬉，宁三月暖犹流凘。\r\n\r\n【注释】：【原题】：\r\n扬州被召著作佐郎自金山回阻冰效退之陆浑山火句法"
        },
        {
            "title": "富春行赠范振",
            "content": "钱塘江北百里余，涨沙不复生菰蒲。\r\n沙田老桑出叶麤，江潮打根根半枯。\r\n八月九月秋风恶，风高驾潮晚不落。\r\n鼓声冬冬橹咿喔，争凑富春城下泊。\r\n君家茅屋并城楼，不出山行不记秋。\r\n越舶吴帆亦何故，今年明年来复去。"
        },
        {
            "title": "陪关彦远曾彦和集龙兴寺咏隋时双鸭脚次关韵",
            "content": "风起雷塘陵上尘，雨荒苔院两株春。\r\n楼台有迹皆余烬，草木无知尚见珍。\r\n博士独能名玉棐，使君还许寿灵椿。\r\n宣城此物常充贡，谁与连艘送万囷。"
        },
        {
            "title": "东皋十首",
            "content": "新植青桐小迳成，两行萱草一时荣。\r\n春风百卉芳菲尽，长夏幽花却称情。"
        },
        {
            "title": "外舅杜寺丞永城守水作诗寄呈",
            "content": "雪消冰动看通津，草长江南岸岸春。\r\n莫唱龙舟五更曲，扬州杨柳解愁人。"
        },
        {
            "title": "次韵苏门下寄题雪浪石",
            "content": "居庸灭烽惟留屯，时平更觉将军尊。\r\n铃斋看雪拥衲坐，急鼓又报边城昏。\r\n百壶高宴梨栗圃，千里未尽桑麻村。\r\n天怜公老无以乐，一星飞堕从天门。\r\n得无遗履榖城化，恐是吃草金华魂。\r\n不然荆棘霜露底，兀然奇怪来无根。\r\n女娲捣链所遗弃，奔潀尙有河汉痕。\r\n岂其谋国坐不用，聊以永日宁复论。\r\n跳梁不忧牧并塞，绥纳可使鱼游盆。\r\n公归廊庙谁得挽，此石万古当长存。"
        },
        {
            "title": "都门",
            "content": "飘零何处是生涯，瘦马都门踏落花。\r\n芳物搅心看不得，绨袍遮眼畏风沙。"
        },
        {
            "title": "陌上花八首",
            "content": "云母蛮笺作信来，佳人陌上看花回。\r\n妾行不似东风急，为报花须缓缓开。"
        },
        {
            "title": "次韵答叶学古",
            "content": "昔我游武林，值子长江头。\r\n我时方南辕，子亦将西舟。\r\n相见两大笑，典衣上高楼。\r\n楼高不知暑，五月凝清秋。\r\n环观四山明，俯视万井稠。\r\n喧喧市中人，日暮歌吹浮。\r\n忘形与子饮，一醉余无谋。\r\n湖上荷花生，黄鹂飞柳洲。\r\n翻然摇两桨，下上逐轻鸥。\r\n不觉脱尘世，自谓逍遥游。\r\n晚访城隅寺，竹林森如帱。\r\n斫薪煮山茗，萧洒破百忧。\r\n脚懒厌廛阓，五日成淹留。\r\n肃肃太史家，门阑闲且幽。\r\n荒亭荫疏桐，雀斗闻啾啁。\r\n其人绝世贤，揶揄困时流。\r\n唯我与吾子，大轴更往投。\r\n幸闻一诺荣，不受万户侯。\r\n谁言王母桃，方朔不得偷。\r\n未几子告别，西宾帝王州。\r\n吴船风雨夜，送子不胜愁。\r\n八月子献书，高谈夏商周。\r\n惜哉天下马，骊牡烦推求。\r\n我滥乡老荐，麻衣望前旒。\r\n愧非鸣凤祥，斥去还林丘。\r\n三月我度江，子行穷海陬。\r\n相望遂乖隔，慨叹不自休。\r\n逆旅善辱人，虚激韩娥讴。\r\n操瑟立齐门，乃反怨不收。\r\n嗟哉子与我，不幸斯人俦。\r\n有客道闽吴，书诗眷绸缪。\r\n开缄恍自失，但觉胆气遒。\r\n有如饮贪泉，海货溢两眸。\r\n子诗益加富，我句犹能裒。\r\n春禽与秋虫，引腹聊相酬。"
        },
        {
            "title": "望涡流辞",
            "content": "望涡流兮浼浼，势南折兮东还。\r\n水冲隈兮岸圮，嗟龙去兮几年。\r\n俛余进兮藂祠，俨帝服兮神冠。\r\n墙壁缋兮怪奇，泯蛇穴兮蜗盘。\r\n列缺鞭兮雷辀，街两鳗兮骖鳣。\r\n老龟起兮雾游，跂瑇瑁兮鳖鼋。\r\n或若马兮非人，纷陪后兮导前。\r\n木阴阴兮藻长，科斗舞兮下颠。\r\n儵群出兮旅嬉，忽俱去兮不还。\r\n意土国兮无龙，恐逃桷兮藏櫋。\r\n帝有命兮时乘，亦隐隐兮填填。\r\n世铄石兮流金，将谁职兮此愆。\r\n包之水可揭也，涣之水可厉也。\r\n前汝足其暨也，后汝跗其踬也。\r\n江有鲵兮横渊，海有鲲兮翔天。\r\n汝隘此兮往争，滔淫水兮八埏。\r\n重曰：望其厓若有宅于隈。\r\n不汝争于厓，汝安其隈，泽不必施也。"
        },
        {
            "title": "复用前韵答明略并呈鲁直",
            "content": "廖君愤世谈刺口，人言宁食葱三斗。\r\n轩然齃鼻颐隐肩，日日醉市驱驴还。\r\n我初目病视彷佛，望君有异大人间。\r\n新丰两行惜不上，竹林风来虚自赏。\r\n俯头落笔千人惊，一战取齐余两城。\r\n田生龙甲赖束苇，诡胜尾热安知荣。\r\n盈盈府中谁怜此，为君愧惭黄夫子。\r\n论功欲识非战罪，试使喑恶走杨喜。\r\n君不见方朔高才良独难，割肉要令生自弹。\r\n北军给食谁致尔，羊求平昔安能攀。\r\n偶然捧檄忽掷板，鸟自知还云出山。"
        },
        {
            "title": "邓御夫秀才为窟室戏题",
            "content": "君不学冯驩弹铗从薛公，贷钱烧券悦市佣。\r\n又不学鲁连约矢射聊城，笑夸田单取美名。\r\n何为空郊独坐一茅屋，深如鱼潜远蛇伏。\r\n荒檐野蔓幽莫瞩，窥户下投如坠谷。\r\n其外桑麻杂蔬菽，白水寒山秀川陆。\r\n秋风萧萧吹苜蓿，晚日牛羊依雁骛。\r\n朱书细字传老子，蠹穴蜗穿无卷轴。\r\n我来不暇问出处，但爱君居伯夷筑。\r\n九月九日秋气凉，芙蓉黄菊天未霜。\r\n登高能赋岂我长，从君此庵时相羊。\r\n不用糟丘讥腐肠，酒酣犹能歌楚狂。\r\n我敬先生不敢量，二三子者亦自强，\r\n洁身乱伦非所望。"
        },
        {
            "title": "泗洲王谏议明叟留饮",
            "content": "云水东游蚤岁怀，半生尘土却教回。\r\n两行堤柳关心在，一点淮山入眼来。\r\n北省主人夸酒好，南风稚子喜帆开。\r\n扬州底事牵行色，端为琼花芍药催。"
        },
        {
            "title": "示张仲原秀才二首一",
            "content": "去年钜野张狂澜，黄河水不到鱼山。\r\n焦城有屋仲子筑，它日能来相往还。"
        },
        {
            "title": "送张缗子望太常簿",
            "content": "张侯于我丈人行，十年江湖心乡往。\r\n平生独立白雪曲，少时妙誉青云上。\r\n胡为四十尚飘蓬，逢衣骑马邺城中。\r\n将军宝帐簪履肃，开府画筵箫鼓雄。\r\n况复儒宫饱闲暇，堂有丛书竹萧洒。\r\n论文不厌夜经过，起看北斗插黄河。\r\n相逢安得怨寂莫，仲宣楼头良可乐。\r\n何当奇计出番禺，未应长檄开邛筰。\r\n太常句稽亦不冗，少卿淑问清时重。\r\n俎豆之事则尝闻，男儿读书业有用。\r\n归去天边道路长，东风春草满池塘。\r\n美人不来时晼晚，谁与玩此林间芳。"
        },
        {
            "title": "和欧阳宣德经野步",
            "content": "溯风何敢祝淮神，青律飞灰气自醇。\r\n顾我衰容唯殢酒，因君佳句始知春。\r\n山中桂子年年好，观里桃英日日新。\r\n延对彤廷须努力，詹生学问及昌辰。"
        },
        {
            "title": "赴广陵道中三首",
            "content": "急鼓冬冬下泗州，却瞻金塔在中流。\r\n帆开朝日初生处，船转春山欲尽头。"
        },
        {
            "title": "漫成呈文潜五首",
            "content": "不是生情薄桃李，广陵一株名最高。\r\n俱飞蛱蝶莫猜忌，端为蜻蜓避伯劳。"
        },
        {
            "title": "赠戴嗣良歌时罢洪府监兵过广陵为东坡公出所",
            "content": "三郎少日如乳虎，代父搏贼惊山东。\r\n硬弓长箭取官职，自说九战皆先锋。\r\n将军拳勇馈不继，痛惜灵武奇谋空。\r\n城头揶揄下俛走，壮士志屈羞填胸。\r\n平生山西踏霜雪，洪府下湿号儿童。\r\n闻名未识二十载，初见长揖东坡公。\r\n锐头短后凛八尺，气似饮井垂檐虹。\r\n只令不语当阵立，望见已是千夫雄。\r\n往年身夺五刀剑，名玉所擐犀札同。\r\n晨朝携来一府看，窃指私语惊庭中。\r\n红妆拥坐花照酒，青萍拔鞘堂生风。\r\n螺旋铓锷波起脊，白蛟双挟三苍龙。\r\n试人一缕立褫魄，戏客三招森动容。\r\n东坡喜为出好砺，洮鸭绿石如坚铜。\r\n收藏入匣人意定，蛾眉稍进琉璃锺。\r\n太平君子尚小毖，戒惧邾小毋荓蜂。\r\n舞干两阶庶可睹，跳空七剑今何庸。\r\n我为苏公起扬觯，雅歌缓带聊堪同。\r\n从公请砺归作砚，闻公尝谏求边功。\r\n\r\n【注释】：【原题】：\r\n赠戴嗣良歌时罢洪府监兵过广陵为东坡公出所获西夏刀剑东坡公命作"
        },
        {
            "title": "济州道中寄叶勋秀才",
            "content": "晓路入西郊，新霜着鬓毛。\r\n贫交借羸马，慈母授征袍。\r\n野静狐狸出，天寒雁鹄高。\r\n艰难忆亲旧，清泪渍平皋。"
        },
        {
            "title": "和胡戢七首",
            "content": "少时豪气恨沈沦，缪意诗书可庇民。\r\n长笑壮年无一事，微吟只有故人亲。"
        },
        {
            "title": "次韵阎仲甫郎中病起二首二",
            "content": "脱略轩裳陶隐居，肘书百卷事宁躯。\r\n茯苓日长东山涩，早晚柴车命仆夫。"
        },
        {
            "title": "再用韵和陈伯比二首一",
            "content": "田里冯生宁屑去，湖海陈卿时肯来。\r\n诗书好在家四壁，蒲柳蓊然城一隈。\r\n骑上下山益疏矣，鯈从容出何乐哉。\r\n市桥十步即尘土，晚雨萧萧殊未回。"
        },
        {
            "title": "饮酒二十首同苏翰林先生次韵追和陶渊明十九",
            "content": "堂堂门下公，英发自初仕。\r\n卷舒固以时，出处不为己。\r\n朝廷登儒辅，德礼民有耻。\r\n岷峨更峥嵘，清风在闾里。\r\n独醒固不恶，既醉又可纪。\r\n成王访落时，百室赋盈止。\r\n吾侪为国谋，私爱不足恃。"
        },
        {
            "title": "饮酒二十首同苏翰林先生次韵追和陶渊明九",
            "content": "城东故盐渠，自昔谁所开。\r\n似说全盛时，邈焉一长怀。\r\n穿渠引江水，此计未为乖。\r\n千帆竞暮入，集浦如乌栖。\r\n万畴分白浪，嘉稻擢新泥。\r\n恐此太多事，且当寄嬉谐。\r\n疏通养鱼鸟，花柳共低迷。\r\n时时载酒往，江上亦忘回。"
        },
        {
            "title": "礼部移竹次韵李员外文叔",
            "content": "东南之美者，见伐以直干。\r\n岂如此君疏，犹作此郎玩。\r\n此郎乃在此，无乃材亦散。\r\n平生吉甫颂，意鄙枚叔乱。\r\n坐狂得此冷，对竹头帻岸。\r\n尚思杀青书，充宇白虎观。\r\n恐此愧子猷，还成倚楹叹。"
        },
        {
            "title": "和关彦远秋风吹我衣",
            "content": "海中群鱼化黄雀，林乌移巢避岁恶。\r\n邺王城上秋风惊，昔时城中邺王第。\r\n只今蔓草无人行，但见黄河咆哮奔碣石，\r\n秋风吹滩起沙砾。翩翩动衣裳，\r\n游子悲故乡。忽忆若耶溪头采薪郑巨君，\r\n南风溪头晓，北风溪头昏。\r\n一行作吏，此事便废。\r\n梦中叶落，觉有归意。\r\n归欤归欤，吾党成斐然。\r\n君今生二毛，我亦非少年，\r\n胡为车如鸡栖邺城里，朝风吹马鬃，\r\n暮风吹马尾。与人三岁居，\r\n如何连屋似千里。我则不狂，\r\n曾谓吾狂。不吾知，\r\n亦何伤，安能户三尺喙家一吭。\r\n人亦有言，人各有志。\r\n吞若云梦者八九，长剑耿介倚天外。\r\n有如陈仲举，庭宇亦不治。\r\n吾乃今知贵不若贱无忧，富不若贫无求。\r\n负日之燠吾重裘，芹子之饫吾食牛。\r\n心战故臞，得道故肥。\r\n吾封侯，匹夫怀璧将谁尤。\r\n归欤归欤，岂无扬雄宅一区。\r\n舍前青山木扶疏，舍后流水有菰蒲。\r\n今我不乐日月除，尺则不足寸有余。\r\n七十二钻莫能免豫且，无所可用乃有百岁樗，\r\n龚生竟夭天年非吾徒。"
        },
        {
            "title": "鲁直复以诗送茶云愿君饮此勿饮酒次韵",
            "content": "相茶真似石韫璧，至精那可皮肤识。\r\n溪芽不给万口须，往往山毛俱入食。\r\n云龙正用饷近班，乞与麤官诚腼颜。\r\n崇朝一碗坐官局，申旦形清不成宿。\r\n平生乐此臭味同，故人贻我情相烛。\r\n黄侯发轫日千里，天育收驹自汧渭。\r\n车声出鼎细九盘，如此佳句谁能似。\r\n遣试齐民蟹眼汤，扶起醉头湔腐肠。\r\n颇类它时玉川子，破鼻竹林风送香。\r\n吾侪幽事动不朽，但读离骚可无酒。"
        },
        {
            "title": "次韵阎甥伯温池上八首",
            "content": "诛茅斩恶木，众卉方以朋。\r\n掘沙到沮洳，方复见此澄。\r\n客来恍异境，物象初不增。\r\n以此自诳目，果下能日乘。"
        },
        {
            "title": "和王定国见寄",
            "content": "请说当年王武子，淮南别乘谪仙人。\r\n自从金马还通籍，直恐琼花便不春。\r\n遗爱谁方府中步，旧时独扫壁间尘。\r\n平山送目思公子，自许诗成觉有神。"
        },
        {
            "title": "松菊堂读史五首",
            "content": "不作文饶将相官，野人亦罣党人间。\r\n筹边措国俱无用，空对平泉草木闲。"
        },
        {
            "title": "扬州杂咏七首",
            "content": "欲穿九曲通淮子，只费春夫数日工。\r\n但见荷花三十里，何须更有大雷宫。"
        },
        {
            "title": "由开先万杉栖贤罗汉入城南康守云惜君未至紫",
            "content": "南康南麓江州北，五百伽篮似蜜脾。\r\n万室千门俱面势，不应独是紫霄奇。\r\n\r\n【注释】：【原题】：\r\n由开先万杉栖贤罗汉入城南康守云惜君未至紫霄峰也因以此答"
        },
        {
            "title": "次韵棠美甥昼眠",
            "content": "炎歊暂卧北窗凉，更觉甘如饭稻粱。\r\n宰我粪墙讥敢避，孝先经笥谑兼忘。\r\n忧虞心谢知更雁，安稳身如挂角羊。\r\n要识熙熙不争竞，华胥别是一仙乡。"
        },
        {
            "title": "晚发长芦",
            "content": "船头勾曲洪涛外，船尾长芦白雾中。\r\n千里山容初上日，一江帆影尽乘风。"
        },
        {
            "title": "次韵文潜忆杨翰林元素家淮上夜饮作",
            "content": "老人得坐安若山，畏寒缩颈衣裘间。\r\n不如公子拥樽酒，诗材春乱词涛翻。\r\n想见杨家美人出，玉面朱唇映琴瑟。\r\n冰船着炬光照淮，雪乱风筵饮方逸。\r\n只今愁坐私自怜，寒书冻砚尘满前。\r\n人生何者非昨梦，还如归去散花天。\r\n老人已复形槁木，真幻那知然不然。\r\n蚓鸣小鼎藜羹熟，闭眼圆蒲不是禅。"
        },
        {
            "title": "感遇十首次韵和黄著作鲁直以将穷山海迹胜绝",
            "content": "鸤鸠兴独居，百两谁与将。\r\n未见忧忡忡，既觏为龙光。\r\n吹竽沸齐市，零雨暗空桑。\r\n寒歌牛轭底，激烈气弥刚。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "次韵和文潜暮春即事",
            "content": "南归见君百事足，如何一官曾不闲。\r\n寒冲雪泥暑鄣日，老面只今如缬斑。\r\n怜君与我自同调，久渫不食犹寒泉。\r\n功名栎社直寄耳，颜色不同谁后先。\r\n黑牛白犊未渠怪，物理傥自相回旋。\r\n爱君此语亦不出，胜处紫芝眉宇间。\r\n饮中八人半寂莫，最豪焦遂今谁班。\r\n凝祥池上旧游处，海棠亦恐非昔年。\r\n春波一眼诗句好，两腋尚觉风翩翩。\r\n投闲方辔政可勉，何用不饮空三叹。"
        },
        {
            "title": "送李端叔从定州先生辟",
            "content": "中山老帅岩廊姿，不用犹作诸侯师。\r\n毛锥变化有风雨，余事亦足疲群儿。\r\n龙门争骛货趋肆，求货安知于此市。\r\n百年用舍我何有，一语重轻人取是。\r\n李君怀璞世又嗤，世人不宝公收之，\r\n乃知士固伸所知。黄金铸作锺子期，\r\n不如宴子共一时。时平关键一臂持，\r\n于何用此宾主为。鞭长未可施马腹，\r\n要以高名詟殊俗。应戴接罹携葛强，\r\n笑谈过市人隘坊。勿忆平山如岘首，\r\n它日我名同不朽。有年公昔但吟诗，\r\n无事君今姑饮酒。只忧我似蠹书鱼，\r\n无复骧首鸣盐车。一麾傥许从方伯，\r\n要着韎韦亲丈席。登临相与看刘公，\r\n长啸犬羊空漠北。"
        },
        {
            "title": "次韵邓正字慎思秋日同文馆九首",
            "content": "风云日夕改，秋气袭堂闱。\r\n映叶无蜩响，依丛有蝶归。\r\n官壶催赐酎，邻杵急成衣。\r\n留滞真何补，蒪鲈兴又违。"
        },
        {
            "title": "移筭山五杉归植里弟",
            "content": "一丘一壑感归心，过尽青山几茂林。\r\n自载五杉如碧凤，欲看春雨舞庭阴。"
        },
        {
            "title": "次韵李秬新移牡丹二首二",
            "content": "笑倚东风几百般，忽疑落渚在江干。\r\n玉容可得朝朝好，金盏须教一一干。\r\n送目汉皋行已失，断魂巫峡梦将残。\r\n七闽溪畔防偷本，四照亭边更着栏。"
        },
        {
            "title": "题段吉先小景三首",
            "content": "惨澹天云欲雨低，秋山人静鸟声稀。\r\n似闻谷响飞黄叶，恐有孙登半岭归。"
        },
        {
            "title": "饮酒二十首同苏翰林先生次韵追和陶渊明七",
            "content": "庭前两古柏，凌霄灿其英。\r\n问此谁荣枯，雪霜见其情。\r\n荣枯何足计，有酒还自倾。\r\n熟寐暂展转，觉来一蝉鸣。\r\n归休但如此，便足了平生。"
        },
        {
            "title": "饮酒二十首同苏翰林先生次韵追和陶渊明六",
            "content": "高贤众所怀，众理应取是。\r\n如何济众事，难成复易毁。\r\n功成身无与，天运亦复尔。\r\n轩裳役群愚，儿曹眩文绮。"
        },
        {
            "title": "赴元老刘园之集呈十二朝请十五推官二叔父兼",
            "content": "故乡等作异乡愁，常笑吾生不自谋。\r\n百日狂风春草草，十年归梦客悠悠。\r\n倦游情话陪诸父，老罢亲锄学故侯。\r\n得坎乘流两皆可，名亭应不用三休。\r\n\r\n【注释】：【原题】：\r\n赴元老刘园之集呈十二朝请十五推官二叔父兼呈元老邦式诸公"
        },
        {
            "title": "感遇十首次韵和黄著作鲁直以将穷山海迹胜绝",
            "content": "楚有吹竹者，工作百兽音。\r\n削格为尔多，滔滔宁适今。\r\n尝俾范驰驱，终日无一禽。\r\n复之傥或可，诡遇亦何心。\r\n\r\n【注释】：【原题】：\r\n感遇十首次韵和黄著作鲁直以将穷山海迹胜绝赏心晤为韵"
        },
        {
            "title": "锁试呈同舍三首",
            "content": "周行栉比未应充，荐庙方求古鼎钟。\r\n经眼乍愁千纸积，解颐聊喜一言逢。\r\n黄花庭槛时虽过，白酒邻槽愿可从。\r\n更促寄衣真似旅，晓堂初怯露寒浓。"
        },
        {
            "title": "次韵张着作文潜休日不出二首",
            "content": "文史平昔契，淮山别离心。\r\n省中并日直，天上青春深。\r\n买屋近城坞，往来成竹林。\r\n诗模黄著作，吾亦意骎骎。"
        },
        {
            "title": "汴堤暮雪怀径山澄慧道人",
            "content": "朔风吹雪乱沾襟，走马投村日向沉。\r\n遥想道人敲石火，冷杉寒竹五峰深。"
        },
        {
            "title": "和胡戢七首",
            "content": "达则经纶隐着书，昔人于此孰亲疏。\r\n王通持底答扬素，汾曲先人有敝庐。"
        },
        {
            "title": "次开祖使君韵兼呈端叔大夫圣域长老",
            "content": "神龙异凡马，头角要须敛。\r\n峥嵘法云窟，跳出有家范。\r\n金刚不吐焰，已落天魔胆。\r\n一派感慈中，无波寒湛湛。\r\n是波本非水，无以瓦砾点。\r\n低枝竞听法，草木有情感。\r\n作解受群邪，碔砆疑琬琰。\r\n居然身出定，面目本来俨。\r\n而我久尘劳，见之良内慊。\r\n周侯老词句，太华耸而黯。\r\n自说少苦心，修涂肆穷览。\r\n李侯遗世事，不琢元无玷。\r\n文采丽春葩，百牍交千椠。\r\n顾惭土炭嗜，畏疾非羞俭。\r\n望不见水端，譬河还少贬。\r\n请佩伯阳言，吾非勇于敢。"
        },
        {
            "title": "次韵阎甥伯温池上八首",
            "content": "黄冠一奇士，教我漱华池。\r\n茅檐夕坚坐，见月柳间低。\r\n水虫时一出，细浪作鳞差。\r\n流观起百虑，内视失群疑。"
        },
        {
            "title": "次韵八弟西园课经二首二",
            "content": "懒旷期陶谢，呼儿读晋书。\r\n葛巾倾泛潋，蜡屐上嵚岖。\r\n回向空门旧，揩磨意地初。\r\n未堪朝市隐，且欲去衡庐。"
        },
        {
            "title": "苕霅行和于潜令毛国华",
            "content": "苕溪清，霅溪绿。\r\n溪水湾环绕天目，山间古邑三百家。\r\n日出隔溪闻打衙，长官长髯帽乌纱。\r\n不曾执板谒大尹，醉卧紫兰花影斜。\r\n紫兰花开为谁好，年年岁岁溪南道。\r\n不见西陵白发人，荆江夜雪唱阳春。\r\n阳春绝唱和者寡，客醉闻之双泪洒。\r\n夜来魂梦海中山，缥缈云涛烟浪间。\r\n云涛烟浪不可渡，睡觉秋风落桐树。\r\n秦吉了，秦吉了。言语无人会。\r\n无人会得奈君何，且向紫兰花下醉。"
        },
        {
            "title": "和颜随饮酒",
            "content": "樊山夜涨河鸣鼓，奎火占中知溽暑。\r\n颜阖居邻胡子都，共喜夏麋登宴俎。\r\n参军河北主簿南，骑马相逢不相语。\r\n市西老屋断人居，自觉天风生广宇。\r\n青菅席坐土阶湿，黄绠汲泉砖井古。\r\n翩翩后至王将军，开口相投律呼吕。\r\n丈夫得意吐然诺，杯酒形骸安足数。\r\n露顶张颠且勿帻，起舞我能先众客。\r\n二豪礼法空是非，一斗三杯眼方白。\r\n中虚呕冷腹横緪，汗如槁壤朝阳蒸。\r\n咈然烦厌暂莫遏，饮蛇不省疑吞绳。\r\n豨苓卷桂导停饮，两日不咀公厨冰。\r\n长篇忽听凤皇曲，却似半岭逢孙登。\r\n君家铛勺还应洗，须我下床仍食美。\r\n西池何似汉江长，谁使蒲萄变新泚。\r\n醉捉蟹螯挛五指，吏部拍浮非在水。\r\n抱琴宁复待招邀，昨夜雨凉孤兴起。\r\n金丹定有换肠药，不用俗医论表里。"
        },
        {
            "title": "扬州杂咏七首",
            "content": "舶商不入古盐沟，疏凿才争土一抔。\r\n未说兴圩灌田事，且还歌吹旧扬州。"
        },
        {
            "title": "次韵无极以道寄金山寺佛监五绝四",
            "content": "无极世缘如嚼蜡，人言当住夜摩天。\r\n此郎久学无生忍，此事吾知否不然。"
        },
        {
            "title": "再次韵文潜病起",
            "content": "淮浦见之子，春风初策名。\r\n颇讶谪仙人，有籍白玉京。\r\n晚遇广文直，老交心愈倾。\r\n同升芸香府，偶坐华发生。\r\n斯人自龙性，意变难章程。\r\n耆酒不疵吝，身如秋叶轻。\r\n自言士处世，何必冰雪清。\r\n交游满台省，毁誉半王城。\r\n不肯效俯仰，畏高侮鳏惸。\r\n常思老伊颍，紫蟹羞吴粳。\r\n我辄抵掌和，音同磬随笙。\r\n小人奉慈亲，皆尝小人羹。\r\n寒衣妇补绽，学绩女娉婷。\r\n日欲江海去，心期杨柳青。\r\n众木构大厦，豫章倚孤撑。\r\n如子足医国，可容移疾行。\r\n丹书紫皇告，玉篆五岳形。\r\n何必陶隐居，吞霞养纯精。\r\n访道自素约，谐心期暮龄。\r\n但恐牵俗缘，志大功不成。\r\n息交屏妻子，此语不须惊。"
        },
        {
            "title": "次韵李秬约赏牡丹",
            "content": "夭红浓绿总教回，更待清明谷雨催。\r\n一朵故应偏晚出，百花浑似不曾开。\r\n常夸西洛青屏簇，久说南滁紫线堆。\r\n任是无情还有意，不知千里为谁来。"
        },
        {
            "title": "至日同文潜舍人饮钱京兆穆父家",
            "content": "大尹孤标琢昆玉，舍人骨相飞食肉\r\n弊裘羸马愧我寒，唤饮东斋散肤粟。\r\n少时独识孔文举，不交余子平生足。\r\n尹门如市立相蹑，尹心如水清可掬。\r\n邻无恶少归醉卧，不遣长须讼骑屋。\r\n闭门不出三日雪，冷坐西轩花眩目。\r\n未妨诗句敌青春，痛饮何由发还绿。"
        },
        {
            "title": "次韵苏公和南新道中诗二首",
            "content": "山园芙容开，寂莫岁云晚。\r\n公来无与同，念我百里远。\r\n寒飙吟空林，白日下重巘。\r\n兴尽还独归，挑灯古囊满。"
        },
        {
            "title": "寄家人",
            "content": "孟光家世自清芬，鸿亦幽情慕陇云。\r\n汲水挽车归去好，茯苓日日长松根。"
        },
        {
            "title": "季夏即事",
            "content": "红葵有雨长穗，青枣无风压枝。\r\n湿础人沾汗际，蒸林蝉烈号时。"
        },
        {
            "title": "次韵李秬祥符轩",
            "content": "云端红粉拊雕栏，谢守纶巾语笑间。\r\n游客乍惊人外境，居僧初识面前山。\r\n暂来犹足留公赏，借与真堪着我顽。\r\n铃合多余宾从少，谁教缾盎不曾闲。"
        },
        {
            "title": "原上",
            "content": "闭门遗日月，原上感年华。\r\n久旱无场藿，重阳有野花。\r\n萧萧几家静，脉脉一歧赊。\r\n向晚悠然去，秋风马尾斜。"
        },
        {
            "title": "临江仙 信州作",
            "content": "谪宦江城无屋买，残僧野寺相依。松间药臼竹间衣。水穷行到处，云起坐看时。一个幽禽缘底事，苦来醉耳边啼。月斜西院愈声悲。青山无限好，犹道不如归。\r\n【注释】：【注释】：\r\n此词是作者贬谪信州期间的作品，表现了他厌弃官场而思归故里的思想感情。全词采用侧面抒写的手法，同时又多处运用前人成句，且做到玉润珠圆，天衣无缝，表现了词人怀归思远的浩茫心事。\r\n上片以一种表面上谈泊的意境，表露着自己徬徨苦闷的心情 。起首二句说自己谪宦江城，困窘无依，只能与残僧野寺相依存。这一夸张的说法，流露出一种委屈孤愤的情绪。下面三句所描绘的是似乎十分恬淡超脱的隐士生活：在松林捣药，向竹丛漫步，但水源已到而足犹未驻，云涛四起仍茫然眺远，便分明突现出一个胸积沉郁者的形象。下片跌进一层，借怨责一只夜鸟的悲啼 ，倾诉出自己萦怀难解的谪居之怨，思乡之苦，构思工巧此词，用一个颇带激情的强问句于过片处 ，“一个幽禽缘底事，苦来醉耳边啼？”即用啼声打破了上片结句创造的看来宁静的氛围，揭示出词人内心的并不宁静，又使词意宕开一步，引出下文披露的怀归之情 ，确是“ 承上接下”，才高一筹。\r\n“醉耳”二字用得尤好。古来怀才不遇的知识分子常爱称醉，可实际上他们正是十分清醒地承受着痛愤的折磨 。此处的“醉耳”亦如此，因为他如果真醉了，又焉能为幽禽的悲啼所震动！接下去的三句明里写鸟鸣，暗里写心声，层层深入，“月斜西院愈声悲”，一个“愈”字，说明幽禽的悲鸣一直萦绕耳边，随着时光的推移，愈来愈使心灵强烈震颤。走出世归隐与世无争的道路吗 ？青山虽然无限美好 ，放浪山林的生活虽能使自己暂离仕途的烦恼 ，但终非自己的宿愿，“不如归去 ”，一声布谷的哀呼，喊出词人不甘就此度过余生的郁闷。\r\n这首词巧妙地运用前人成句或化用他词语，表达了词人愤郁难抑、百无聊赖，心事重重而又思归不得的苦闷。"
        },
        {
            "title": "建除体二首答黄鲁直教授",
            "content": "建策移汉都，奉春缘衣布。\r\n除地愿见公，乃以舍人故。\r\n满船载明月，且复酌清酤。\r\n平旦袯襫出，牛羊下来暮。\r\n定境要两言，出处非并趣。\r\n执臂欣逢迎，秋兰在堂下。\r\n破甑雨生衣，蹇不改兹度。\r\n危莫如人心，难莫如行路。\r\n成事安得悔，来者其可悟。\r\n收拾不须陈，千言一弃屦。\r\n开门见井市，终岁纷遑遽。\r\n闭门面墙壁，少日丰暇豫。"
        },
        {
            "title": "次韵留守王公喜春",
            "content": "午窗垆火不应残，春许花期特地宽。\r\n塞雁初惊池藻暖，谷莺犹怯井梧寒。\r\n未须园里幽寻去，且更楼前远望看。\r\n四牡行春定何日，亦闻钟鼓满城欢。"
        },
        {
            "title": "湖口",
            "content": "彭蠡宫亭浸全楚，号呼喷吐出喉中。\r\n此间旷荡无穷水，何处还容地火风。"
        },
        {
            "title": "送梅校理子明通守杭州",
            "content": "金明池上柳，人折一枝春。\r\n赠子意不浅，东游云外身。\r\n人生半刺史，朱绶光四邻。\r\n此岂经世怀，但慰垂白亲。\r\n钱塘我旧游，颇复识其人。\r\n不应山水改，但恐猿鸟新。\r\n章台走马客，冠盖尽要津。\r\n窃禄我自惭，便面聊障尘。\r\n亦思一舟去，共醉西湖滨。\r\n时平自行乐，不为千里蒪。\r\n归来麒麟上，献纳当及辰。"
        },
        {
            "title": "即事呈闳中顺之二年兄二首",
            "content": "吾两同年俱可人，平生一为知己伸。\r\n何由利口似虎圈，应不拭吐烦龙巾。\r\n卜邻只约二三子，看山拟分千百身。\r\n绿鬓哦诗欲成雪，朱颜得酒尚能春。"
        },
        {
            "title": "次韵李秬梅花",
            "content": "寒岩幽雾不曾开，残雪犹封宿草荄。\r\n一萼故应先腊破，百花浑未觉春来。\r\n惭非上苑青房比，误作唐昌碎月猜。\r\n常恨清溪照疏影，横斜还许落金杯。"
        },
        {
            "title": "叙旧感怀呈提刑毅父并再和六首",
            "content": "须弥纳芥事堪惊，千岁聊堪一日评。\r\n世上相逢俱梦寐，古来何处是功名。\r\n簿书听我依俙了，云水陪君浩荡行。\r\n便与此山同不朽，不应惆怅复牵情。"
        },
        {
            "title": "张杰以龙茶换苏帖",
            "content": "寄茶换字真佳尚，此事人间信亦稀。\r\n它日封厨失双牍，应随痴顾画俱飞。"
        },
        {
            "title": "西归七首次韵和泗州十五叔父三",
            "content": "暮投古店宿，夜闻狐狸嗥，\r\n仆夫告行迈，起视月尚高，\r\n清霜来何许，不觉满我袍，\r\n逆舍良非时，求前兹已劳，"
        },
        {
            "title": "试院求李唐臣画",
            "content": "有客携来白团扇，看君画出翠微峰。\r\n忽然陂水变阴雾，便有松林吹晚风。\r\n松林陂水静何极，何处归舟天际识。\r\n韦侯直干傥不难，杜陵东绢那能惜。"
        },
        {
            "title": "即事呈闳中顺之二年兄二首",
            "content": "蠖轩屈首诗书人，自喻适志非求伸。\r\n闻蝉熟寐白竹簟，见客一整乌纱巾。\r\n语言无味穷鬼志，香火有缘居士身。\r\n明年得去不汲汲，种竹待笋犹须春。"
        },
        {
            "title": "送北京学生曹慈明秀才之京师",
            "content": "魏武子孙今寂莫，唐来只有画将军。\r\n邺城初见黄须面，尚喜登堂词若云。\r\n乃公白首图籍里，小心恐惧教其子。\r\n文章锦心仍绣腑，屠龙殚家安用许。\r\n半年系船康海门，官忙不共持一樽。\r\n冈头黎花吹欲尽，淮口汴流来正浑。\r\n鄙夫日欲向吴越，官满一封飞魏阙。\r\n着书虎观未敢言，蔽身蝉叶真痴绝。"
        },
        {
            "title": "行路难和鲜于大夫子骏",
            "content": "赠君珊瑚夜光之角枕，玳瑁明月之雕床。\r\n一茧秋蝉之丽縠，百和更生之宝香。\r\n秾华纷纷白日暮，红颜寂莫无留芳。\r\n人生失意十八九，君心美恶那能量。\r\n愿君虚怀广末照，听我一曲关山长。\r\n不见班姬与陈后，宁闻衰落尚专房。"
        },
        {
            "title": "感兴五首次韵和李希孝一",
            "content": "海鸟御羊角，飘然凌紫清。\r\n有背如泰山，未觉毛羽轻。\r\n盐阳亦群飞，日景为不明。\r\n空仓自苦饥，安得有此名。"
        },
        {
            "title": "过分江口",
            "content": "不行盆口更湖口，明日庐山自此过。\r\n犹恨西江不穷览，沅湘闻道亦无波。"
        },
        {
            "title": "晚雪示阎仲孺",
            "content": "拂檐点砌静如沙，无限寒林顷刻花。\r\n明日穷檐深一尺，不知何处觅袁家。"
        },
        {
            "title": "次韵邓正字慎思秋日同文馆九首",
            "content": "雄深张子句，山水发天光。\r\n黄鹄愁严道，玄龟困吕梁。\r\n爱君豪颖脱，嗟我病伧囊。\r\n骥尾何当附，西风万里长。"
        },
        {
            "title": "和王定国二首二",
            "content": "还朝便与山水疏，只有此月随吾居。\r\n莫论人隔十日面，犹胜犬传千里书。\r\n清虚有物濯烦暑，藤床对月如对雨。\r\n赋成鸿雁入周诗，未觉宣王似吾主。"
        },
        {
            "title": "锺山有石故名",
            "content": "江上秋涛喷玉岩，风锼月链白云缄。\r\n为君一叩无人境，要听洪钟出万杉。"
        },
        {
            "title": "次韵阎甥伯温池上八首",
            "content": "昔吾卜城东，今吾卜城中。\r\n只畏盗贼迫，安知廛市同。\r\n畚锸运渤海，操蛇应未穷。\r\n无乃遭此笑，君如北山翁。"
        },
        {
            "title": "答刘季孙",
            "content": "高台撷黄菊，独上忆同登。\r\n灌木闲相揖，寒鸦偶自朋。\r\n酒怜旁舍熟，赋喜故人能。\r\n寂寞西风里，篮舆兴可胜。"
        },
        {
            "title": "先茔治事归",
            "content": "先人昔慕栖山乐，贱子今怀陟岵悲。\r\n柏叶初生石墙短，况无金带买丰碑。"
        },
        {
            "title": "视田五首赠八弟无斁",
            "content": "河流之所濡，一斛泥数斗。\r\n我庄当水穷，乃比石田瘦。\r\n尚无东陵瓜，况有南山豆。\r\n天雨不可期，且复鞭牛后。"
        },
        {
            "title": "题周廉彦所收李甲画三首二雁",
            "content": "雁网罗无限稻粱微，怜尔冥冥亦庶几。\r\n戏鸭眠凫满中沚，衡阳无意更南飞。"
        },
        {
            "title": "拟古六首上鲜于大夫子骏其二东城高且长",
            "content": "东城高且长，下瞰阡与陌。\r\n谷风丽百草，春华纷已白。\r\n良时忽如此，驰景一何逼。\r\n喟彼饭牛诗，终年守寒厄。\r\n恭俭夙所敦，葛屦伤褊窄。\r\n身为物逆旅，生乃远行客。\r\n岂无百日蜡，乐此一日泽。\r\n美人颜煌煌，奇服烂五色。\r\n弹筝奋新响，杯酒纵相索。\r\n斗鸡逐狐兔，六博呼一掷。\r\n贫士悲失职，坎壈何所迫。\r\n安知黄鹄举，随时振六翮。"
        },
        {
            "title": "题谷熟驿舍二首一",
            "content": "驿后新篱接短墙，枯荷衰柳小池塘。\r\n倦游对此忘行路，徙倚轩窗看夕阳。"
        },
        {
            "title": "北京水后往棣州试进士",
            "content": "晡时北京城，行李上客槎。\r\n二更无人声，骑马黄河沙。\r\n误缘柳滩中，寻炬知田家。\r\n道有转徙人，襁负依丘麻。\r\n鸡鸣不安枕，彷佛墟里斜。\r\n秋瓜抱子母，荞麦亦已华。\r\n赖兹野物登，尔辈生有涯。\r\n夜宿冠氏驿，旅衾魂梦嘉。\r\n明发萦长版，晚开堂邑衙。\r\n秋阳此方炽，流汗沾巾纱。\r\n处阴甘吾愿，聊逸岂在多。\r\n有风东北来，惨惨飞雨加。\r\n顷时异晦明，稍瞩天表霞。\r\n仆夫为我言，涂梗绝行车。\r\n且还解吾褚，中林侣群鸦。\r\n诗书维永夕，蚤作从复赊。\r\n岂不有王事，奈此仆夫何。"
        },
        {
            "title": "次韵芸叟文潜体之观音院题名",
            "content": "壁上栖鸦粉剥红，萍游无定得风同。\r\n故人妙墨何人识，文豹依依雾雨中。"
        },
        {
            "title": "次韵信倅练定梦雪中过王侍郎",
            "content": "梦觅毗耶看雨华，玉城银涧过萦斜。\r\n乍疑雾廓千峰障，未觉雷惊万谷芽。\r\n碧落清谈元物外，金闺高兴共天涯。\r\n寒鸡唤起新诗就，谁忆袁安正卧家。"
        },
        {
            "title": "次韵李秬酴醾",
            "content": "夭红琐碎竞春娇，后出何妨便夺标。\r\n云鹤嬉晴来万只，玉龙惊震上千条。\r\n蓐收晃荡风前仗，萼绿飘翩月下绡。\r\n曾向琼林亭畔见，天涯相遇一魂销。"
        },
        {
            "title": "登庐山",
            "content": "丹碧沉沉虎豹闲，松幢引度九重关。\r人间未觉浑无路，天上还惊更有山。\r瑶草红泉供挹酌，金风白露送跻攀。\r良游自叹平生误，便欲归家鬓已斑。"
        },
        {
            "title": "吴松道中二首",
            "content": "晓路雨萧萧，江乡叶正飘。\r\n天寒雁声急，岁晚客程遥。\r\n鸟避征帆却，鱼惊荡桨跳。\r\n孤舟宿何许，霜月系枫桥。"
        },
        {
            "title": "吴松道中二首",
            "content": "停舟傍河浒，四顾尽荒原。\r\n日落狐鸣冢，天寒犬吠村。\r\n系帆凌震泽，抢雨入盘门。\r\n怅望夫差事，吴山閟楚魂。"
        },
        {
            "title": "贵溪在信州城南其水西流七百里入江",
            "content": "玉山东去不通州，万壑千岩隘上游。\r\n应会逐臣西望意，故教溪水只西流。"
        },
        {
            "title": "渔家傲",
            "content": "渔家人言傲，城市未曾到。\r\n生理自江湖，那知城市道。\r\n晴日七八船，熙然在清川。\r\n但见笑相属，不省歌何曲。\r\n忽然四散归，远处沧洲微。\r\n或云后车载，藏去无复在。\r\n至老不曲躬，羊裘行泽中。"
        },
        {
            "title": "盐角儿 毫社观梅",
            "content": "开时似雪。谢时似雪。花中奇绝。香非在蕊，香非在萼，骨中香彻。占溪风，留溪月。堪羞损、山桃如血。直饶更、疏疏淡淡，终有一般情别。"
        },
        {
            "title": "忆少年",
            "content": "无穷官柳，无柳画舸，无根行客。\r南山尚相送，只高城人隔。\r\r罨画园林溪绀碧，算重来、尽成陈迹。\r刘郎鬓如此，况桃花颜色。"
        },
        {
            "title": "临江仙",
            "content": "绿暗汀洲三月暮，落花风静帆收。垂杨低映木兰舟。半篙春水滑，一段夕阳愁。\r\n灞水桥东回首处，美人亲上帘钩。青鸾无计入红楼。行云归楚峡，飞梦到扬州。\r\n【赏析】：　　这首词抒发了一个萍踪游子的旅愁和乡情。\r\n　　词之上片侧重写景，景中寓情。下片承前“愁”字展开，因愁而忆，因忆而思之，求之，写出低徊往昔、憧憬来日的复杂情怀。全词情景交融，通过环境描写烘托人物的复杂情感，物象婉丽，笔调潇洒，余韵深长。\r\n　　上片首句大笔勾勒。“三月暮”交待节令。“汀州”即“汀洲”，点明地点。“绿暗”二字，浓墨重彩，为这个特定的时空背景涂上一层阴沉的底色，人们眼前展开了一幅岸渚沉寂、芳草萋迷的画面。接着词人点染岸边近景，此时风已收煞，落英缤纷，布帆暂卷，垂杨下兰舟斜横，气氛一派清幽。景中仿佛杳无人迹，然而从刚收风帆、暂傍垂柳的兰舟，不难想象见一位萍踪无定的游子。“半篙春水滑，一段夕阳愁”，正是这位游子面对眼前实景而产生的真切感受。江中春水方生，行船流利，故曰“滑”；夕阳将下，游子未归，触景生情，故使人感到“愁”。半篙春水，一段愁情，亦有将愁比作春水之意。这里明写舟外景物，暗写舟中游子。整个上片，由背景引出人物，由远景写到近景，由写景过渡到写情。\r\n　　词的前半部分，通过落花、风帆、木兰舟、春水夕阳等物象，环环扣合，结出一个“愁”字。下片则是“愁”字的生发和具体化，词意似断实续。灞月桥，陕西长安县东。唐人离开京都，多于此处折柳赠别，如郑谷《阙下春日》诗：“秦楚年年有离别，挥鞭扬袖灞陵桥。”罗邺《莺》诗：“何处离人不堪听，灞桥斜日袅垂杨。”因此，灞桥就成了与亲友话别地点的代称。词中游子凝想当日方别之后，回望红楼，仍见艳妆美人正卷帘伫望；如今泊舟江渚，怀想往日那佳人住外，已甚遥远，希望有青鸟使者传递消息。然而，蓬莱路远，无计可通，“青鸾无计入红楼”。这一句，对游子愁的内涵和来由，略略一点。游子不仅有江湖飘泊之感慨，且有怀念情人、音信难通之愁苦，则心情的怅惘寥落，可想而知。于是，这深沉的旅愁游子心头激荡起绵绵无尽的遐思。\r\n　　“行云归楚峡”一句，化用了一个动人的神话故事。宋玉《高唐赋序》载，楚怀王梦见巫山神女与他欢会，临别前告诉他说：妾“旦为朝云，暮为行雨，朝朝暮暮，阳台之下。”往日情事，如今虽只留下美好的回忆，然而游子岂能忘怀，他要追寻、找回那失去的一切。往日的情遇同繁华的扬州有关，联系上文“美人新上帘钩”来看，这里用的是杜牧所咏“春风十里扬州路，卷上珠帘总不如”的典故，如同“楚峡”一样，都是虚指冶游之地。既不能忘情，故寤寐以求之，不禁“飞梦到扬州”了。词之结句，飞扬灵动，想象奇特，表达了作者追求、向往之情的急切。\r\n　　综上，此词思绪绵绵而情韵清幽。读后给人以流连忘返、余韵不尽的美感，堪称潇洒清丽的佳作。"
        },
        {
            "title": "洞仙歌",
            "content": "温江异果，惟有泥山贵。驿送江南数千里。半含霜，轻噀雾，曾怯吴姬，亲赠我，绿桔黄柑怎比。双亲云水外，游子空怀，惆怅无人可归遗。报周郎、须念我，物少情多，春酒醉，独胜甜桃醋李。况灯火楼台近元宵，似不减年时，袖中香味。"
        },
        {
            "title": "洞仙歌",
            "content": "江陵种橘，尚比封侯贵。何况江涛转千里。带天香，含洞乳，宜入春盘，红荔子，驰驿风流仅比。齿疏潘令老，怯咀冰霜，十颗金苞谩分遗。记觞前、须细认，别有馀甘，从此去，枉却栽桃种李。想相如酒渴对文君，迥不是人间，等闲风味。"
        },
        {
            "title": "失调名",
            "content": "残腊初雪霁。梅白飘香蕊。依前又还是，迎春时候，大家都备。灶马门神，酒酌酴酥，桃符尽书吉利。五更催驱傩，爆竹起。虚耗都教退。交年换新岁。长保身荣贵。愿与儿孙、尽老今生，祝寿遐昌，年年共同守岁。"
        },
        {
            "title": "下水船",
            "content": "上客骊驹系。惊唤银屏睡起。困倚妆台，盈盈正解罗髻。凤钗垂，缭绕金盘玉指。巫山一段云委。半窥镜、向我横秋水。斜颔花枝交镜里。淡拂铅华，匆匆自整罗绮。敛眉翠。虽有愔愔密意，空作江边解佩。"
        },
        {
            "title": "洞仙歌·泗州中秋作",
            "content": "青烟幂处，碧海飞金镜。永夜闲阶卧桂影。露凉时，零乱多少寒螀，神京远，惟有蓝桥路近。\r\n　　水晶帘不下，云母屏开，冷浸佳人淡脂粉。待都将许多明，付与金尊，投晓共流霞倾尽。更携取胡床上南楼，看玉做人间，素秋千顷。\r\n【注释】：①泗州：在今安徽泗县。\r\n②幂:遮掩、覆盖。\r\n③永夜：长夜。\r\n④闲：空。\r\n⑤云母屏：以透明似玻璃的云母制成的屏风。\r\n⑥金尊：金杯。\r\n⑦胡床：一种可折叠的坐具，又称交椅、绳床。【译文】：　　青色的烟云，遮住了月影，从碧海般的晴空里飞出一轮金灿灿的明镜。长夜的空阶上卧着挂树的斜影。夜露渐凉之是时，多少秋蝉零乱地嗓鸣思念京都路远，论路近唯有月宫仙境，高卷水晶帘儿，展开云母屏风，美人的淡淡脂粉浸润了夜月的清冷。待我许多月色澄辉，倾入金樽，直到拂晓连同流霞全都倾尽。再携带一张胡床登上南楼，看白玉铺成的人间，领略素白澄洁的千顷清秋。【赏析】：　　这首词的题目有“泗州中秋作”语，法作于晚年在泗州赏月时。毛晋在《琴趣外编跋》里说是晁补之的绝笔。上片末句“神京远，惟有蓝桥路近”，表明作者从此不求功名，忘情仕途的决心。本词是词人在泗州官舍所作，时为徽宗大观四年（1110）中秋，为其绝笔之作。上片末句“神京远，惟有蓝桥路近”，表明作者从此不求功名，忘情仕途的决心。全词从室外写到室内，从人间写到天上，再从天上写到人遇。层次井然，首尾呼应。上片写户外赏月，下片写户内赏月。此词最具特色是结构稳密，前后呼应。其次是语句精炼工丽，清婉隽雅；意味韵长，神姿高秀，才气飘逸。全词气魄宏大、胸次坦荡，有东坡豪放风格，但也流现沉郁，自是无咎本色。全词通篇写中秋赏月，以月为中心，从天上到人间，再从人间到天上，最后几句天上人间浑然如一，意境清冷，如梦如幻，透着一股仙气。全词从室外写到室内，从人间写到天上，再从天上写到人遇。层次井然，首尾呼应。"
        },
        {
            "title": "调笑/调笑令",
            "content": "相忆。顿轻掷。春草佳名渐赠璧。长洲茂苑吴王国。自有芊绵碧色。根生土长铜驼陌。纵欲随君争得。"
        },
        {
            "title": "调笑/调笑令",
            "content": "心记。好心事。玉刻容颜眉刷翠。杜郎生得真男子。况是东家妖丽。眉尖春恨难凭寄。笑作空中唐字。"
        },
        {
            "title": "调笑/调笑令",
            "content": "寸结。肝肠切。织锦机边音韵咽。玉琴尘暗薰炉歇。望尽床头秋月。刀裁锦断诗可灭。恨似连环难绝。"
        },
        {
            "title": "调笑/调笑令",
            "content": "相误。空凝伫。郑子江头逢二女。霞衣曳玉非尘土。笑解明珰轻付。月从云堕劳相慕。自有骖鸾仙侣。"
        },
        {
            "title": "调笑/调笑令",
            "content": "波恶。倚江阁。大艑轲峨帆夜落。横堂朱户多行乐。大堤花容绰约。宜城春酒郎同酌。醉倒银缸罗幕。"
        },
        {
            "title": "调笑/调笑令",
            "content": "将暮。乱心素。上客风流名重楚。临街下马当窗户。饭煮凋胡留住。瑶琴促轸传深语。万曲梁尘不顾。"
        },
        {
            "title": "好事近",
            "content": "归路苦无多，正值早秋时节。应是画帘灵鹊，把归期先说。就中风送马蹄轻，人意渐欢悦。此夜醉眠无梦，任西楼斜月。"
        },
        {
            "title": "清平乐",
            "content": "寒风雁度。声向千门去。也到文闱校文处。也到文君绣户。背灯解带惊魂。长安此夜秋声。早是夜寒不寐，五更风雨无情。"
        },
        {
            "title": "南歌子",
            "content": "睡起临窗坐，妆成傍砌闲。春来莫卷绣帘看。嫌怕东风吹恨、在眉间。鹦鹉花前弄，琵琶月下弹。蓦然收袖倚栏干。一向思量何事、点云鬟。"
        },
        {
            "title": "御街行",
            "content": "天街欲照珠帘粉。亸辔曾相近。繁花乐事老来慵，对酒尚怜佳景。王孙年少，风流应更，无奈春愁闷。幽期莫误香闺恨。罗带今朝褪。月圆花好一般春，触处总堪乘兴。有人惆怅，何如归好，相见凭君问。"
        },
        {
            "title": "斗百花",
            "content": "斜日东风深院。绣幕低迷归燕。潇洒小屏娇面，仿佛灯前初见。与选筵中，银盆半拆姚黄，插向凤凰钗畔。微笑遮纨扇。教展香裀，看舞霓裳促遍。红颭翠翻，惊鸿乍拂秋岸。柳困花慵，盈盈自整罗巾，须劝倒金盏。"
        },
        {
            "title": "斗百花",
            "content": "脸色朝霞红腻。眼色秋波明媚。云度小钗浓鬓，雪透轻绮香臂。不语凝情，教人唤得回头，斜盼未知何意。百态生珠翠。低问石上，凿井何由及底。微向耳边，同心有缘千里。饮散西池，凉蟾正满纱窗，一语系人心里。"
        },
        {
            "title": "斗百花",
            "content": "小小盈盈珠翠。忆得眉长眼细。曾共映花低语，已解伤春情意。重向溪堂，临风看舞梁州，依旧照人秋水。转更添姿媚。舆问阶上，簸钱时节，记微笑，但把纤腰，向人娇倚。不见还休，谁教见了厌厌，还是向来情味。"
        },
        {
            "title": "斗百草",
            "content": "往事临邛，旧游雅态羞重忆。解赋才高，好音情慧，琴里句中暗识。正当年、似阆苑琼枝，朝朝相倚。便涤器何妨，当炉正好，镇同比翼。谁使褰裳佩失，推枕云归，惆怅至今遗恨积。双鲤书来，大刀诗意，纵章台、青青似昔。重寻事，前度刘郎转愁寂。谩赢得。对东风、对花叹息。"
        },
        {
            "title": "斗百草",
            "content": "别日常多，会时常少天难晓。正喜花开，又愁花谢，春也似人易老。惨无言、念旧日朱颜，清欢莫笑。便苒苒如云，霏霏似雨，去无音耗。追想墙头梅下，门里桃边，名利为伊都忘了。血写香笺，泪封罗帕，记三日、离肠恨搅。如今事，十二楼空凭谁到。此情悄。拟回船、武陵路杳。"
        },
        {
            "title": "临江仙",
            "content": "君似苍崖千仞竹，一枝孤映蒿萧。箪瓢不减万锺豪。闲情搔短发，佳句咏纤腰。罢酒兰舟回楚柂，相思何处今宵。淮南幽桂水云饶。他年春草恨，应有小山招。"
        },
        {
            "title": "临江仙",
            "content": "离别寻常今白首，更须竹雨萧萧。不应都占世间豪。清风居士手，杨柳洛城腰。文字功名真自误，从今好月良宵。只消怜取董娇饶。修门君自到，不用我词招。"
        },
        {
            "title": "菩萨蛮",
            "content": "丝篁斗好莺羞巧。红檀微映燕脂小。当□敛双蛾。曲中幽恨多。知君怜舞袖。舞要歌成就。独舞不成妍。因歌舞可怜。"
        },
        {
            "title": "满江红",
            "content": "月上西窗，书帏静、灯明又减。水漏涩、铜壶香炉，夜霜如雪。睡眼不曾通夕闭，梦魂争得连宵接。念碧云、川路古来长，无由越。鸾钗重，青丝滑。罗带缓，小腰怯。伊多感那更，恨离伤别。正是少年佳意气，渐当故里春时节。归去来、莫教子规啼，芳菲歇。"
        },
        {
            "title": "鹧鸪天",
            "content": "绣幕低低拂地垂。春风何事入罗帏。胡麻好种无人种，正是归时君未归。临晚景，忆当时。愁心一动乱如丝。夕阳芳草本无恨，才子佳人空自悲。"
        },
        {
            "title": "西江月",
            "content": "似有如无好事，多离少会幽怀。流莺过了又蝉催。肠断碧云天外。不寄书还可恨，全无梦也堪猜。秋风吹泪上楼台。只恐朱颜便改。"
        },
        {
            "title": "少年游",
            "content": "前时相见，楼头窗畔，尊酒望银蟾。如今间阻，银蟾又满，小阁下朱帘。愿得吴山山前雨，长恁晚帘纤。不见楼头婵娟月，且寂寞、闭窗眠。"
        },
        {
            "title": "碧牡丹",
            "content": "院宇帘垂地。银筝雁、低春水。送出灯前，婀娜腰枝柳细。步蹙香裀，红浪随鸳履。梁州紧凤翘坠。悚轻体。绣带因风起。霓裳恐非人世。调促香檀，困入流波生媚。上客休辞，眼乱尊中翠。玉阶霜、透罗袂。"
        },
        {
            "title": "临江仙",
            "content": "马上匆匆听鹊喜，朦胧月淡黄昏。碧罗双扇拥朝云。粉光先辨脸，朱色怎分唇。暂别宝奁蛛网遍，春风泪污榴裙。香笺小字寄行云。纤腰非学楚，宽带为思君。"
        },
        {
            "title": "感皇恩",
            "content": "终岁忆春回，西园行尽。欢喜梅梢上春信。去年携手，暗约芳时还近。燕来莺又到，人无准。凭谁向道，流光一瞬。佳景闲无事衣褪。春归何处，又对飞花难问。旧欢都未遇，成新恨。"
        },
        {
            "title": "行香子",
            "content": "柳态纤柔，雪艳疏明。问人来、人道轻盈。张琵莲脸，一寸横波。比潇洒处，犹难称，此嘉名。花前烛下，微频浅笑，要题诗、盏畔低声。司空自惯，狂眼须惊。也不辞写，双罗带，恐牵情。"
        },
        {
            "title": "虞美人",
            "content": "梅花时候君轻去。曾寄红笺句。胡麻好种少人知。正是归时何处、误芳期。谁教又作狂游远。归路杨花满。当年不负琐窗春。老向长楸走马、更愁人。"
        },
        {
            "title": "永遇乐",
            "content": "银烛将残，玳筵初散，依旧愁绪。醉里凝眸，娇来纵体，此意难分付。怜伊只似，风前轻燕，好语暂来还去。重楼静，珠帘休下，待扫画梁留住。青娥浩齿，云鬓花面，见了绮罗无数。只你厌厌，教人竟日，一点无由诉。如今拼了，萦眠惹梦，没个顿身心处。深诚事，骖鸾解佩，是许未许。"
        },
        {
            "title": "点绛唇",
            "content": "檀口星眸，艳如桃李情柔惠。据我心里。不肯相抛弃。哭怕人猜，笑又无滋味。忡忡地。系人心里。一句临歧誓。"
        },
        {
            "title": "胜胜慢/声声慢",
            "content": "朱门深掩，摆荡春风，无情镇欲轻飞。断肠如雪，撩乱去点人衣。朝来半和细雨，向谁家、东馆西池。算未肯、似桃含红蕊，留待郎归。还记章台往事，别後纵青青，依旧时垂。灞岸行人多少，竟折柔枝。而今恨啼露叶，镇香街、抛掷因谁。又争可、妒郎夸春草，步步相随。"
        },
        {
            "title": "青玉案",
            "content": "彩云易散琉璃脆。念往事、心将碎。只合人间十三岁。百花开尽，丁香独自，结恨春风里。小圆幽槛经行地。恨春草佳名谩抛弃。簇蝶罗裙休将施。香残烛烬，微风触幔，仿佛娇嚬是。"
        },
        {
            "title": "江城子",
            "content": "娉娉闻道似轻盈。好佳名。也堪称。楚观云归，重见小樊惊。豆蔻梢头春尚浅，娇未顾，已倾城。章台休咏旧青青。惹离情。恨难平。无事飞花，撩乱扑旗亭。不似刘郎春草小，能步步，伴人行。"
        },
        {
            "title": "青玉案",
            "content": "三年宋玉墙东畔。怪相见、常低面。一曲文君芳心乱。匆匆依旧，吹散，月淡梨花馆。秋娘苦妒浮金盏。漏些子堪猜是娇盼。归去相思肠应断。五更无寐，一怀好事，依旧蓝桥远。"
        },
        {
            "title": "少年游",
            "content": "当年携手，是处成双，无人不羡。自间阻、五年也，一梦拥、娇娇粉面。柳眉轻扫，杏腮微拂，依前双靥。盛睡里、起来寻觅，却眼前不见。"
        },
        {
            "title": "生查子",
            "content": "夜引别佳人，梅小犹飘雪。忍泪一春愁，过却花时节。相见话相思，重与临风月。休似那回时，无事还轻别。"
        },
        {
            "title": "蓦山溪",
            "content": "自来相识，比你情都可。咫尺千里算，惟孤枕、单衾知我。终朝尽日，无绪亦无言，我心里，忡忡也，一点全无那。香笺小字，写了千千个。我恨无羽翼，空寂寞、青苔院锁。昨朝冤我，却道不如休，天天天，不曾麽，因甚须冤我。"
        },
        {
            "title": "杨柳枝",
            "content": "素色清薰出俗华。腊前花。轩前爱日扫云遮。几枝斜。月淡纱窗香暗透，白於纱。幽人独酌对芳葩。兴无涯。"
        },
        {
            "title": "上林春/一落萦",
            "content": "天惜中秋，三夜淡云，占得今宵明月。陬岁好，金风气爽，清时挺生贤哲。相门出相，算锺庆、自应累叶。乍归来，暂燕处，共仰赤松高辙。想人生、会须自悦。浮云事，笑里尊前休说。旧有衮衣，公归未晚，千岁盛明时节。命圭相印，看重赏、晋公勋业。济生灵，共富寿，海山天阔。"
        },
        {
            "title": "点绛唇",
            "content": "回雁风微，养花浓淡天容好。似春知道。吉梦佳辰到。共乐春台，携手蓬莱小。同倾祷。愿春不老。岁岁寻芳草。"
        },
        {
            "title": "菩萨蛮",
            "content": "百花含东风里。南园小雨朱扉启。春色一年年。年年花共妍。清谈招隐去。莫认如宾处。华发好风光。林间此味长。"
        },
        {
            "title": "引驾行",
            "content": "春云轻锁，春风乍扇园林晓。扫华堂，正桃李芳时，诞辰还到。年少。记绛蜡光摇，金猊香郁宝妆了。骤骏马、天街向晚，喜同车、咏窈窕。多少。卢家壶范，杜曲家声荣耀。庆孟光齐眉，冯唐白首，镇同欢笑。缥缈。待琅函深讨。芝田高隐去偕老。自别有、壶中永日，比人间好。"
        },
        {
            "title": "梁州令",
            "content": "二月春犹浅。去年樱桃开遍。今年春色怪迟迟，红梅常早，未露胭脂脸。东君故遣春来缓。似会人深愿。蟠桃新镂，双盏相期，似此春长远。"
        },
        {
            "title": "凤箫吟/芳草",
            "content": "晓曈曨。雨和雨细，南园次第春融。岭梅犹妒雪，露桃云杏，已绽碧呈红。一年春正好，助人狂、飞燕游蜂。更吉梦良辰，对花忍负金锺。香浓。博山沈水，小楼清旦，佳气葱葱。旧游应未改，武陵花似锦，笑语相逢。蕊宫传妙诀，小金丹、同换冰容。况共有、芝田旧约，归去双峰。"
        },
        {
            "title": "鹧鸪天",
            "content": "吉梦灵蛇朱夏宜。佳辰阿母会瑶池。竹风荷雨来消暑，玉李冰瓜可疗肌。心悟了，道成时。不劳龙女骋威仪。僧祗世界共游戏，贤懿光阴比寿期。"
        },
        {
            "title": "菩萨蛮",
            "content": "玉京不许尘容到。疏慵只合疏慵老。鸥鸟共烟波。田夫与醉歌。忘怀无物我。莫似陈惊坐。勋业付长闲。西山爽气间。"
        },
        {
            "title": "减字木兰花",
            "content": "萍蓬行路。来不多时还遣去。会有重来。还把清尊此地开。隋河杨柳。见我五年三执手。红泪多情。待得重来走马迎。"
        },
        {
            "title": "一丛花",
            "content": "东君密意在花心。飞雪戏妆林。多情定怪春来晚，故穿花、千点深深。烟柳上轻，风丝漫袅，楼阁晚还阴。雕梁双燕悄来音。帘幕镇沈沈。西城未有花堪采，醉狂兴、冷落难禁。应约万红，商量细细，留向未开寻。"
        },
        {
            "title": "万年欢",
            "content": "十里环溪，记当年并游，依旧风景。采舫红妆，重泛九秋清镜。莫叹歌台蔓草，喜相逢、欢情犹胜。苹洲畔、横玉惊鸾，半天云正愁凝。中秋醉魂未醒。又佳辰授衣，良会堪更。早岁功名，豪气尚凌汝颍。能致黄金一井，也莫负、鸱夷高兴。别有个、潇洒田园，醉乡天地同永。"
        },
        {
            "title": "浣溪沙",
            "content": "江上秋高风怒号。江声不断雁嗷嗷。别魂调递为君销。一夜不眠孤客耳，耳边愁听雨萧萧。碧纱窗外有芭蕉。"
        },
        {
            "title": "虞美人",
            "content": "荒城又见重阳到。狂醉还吹帽。人生开口笑难逢。何况良辰一半，别离中。平台朱履登高处。犹自怀人否。且簪黄菊满头归。惟有此花风韵、似年时。"
        },
        {
            "title": "清平乐",
            "content": "炎天畏景。午漏那堪永。何苦相仍愁簿领。短壑清溪牵兴。瑶台月下曾逢。何由却睹冰容。一笑为驱烦暑，故人元是清风。"
        },
        {
            "title": "鹧鸪天",
            "content": "欲上南湖采舫嬉。还思北渚与岚漪。圆荷盖水垂杨暗，鸂鶒鸳鸯总下时。持此意，遣谁知。清波还照鬓间丝。西楼重唱池塘好，应有红妆敛翠眉。"
        },
        {
            "title": "千秋岁",
            "content": "叶舟容易。行尽江南地。南雁断，无书至。怜君羁旅处。见我飘蓬际。如梦寐。当年阆苑曾相对。休说深心事。但付狂歌醉。那更话，孤帆起。水精溪绕户。云母山相砌。君莫去。只堪伴我溪山里。"
        },
        {
            "title": "千秋岁",
            "content": "玉京仙侣，同受琅函结。风雨隔，尘埃绝。霞觞翻手破，阆苑花前别。鹏翼敛，人间泛梗无由歇。岂忆山中酒，还共溪边月。愁闷火，时间灭。何妨心似水，莫遣头如雪。春近也，江南雁识归时节。"
        },
        {
            "title": "定风波",
            "content": "跨鹤扬州一梦回。东风佛面上平台。阆苑花前狂覆酒。拍手。东风骑凤却教来。谪好伯阳丹井畔。官满。平台还见片帆开。上界虽然官府好。总道。散仙无事好追陪。"
        },
        {
            "title": "满庭芳",
            "content": "乡物牵情，家山回首，浩然归兴难收。报恩心事，投老拼悠悠。却笑当年牛下，轻自许、激烈寒讴。成何事，夷犹桂楫，兰芷咏芳洲。人生，萍梗迹，谁非乐土，何处吾州。算不须，临歧惝恍迟留。要看香炉瀑布，丹枫乱、江色凝秋。真堪与，潇湘暮雨，图上画扁舟。"
        },
        {
            "title": "临江仙",
            "content": "自古齐山重九胜，登临梦想依依。偶来恰值菊花时。难逢开口笑，须插满头归。昨夜一江风色好，平明秋浦帆飞。可怜如赴史君期。且当酬令节，不用叹斜晖。"
        },
        {
            "title": "临江仙",
            "content": "身外闲愁空满眼，就中欢事常稀。明年应赋送君诗。试从今夜数，相会几多时。浅酒欲邀谁共劝，深情唯有君知。东溪春近好同归。柳垂江上影，梅谢雪中枝。"
        },
        {
            "title": "惜奴娇",
            "content": "歌阕琼筵，暗失金貂侣。说衷肠、丁宁嘱付。棹举帆开，黯行色、秋将暮。欲去。待却回、高城已暮。渔火烟村，但触目伤离绪。此情向、阿谁分诉。那里思量，争知我，思量苦。最苦。睡不著、西风夜雨。"
        },
        {
            "title": "水龙吟",
            "content": "满湖高柳摇风，坐看骤雨来湖面。跳珠溅玉，圆荷翻倒，轻鸥惊散。堂上凉生，槛前暑退，罗裾凌乱。想东山谢守，纶巾羽扇，高歌下、青天半。应记狂饮司马，去年时、黄花高宴。竹枝苦怨，琵琶多泪，新年鬓换。常恐归时，眼中物是，日边人远。望隋河一带，伤心雾霭，遣离魂断。"
        },
        {
            "title": "绿头鸭/多丽",
            "content": "新秋近，晋公别馆开筵。喜清时、衔杯乐圣，未饶绿野堂边。绣屏深、丽人乍出，坐中雷雨起鵾弦。花暖间关，冰凝幽咽，宝钗摇动坠金钿。未弹了、昭君遗怨，四坐已凄然。西风里、香街驻马，嬉笑微传。算从来、司空惯，断肠初对云鬟。夜将阑、井梧下叶，砌蛩收响悄林蝉。赖得多愁，浔阳司马，当时不在绮筵前。竞叹赏、檀槽倚困，沈醉到觥船。芳春调、红英翠萼，重变新妍。"
        },
        {
            "title": "安公子",
            "content": "少日狂游好。阆苑花间同低帽。不恨千金轻散尽，恨花残莺老。命小辔、翩翩随处金尊倒。从市人、拍手拦街笑。镇琼楼归卧，丽日三竿未觉。迷路桃源了。乱山沈水何由到。拨断朱弦成底事，痛知音人悄。似近日、曾教青鸟传佳耗。学凤箫、拟入烟萝道。问刘郎何计，解使红颜却少。"
        },
        {
            "title": "虞美人",
            "content": "原桑飞尽霜空杳。霜夜愁难晓。油灯野店怯黄昏。穷途不减酒杯深。故人心。羊山古道行人少。也送行人老。一般别语重千金。明年过我小园林。话如今。"
        },
        {
            "title": "临江仙",
            "content": "谪宦江城无屋买，残僧野寺相依。松间药臼竹间衣。水穷行到处，云起坐看时。一个幽禽缘底事，苦来醉耳边啼。月斜西院愈声悲。青山无限好，犹道不如归。"
        },
        {
            "title": "万年欢",
            "content": "忆惜论心，尽青云少年，燕赵豪俊。二十南游，曾上会稽千仞。捐袂江中往岁，有骚人、兰荪遗韵。嗟管鲍、当日贫交，半成翻手难信。君知未遇元礼，肯抽身盛时，寻我幽隐。此事谈何容易，骥才方骋。彩舫红妆围定，笑西风、黄花班鬓。君欲问、投老生涯，醉乡歧路偏近。"
        },
        {
            "title": "醉落魄/一斛珠",
            "content": "高鸿远骛。溪山一带人烟簇。知君船近渔矶宿。轻素横溪，天淡挂寒玉。谁家红袖阑干曲。南陵风软波平绿。幽吟无伴芳尊独。清瘦休文，一夜伤单縠。"
        },
        {
            "title": "南歌子",
            "content": "霜细犹欺柳，风柔已弄梅。东园捶鼓赏新醅。唤取舞周歌沈、探春回。妙舞堪千盏，长歌可百杯。笑人将恨上春台。劝我十分一举、两眉开。"
        },
        {
            "title": "水龙吟",
            "content": "去年暑雨钩盘，夜阑睡起同征辔。今年芳草，齐河古岸，扁舟同舣。萍梗孤踪，梦魂浮世。别离常是。念当时绿鬓，狂歌痛饮，今憔悴、东风里。此去济南为说。道愁肠、不醒犹醉。多情北渚，两行烟柳，一湖春水。还唱新声，後人重到，应悲桃李。待归时，揽取庭前皓月，也应堪寄。"
        },
        {
            "title": "青玉案",
            "content": "十年不向都门道。信匹马、羞重道。玉府骖鸾犹年少。宫花头上，御炉烟底，常日朝回早。霞觞翻手群仙笑。恨尘土人间易春老。白发愁占彤庭杳。红墙天阻，碧濠烟锁，细雨迷芳草。"
        },
        {
            "title": "生查子",
            "content": "宫里妒娥眉，十载辞君去。翠袖怯天寒，修竹无人处。今日近君家，望极香车骛。一水是红墙，有恨无由语。"
        },
        {
            "title": "御街行",
            "content": "年年不放春闲了。今岁衔杯少。来时柳上浅金黄，归路玉眠吹帽。惜春长似，五陵狂俊，不道朱颜老。斜烟薄雨青林杳。犹有莺声到。西园红艳绿盘龙，辜负一年春好。锦城乐事，不关愁眼，何似还家早。"
        },
        {
            "title": "西平乐",
            "content": "凤诏传来绛阕，当宁思贤辅。淮海甘棠惠化，霖雨商岩吉梦，熊虎周郊旧卜。千秋盛际，催促朝天归去。动离绪。空眷恋，难暂驻。新植双亭临水，风月佳名未睹。准拟金尊时举。况乐府、风流一部。妍歌妙舞，萦云回雪，亲教与，恨难诉。争欲攀辕借住。功成绣衮，重与江山作主。"
        },
        {
            "title": "金盏倒垂莲",
            "content": "休说将军，解弯弓掠地，崑岭河源。彩笔题诗，绿水映红莲。算总是、风流馀事，会须行乐□年。况有一部，随轩脆管繁弦。多情旧游尚忆，寄秋风万里，鸿雁天边。未学元龙，豪气笑求田。也莫为、庭槐兴叹，便伤摇落凄然。後会一笑，犹堪醉倒花前。"
        },
        {
            "title": "金盏倒垂莲",
            "content": "诸阮英游，尽千锺饮量，百丈词源。对舞春风，螺髻小双莲。念两处、登高临远，又伤芳物新年。此泪不待，桓伊危柱哀弦。身闲未应无事，趁栽梅径里，插柳池边。野鹤飘颻，幽兴在青田。也莫话、书生豪气，更铭功业燕然。毕竟得意，何如月下花前。"
        },
        {
            "title": "虞美人",
            "content": "江南载酒平生事。游宦如萍寄。蓬山归路傍银台。还是扬州一梦、却惊回。年年后土春来早。不负金尊倒。明年珠履赏春时。应寄琼花一朵、慰相思。"
        },
        {
            "title": "江神子/江城子",
            "content": "旧山铅椠倦栖迟。叩宸闱。向淮圻。五马行春，初喜後车随。太守风流容客醉，花压帽，酒淋衣。隋宫烟外草萋萋。菊花时。动旌旗。起舞留公，且住慰相思。王粲诗成何处寄，人北去，雁南飞。"
        },
        {
            "title": "浣溪沙",
            "content": "帐饮都门春浪惊。东飞身与白鸥轻。淮山一点眼初明。谁使梦回兰芷国，却将春去凤凰城。樯乌风转不胜情。"
        },
        {
            "title": "临江仙",
            "content": "常记河阳花县里，恰如饭颗山逢。春城何处满丝桐。纶巾并羽扇，君有古人风。重向梁王台畔见，黄花绿酒谁同。新诗别後寄南鸿。回头思照碧，人在白云中。"
        },
        {
            "title": "临江仙",
            "content": "曾唱牡丹留客饮，明年何处相逢。忽惊鹊起落梧桐。绿荷多少恨，回首背西风。莫叹今宵身是客，一尊未晓犹同。此身应似去来鸿。江湖春水阔，归梦故园中。"
        },
        {
            "title": "一丛花",
            "content": "飞凫仙令气如虹。脱屐向尘笼。凌烟画像云台议，似眼前、百草春风。盏里圣贤，壶中天地，高兴更谁同。应怀得隽大明宫。无事老冯公。玉山且向花间倒，任从笑、老入花丛。三径步馀，一枝眠稳，心事付千锺。"
        },
        {
            "title": "一丛花",
            "content": "碧山无意解银鱼。花底且携壶。华颠又喜熊罴且，笑骐骥，老反为驹。文史渐抛，功名更懒，随处见真如。高情敢并汉庭疏。长揖去田庐。囊无上赐金堪散，也未妨、山猎溪渔。廉颇纵强，莫随年少，白马向黄榆。"
        },
        {
            "title": "一丛花",
            "content": "王孙眉宇凤凰雏。天与世情疏。扬州坐上琼花底，佩锦囊、曾忆奚奴。金盏醉挥，满身花影，红袖竞来扶。十年一梦访林居。离缺重踯躇。应怜肺病临邛客，寄洞庭、春色双壶。天气未佳，梅花正好，曾醉燕堂无。"
        },
        {
            "title": "宴桃源/如梦令",
            "content": "往岁真源谪去。红泪扬州留住。饮罢一帆东，去入楚江寒雨。无绪。无绪。今夜秦淮泊处。"
        },
        {
            "title": "阮郎归",
            "content": "儿童嬉戏杏花堤。春归不解悲。重来草露湿人衣。无花空绕枝。曾学道，久望机。一尊甘若饴。平生鱼鸟与同归。临风心自知。"
        },
        {
            "title": "阮郎归",
            "content": "一濠秋水净涟漪。红妆照水嬉。攀条寻藕怯船移。浮萍湿绣衣。临好景，惜轻归。夕阳州渚迷。城门灯火簇轮蹄。沙鸥飞去时。"
        },
        {
            "title": "阮郎归",
            "content": "西城北渚旧追随。荒台今是非。白苹无主绿蒲迷。停舟忆旧时。双鸭戏，乱鸥飞。人家烟雨西。不成携手折芳菲。兰绕惆怅归。"
        },
        {
            "title": "好事近",
            "content": "丝管闹南湖，湖上醉游时晚。独看小桥官柳，泪无言偷满。坐中谁唱解愁辞，红妆劝金盏。物是奈人非是，负东风心眼。"
        },
        {
            "title": "忆秦娥",
            "content": "牵人意。高堂照碧临烟水。清秋至。东山时伴，谢公携妓。黄菊虽残堪泛蚁。乍寒犹有重阳味。应相记。坐中少个，孟嘉狂醉。"
        },
        {
            "title": "蓦山溪",
            "content": "扬州全盛，往事今何处。帆锦两明珠，罥蔷薇、月中嬉语。朱衣白面，公子似神仙，登云屿。临烟渚。狂醉成怀古。兰舟归後，谁与春为主。吟笑我重来，倚琼花、东风日暮。吴霜点鬓，流落共天涯，竹西路。高阳侣。魂梦应相遇。"
        },
        {
            "title": "蓦山溪",
            "content": "兰台仙史，好在多情否。不寄一行书，过西风、飞鸿去後。功名心事，千载与君同，只狂饮，只狂吟，绿鬓殊非旧。山歌村馆，愁醉浔阳叟。且借两州春，看一曲、樽前舞袖。古来毕竟，何处是功名，不同饮，不同吟，也劝时开口。"
        },
        {
            "title": "蓦山溪",
            "content": "金樽玉酒，佳味名仙桧。恐是九龙泉，堪一饮、霜毛却翠。何须说此，只但饮陶陶，灯光底，百花春，自是仙家地。星郎早贵，惯见风流事。留我不须归，倒尊空、烛堆红泪。飞凫令尹，才调更翩翩，休吊古，枉伤神，有兴来同醉。"
        },
        {
            "title": "蓦山溪",
            "content": "谯园幽古，烟锁前朝桧。摇落枣红时，满园空、几株苍翠。史君才誉，金殿握兰人。将风调，改荒凉，便是嬉游地。刘郎莫问，去後桃花事。司马更堪怜，掩金觞、琵琶催泪。愁来不醉。不醉奈愁何，汝南周，东阳沈，劝我如何醉。"
        },
        {
            "title": "临江仙",
            "content": "十岁儿曹同砚席，华裾织翠如葱。一生心事醉吟中。相逢俱白首，无语对西风。莫道尊前情调减，衰颜得酒能红。可怜此会意无穷。夜阑人总睡，独绕菊花丛。"
        },
        {
            "title": "临江仙",
            "content": "尽说彭门新半刾，昆吾剸玉如泥。功名馀事不须为。才情诗里见，风味酒边知。好在阿咸同老也，青云往岁心期。千锺百首兴来时。伯伦从妇劝，元亮信儿痴。"
        },
        {
            "title": "八六子",
            "content": "喜秋晴。淡云萦缕，天高群雁南征。正露冷初减兰红，风紧潜雕柳翠，愁人漏长梦惊。重阳景物凄清。渐老何时无事，当歌好在多情。暗自想、朱颜并游同醉，官名缰锁，世路蓬萍。难相见，赖有黄花满把，从教渌酒深倾。醉休醒。醒来旧愁旋生。"
        },
        {
            "title": "尉迟杯",
            "content": "去年时。正愁绝，过却红杏飞。沈吟杏子青时。追悔负好花枝。今年又春到，傍小阑、日日数花期。花有信，人却无凭，故教芳意迟迟。及至待得融怡。未攀条拈蕊，已叹春归。怎得春如天不老，更教花与月相随。都将命、拼与酬花，似岘山、落日客犹迷。尽归路，拍手拦街，笑人沈醉如泥。"
        },
        {
            "title": "尾犯",
            "content": "庐山小隐。渐年来疏懒，浸浓归兴。彩桥飞过，深溪地底，奔雷馀韵。香炉照日，望处与、青霄近。想群仙，呼我应远，怪来须丝垂镜。海上云车回轫。少姑传、金母信。森翠裾琼佩，落日初霞，纷纭相映。谁见壶中景。花洞里、杳然渔艇。别是个、潇洒乾坤，世情尘土休问。"
        },
        {
            "title": "满庭芳",
            "content": "闲说秋来，乘槎心懒，梦回三岛波间。便思黄帽，同我老山颜。上界仙人官府，何似我、萧散尘寰。云无止，流泉自急，此意本来闲。寂寥，松桂圃，陪君好语，亦可望飡。况琼枝玉蕊，秀满春山。若问幽栖何意，莫道是、飞鸟知还。无言处，孙登半岭，高韵更难攀。"
        },
        {
            "title": "满庭芳",
            "content": "欲买庐山，山前三亩，小桥横过松间。变名吴市，谁认旧容颜。最好栖贤峡外，应自此、都隔尘寰。人稀到，壶中化国，光景更堪闲。无心，求至道，柴门闭了，饱睡甘飡。幸儿成孙长，为扫家山。若问它年归去，蓦地也、双桨来还。愁难舍，清风万壑，高处正跻攀。"
        },
        {
            "title": "离亭宴",
            "content": "忆向吴兴假守。双溪四垂高柳。仪凤桥边兰舟过，映水雕甍华牖。烛下小红妆，争看史君归後。携手松亭难又。题诗水轩依旧。多少绿荷相倚恨，背立西风回首。怅望采莲人，烟波万重吴岫。"
        },
        {
            "title": "惜分飞",
            "content": "消暑楼前双溪市。尽住水晶宫里。人共荷花丽。更无一点尘埃气。不会史君匆匆至。又作匆匆去计。谁解连红袂。大家都把兰舟系。"
        },
        {
            "title": "惜分飞",
            "content": "山水光中清无暑。是我消魂别处。只有多情雨。会人深意留人住。不见梅花来已暮。未见荷花又去。图画他年覰。断肠千古苕溪路。"
        },
        {
            "title": "安公子",
            "content": "柳老荷花尽。夜来霜落平湖净。征雁横天鸥舞乱，鱼游清镜。又还是、当年我向江南兴。移画船、深渚蒹葭映。对半篙碧水，满眼青山魂凝。一番伤华鬓。放歌狂饮犹堪逞。水驿孤帆明夜事，此欢重省。梦回处、诗塘春草愁难整。官情与、归期终朝竞。记它年相访，认取斜川三迳。"
        },
        {
            "title": "玉蝴蝶",
            "content": "暗忆少年豪气，烂南国、蓬岛风光。醉倚吴王宫殿，不解悲凉。舞犹慵、小腰似柳，歌尚怯、娇语如簧。好林塘。玳筵留住，彩舫携将。清狂。扬州一梦，中山千日，名利都忘。细数从前，眼中欢事尽成伤。去船迷，乱花流水，遗佩悄、寒草空江。黯愁肠。暮云吟断，青鬓成霜。"
        },
        {
            "title": "古阳关/阳关引",
            "content": "暮草蛩吟噎。暗柳萤飞灭。空庭雨过，西风紧，飘黄叶。卷书帷寂静，对此伤离别。重感叹、中秋数日又圆月。沙觜樯杆上，淮水阔。有飞凫客，词珠玉，气冰雪。且莫教皓月，照影惊华发。问几时、清尊夜景共佳节。"
        },
        {
            "title": "满江红",
            "content": "莫话南征，船头转、三千馀里。未叹此、浮生飘荡，但伤佳会。满眼青山芳草外，半篙碧水斜阳里。问此中、何处芰荷深，渔人指。清时事，羁游意。尽付与，狂歌醉。有多才南阮，自为知己。不似朱公江海去，未成陶令田园计。便楚乡、风景胜吾乡，何人对。"
        },
        {
            "title": "迷神引",
            "content": "黯黯青山红日暮。浩浩大江东注。馀霞散绮，向烟波路。使人愁，长安远，在何处。几点渔灯小，迷近坞。一片客帆低，傍前浦。暗想平生，自悔儒冠误。觉阮途穷，归心阻。断魂素月，一千里、伤平楚。怪竹枝歌，声声怨，为谁苦。猿鸟一时啼，惊岛屿。烛暗不成眠，听津鼓。"
        },
        {
            "title": "千秋岁",
            "content": "江头苑外。常记同朝退。飞骑轧，鸣珂碎。齐呕云绕扇，赵舞风回带。严鼓断，杯盘藉草犹相对。洒涕谁能会。醉卧藤阴盖。人已去，词空在。兔园高宴悄，虎观英游改。重感慨，惊涛自卷珠沈海。"
        },
        {
            "title": "离亭宴",
            "content": "丹府黄香堪笑。章台坠鞭年少。细雨春风花落处，醉里中人传诏。却上五湖船，悲歌楚狂同调。青草荆江波渺。香炉紫霄簪小。人去江山长依旧，幼妇空传辞妙。洒泪作招魂，枫林子规啼晓。"
        },
        {
            "title": "满江红",
            "content": "华鬓春风，长歌罢、伤今感昨。春正好、瑶墀已叹，侍臣冥寞。牙帐尘昏馀剑戟，翠帷月冷虚弦索。记往岁、龙坂误曾登，今飘泊。贤人命，从来薄。流水意，知谁托。绕南枝身似，未眠飞鹊。射虎山边寻旧迹，骑鲸海上追前约。便江湖、与世永相忘，还堪乐。"
        },
        {
            "title": "少年游",
            "content": "如今田野谩抛春。红雨掩衡门。懒读诗书，欠伸扶杖，几案任生尘。纵教便向东山老，谁知是个中人。莫怪年来，倦寻城市，嫌我性情真。"
        },
        {
            "title": "少年游",
            "content": "庐山瑶草四时春。烟锁上宫门。记得南游，偶寻飞涧，一洗庾公尘。香炉高咏君家事，文采近前人。它日骑鲸，尚怜迷路，与问众仙真。"
        },
        {
            "title": "生查子",
            "content": "青帝晓来风，偏傍梅梢紧。未放玉肌开，已觉龙香喷。此意比佳人，争奈非朱粉。惟有许飞琼，风味依稀近。"
        },
        {
            "title": "喜朝天/踏莎行",
            "content": "众芳残。海棠正轻盈，绿鬓朱颜。碎锦繁绣，更柔柯映碧，纤搊匀殷。谁与将红间白，采熏笼、仙衣覆斑斓。如有意、浓妆淡抹，斜倚阑干。夭饶向晚春後，惯困欹晴景，愁怕朝寒。纵有狂雨，便离披损，不奈幽闲。素李来禽总俗，谩遮映、终羞格疏顽。谁采顾，斜风教舞，月下庭间。"
        },
        {
            "title": "洞仙歌",
            "content": "今春闰好。怪重阳菊早。满槛煌煌看霜晓。唤金钱翠雨，不称标容，潇洒意、陶潜诗中能道。不应夸绝艳，曾妒春华，因甚东君意不到。又似锁，三千汉女，偏教明妃、怨西风边草。也何必、牛山苦沾衣，算只好龙山，醉狂吹帽。"
        },
        {
            "title": "感皇恩",
            "content": "常岁海棠时，偷闲须到。多病寻芳懒春老。偶来恰值，半谢妖绕犹好。便呼诗酒伴，同倾倒。繁枝高荫，疏枝低绕。花底杯盘花影照。多情一片，恨我归来不早。断肠铺碎锦，门前道。"
        },
        {
            "title": "万年欢",
            "content": "心忆春归，似佳人未来，香径无迹。雪里江梅，因甚早知消息。百卉芳心正寂。夜不寐、幽姿脉脉。图清晓、先作宫妆，似防人见偷得。真香媚情动魄。算当时寿阳，无此标格。应寄扬州，何郎旧曾相识。花似何郎鬓白。恐花笑、逢花羞摘。那堪羌管惊心。也随繁杏抛掷。"
        },
        {
            "title": "浣溪沙",
            "content": "雨过园亭绿暗时。樱桃红颗压枝低。绿兼红好眼中迷。荔子天教生处远，风流一种阿谁知。最红深处有黄鹂。"
        },
        {
            "title": "下水船",
            "content": "百紫千红翠。唯有琼花特异。便是当年，唐昌观中玉蕊。尚记得、月里仙人来赏，明日喧传都市。甚时又，分与扬州本，一朵冰姿难比。曾向无双亭边，半酣独倚。似梦觉，晓出瑶台十里。犹忆飞琼标致。"
        },
        {
            "title": "望海潮",
            "content": "人间花老，天涯春去，扬州别是风光。红药万株，佳名千种，天然浩态狂香。尊贵御衣黄。未便教西洛，独占花王。困倚东风，汉宫谁敢斗新妆。年年高会维阳。看家夸绝艳，人诧奇芳。结蕊当屏，联葩就幄，红遮绿绕华堂。花面映交相。更秉菅观洧，幽意难忘。罢酒风亭，梦魂惊恐在仙乡。"
        },
        {
            "title": "江神子/江城子",
            "content": "去年初见早梅芳。一春忙。短红墙。马上不禁、花恼只颠狂。苏晋长斋犹好事，时唤我，举离觞。今年春事更茫茫。浅宫妆。断人肠。一点多情、天赐骨中香。赖有飞凫贤令尹，同我过，小横塘。"
        },
        {
            "title": "盐角儿·毫社观梅",
            "content": "开时似雪，谢时似雪，花中奇绝。香非在蕊，香非在萼，骨中香彻。\r\n占溪风，留溪月，堪羞损、山桃如血。直饶更、疏疏淡淡，终有一般情别。\r\n【注释】：①盐角儿：词牌名。\r\n②亳社：指亳州（今安徽亳县）祭祀土地神的社庙。\r\n③花中奇绝：花中奇物而绝无仅有。\r\n④骨中香彻：梅花的香气是从骨子里透出来的。\r\n⑤堪羞损、山桃如血：可以使那红得似血的山桃花羞惭而减损自己的容颜。堪，可以，能够。\r\n⑥直饶更、疏疏淡淡：即使枝叶花朵再疏淡。从然，即使。\r\n⑦终有一般情别：终究另有一种情致（非其他媚俗之花可比）。【译文】：　　花开的时候象雪，凋谢的时候仍然像雪，在百花之中的确是绝无仅有。散发出来的清香不在花蕊，也不在花萼，而是从骨子里飘荡出来的，清香透彻。\r\n　　占尽了从小溪吹来的轻风，留住了小溪中的明月，使那红得似血的山桃花也羞惭得减损了自己的容颜。即使仍然花影稀疏清香淡淡，终究另有一种非其他媚俗之花可与之相比的情致。　　【赏析】：　　这首词作于宋哲宗绍圣二年，作者从齐州知州贬为毫州通判之际，是一首咏物之作。作者通过对梅花的色、香、形的描写，赞美梅花的骨中香彻与别有情致。\r\n　　上阙：写梅花如雪的颜色与透骨的清香。\r\n　　“开时似雪，谢时似雪，花中奇绝”三句集中笔墨，用重复叠句而略更数字的方法极写梅花颜色的奇绝。突出了梅花颜色的与众不同。\r\n　　“香非在蕊，香非在萼，骨中透彻”三句与前三句运用了相同的表现手法，写出了梅花与众不同的另一个方面——香，告诉人们，梅花的清香不是从花蕊散发出来的，也不是从花萼散发出来的，而是从骨子里透出来的，突出描写了梅花的香彻透骨的特点。与“开时似雪，谢时似雪，花中奇绝”联系\r\n　　下阙：以山桃作比衬，刻画梅花神韵和品格。\r\n　　“占溪风，留溪月，堪羞损、山桃如血”，运用对比的手法，以山桃花衬托梅花非凡的神韵。梅花非但独占了小溪的轻风和明月，还将那鲜艳无比的红红的山桃花羞怯惭愧得减损了几分颜色，可见梅花的气质和神韵的超凡脱俗。\r\n　　“直饶更、疏疏淡淡，终有一般情别”，写梅花的另一大特点，纵然枝叶花影稀疏，清香淡淡，最终还是别有一番媚俗之花所不能与之媲美的超凡情致，枝疏有疏落横斜篱落之韵，香淡有清香淡雅之美，这便是梅花高洁的品格。\r\n　　在这首咏梅词中，词人写的是梅花的非凡的神韵和高洁的品格，实际也是自己所向往的人格的写照，词人在梅花的高洁的品格中寄托了自己的志趣和情操。"
        },
        {
            "title": "行香子",
            "content": "雪里清香，月下疏枝。更无花、比并琼姿。一年一见，千绕千回。向未开时，愁花放，恐花飞。芳樽移就，幽葩折取，似玉人，携手同归。杨州应记，东阁逢时。恨刘郎误，题诗句，怨桃溪。"
        },
        {
            "title": "洞仙歌",
            "content": "年年青眼。为江梅肠断。一句新诗思无限。向碧琼枝上，白玉葩中、春犹浅。一点龙香清远。谁抛倾国艳。昨夜前村，都恐东皇未曾见。正倚墙红杏，芳意浓时，惊千片。何许飘零仙馆。待冰雪丛中看奇姿，乍一笑能回，上林冬暖。"
        },
        {
            "title": "洞仙歌",
            "content": "裙芳老尽，海棠花时候。雨过寒轻好清昼。最妖饶一段，全是初开，云鬟小，涂粉施朱未就。全开还自好，骀荡春馀，百样宫罗斗繁绣。纵无语也，心应恨我来迟，恰柳絮、将春归後。醉犹倚柔柯，怯黄昏，这一点愁，须共花同瘦。"
        },
        {
            "title": "洞仙歌",
            "content": "花恨月恼。更夏有凉风，冬轩雪皎。闲事不关心，算四时皆好。从来又说，春台登览，人意多同，常是惜、春过了。须痛饮，莫放欢情草草。年少。尚忆瑶阶，得隽寻芳，骖驔东城，适见垂鞭，酕醄南陌，又逢低帽。莺花荡眼，功名满意，无限嬉游，荣华事、如梦杳。伤富贵浮云，曾萦怀抱。为春醉倒。愿花更好。春休老。开口笑。占醉乡、莫教人到。"
        },
        {
            "title": "好事近",
            "content": "风雨过中秋，愁对画帘银烛。那更气迟节晚，负重阳金菊。月期花信尚参差。功名更难卜。何事四时俱好，□一杯一曲。"
        },
        {
            "title": "江神子/江城子",
            "content": "双鸳池沼水融融。桂堂东。又春风。今日看花，花胜去年红。把酒问花花不语，携手处，遍芳丛。留春且住莫匆匆。秉金笼。夜寒浓。沈醉插花，走马月明中。待得醒时君不见，不随水，即随风。"
        },
        {
            "title": "碧牡丹",
            "content": "渐老闲情减。春山事、撩心眼。似血桃花，似雪梨花相间。望极雅川，阳焰迷归雁。征鞍方长坂。正魂乱。旧事如云散。良游盛年俱换。罢说功名，但觉青山归晚。记插宫花，扶醉蓬莱殿。如今霜尘满。"
        },
        {
            "title": "引驾行",
            "content": "梅梢琼绽，东君次第开桃李。痛年年、好风景，无事对花垂泪。园里。旧赏处、幽葩柔条，一一动芳意。恨心事。春来间阻，忆年时、把罗袂。雅戏。樱桃红颗，为插边明丽。又渐是。樱桃尝新，忍把旧游重记。何意。便云收雨歇，瓶沈簪折两无计。谩追悔。凭谁向说，只厌厌地。"
        },
        {
            "title": "清平乐",
            "content": "黄花过也。月酒何曾把。寒蝶多情爱潇洒。晴日双双飞下。沈吟独倚朱阑。采芳贻向□边。枕上醉排金靥，幽香付与谁怜。"
        },
        {
            "title": "阮郎归",
            "content": "小楼独上暮锺时。红霞楼外飞。烟中远鸟一双归。城门灯火微。横短吹，傍危梯。冰轮涌海迟。天涯幽恨有谁知。凉风时动衣。"
        },
        {
            "title": "行香子",
            "content": "归鸟翩翩，楼上黄昏。黯天气、残照馀痕。曲阑干里，有个愁人。向不言中，千载事，一年春。春来似客，春归如云。付楼前、行路双轮。倾江变酒，举斛为尊。断浮生外，愁千丈，不关身。"
        },
        {
            "title": "木兰花/玉楼春",
            "content": "小楼新创堪临远。一带寒山都入眼。人间应未觉春归，楼上已先变柳眼。风威自与微阳战。雪意不遮残腊换。少须文栋燕双回，来看东城花一片。"
        },
        {
            "title": "诉衷情",
            "content": "小园过午，便觉凉生翠柏。戎葵闲出墙红，萱草静依径绿。还是去年，浮瓜沈李，追凉故绕池边竹。小筵促。忽忆杨梅正熟。下山南畔，画舸笙歌逐。愁凝目。使君彩笔，佳人锦字，断弦怎续。尽日栏干曲。"
        },
        {
            "title": "行香子",
            "content": "前岁栽桃，今岁成蹊。更黄鹂、久住相知。微行清露，细履斜晖。对林中侣，闲中我，醉中谁。何妨到老，常闲常醉，任功名、生事俱非。衰颜难强，拙语多迟。但酒同行，月同坐，影同嬉。"
        },
        {
            "title": "金凤钩",
            "content": "雪消闲步花畔。试屈指、早春将半。樱桃枝上最先到，却恨小梅芳浅。忽惊拂水双来燕。暗自忆、故人犹远。一分风雨占春愁，一来又对花肠断。"
        },
        {
            "title": "金凤钩",
            "content": "春辞我向何处。怪草草、夜来风雨。一簪华发，少欢饶恨，无计殢春且住。春回常恨寻无路。试向我、小园徐步。一阑红药，倚风含露。春自未曾归去。"
        },
        {
            "title": "诉衷情",
            "content": "东城南陌路歧斜。芳草遍藏遮。黄鹂自是来晚，莫恨海棠花。惊雪絮，满天涯。送春赊。问春莫是，忆著东君，自去还家。"
        },
        {
            "title": "归田乐",
            "content": "春又去，似别佳人幽恨积。闲庭院，翠阴满，添昼寂。一枝梅最好，至今忆。正梦断，炉烟袅，参差疏帘隔。为何事、年年春恨，问花应会得。"
        },
        {
            "title": "酒泉子",
            "content": "萱草戎葵，松菊堂深犹畏暑，晚云催雨霭帘栊。满楼风。池莲翻倒小莲红。看扫鉴、天清似水，一轮明月却当空。画栏中。"
        },
        {
            "title": "梁州令叠韵/梁州令",
            "content": "田野闲来惯。睡起初惊晓燕。樵青走挂小帘钩，南园昨夜，细雨红芳遍。平芜一带烟光浅。过尽南归雁。俱远。凭阑送目空肠断。好景难常占。过眼韶华如箭。莫教鶗鴂送韶华，多情杨柳，为把长条绊。清尊满酌谁为伴。花下提壶劝。何妨醉卧花底，愁容不上春风面。"
        },
        {
            "title": "消息/永遇乐",
            "content": "红日葵开，映墙遮牖，小斋端午。杯展荷金，簪抽笋玉，幽事还数。绿窗纤手，朱奁轻缕。争斗彩丝艾虎。想沈江怨魄归来，空惆怅、对菰黍。朱颜老去，清风好在，未减佳辰欢聚。趣蜡酒深斟，菖葅细糁，围坐从儿女。还同子美，江村长夏，闲对燕飞鸥舞。算何须、楚王雄风，方消畏暑。"
        },
        {
            "title": "黄莺儿",
            "content": "南园佳枝偏宜暑。两两三三修篁，新篁新出初齐，猗猗过檐侵户。听乱颭芰荷风，细洒梧桐雨。午馀帘影参差，远林蝉声，幽梦残处。凝伫。既往尽成空，暂遇何曾住。算人间事、岂足追思，依依梦中情绪。观数点茗浮花，一缕香萦炷。怪来人道陶潜，作得羲皇侣。"
        },
        {
            "title": "过涧歇",
            "content": "归去。奈故人、尚作青眼相期，未许明时归去。放怀处。买得东皋数亩，静爱园林趣。任过客、剥啄相呼昼扃户。堪笑儿童事业，华颠向谁语。草塘人悄，圆荷过微雨。都付邯郸，一枕清风，好梦初觉，砌下槐影方停午。"
        },
        {
            "title": "永遇乐",
            "content": "松菊堂深，芰荷池小，长夏清暑。燕引雏还，鸠呼妇往，人静郊原趣。麦天已过，薄衣轻扇，试起绕园徐步。听衡宇、欣欣童稚，共说夜来初雨。苍菅径里，紫葳枝上，数点幽花垂露。东里催锄，西邻助晌，相戒清晨去。斜川归兴，け然满目，回首帝乡何处。只愁恐、轻鞭犯夜，灞陵旧路。"
        },
        {
            "title": "摸鱼儿",
            "content": "买陂塘、旋栽杨柳，依稀淮岸江浦。东皋嘉雨新痕涨，沙觜鸥来鹭聚。堪爱处。最好是、一川夜月光流渚。无人独舞。任翠幄张天，柔茵藉地，酒尽未能去。青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试覰。满青镜、星星鬓影今如许。功名浪语。便似得班超，封侯万里，归计恐迟春。"
        },
        {
            "title": "凤凰台上忆吹箫",
            "content": "才短宫慵，命奇人弃，年年故里来远。记往岁、莲塘送我，远赴荆蛮。莫道风情似旧，青镜里、绿鬓新斑。佳人怪，把盏为我，微敛眉山。从来嗣宗高韵，独见赏，青云忧绝尘间。谩回首、平生醉语，一梦惊残。莫笑移花种柳，应备办、投老同闲。纵枯槁，松桧奈得霜寒。"
        },
        {
            "title": "凤凰台上忆吹箫",
            "content": "千里相思，况无百里，何妨暮往朝还。又正是、梅初淡伫，禽未绵蛮。陌上相逢缓辔，风细细、云日斑斑。新晴好，得意未妨，行尽青山。应携後房小妓，来为我，盈盈对舞花间。便拼了、松醪翠满，蜜炬红残。谁信轻鞍射虎，清世里、曾有人闲。都休说，帘外夜久春寒。"
        },
        {
            "title": "满庭芳",
            "content": "鸥起苹中，鱼惊荷底，画船天上来时。翠湾红渚，宛似武陵迷。更晚青山更好，孤云带、远雨丝垂。清歌里，金尊未掩，谁使动分携。竹林、高晋软，阿咸潇散，犹愧风期。便弃官终隐，钓叟苔矶。纵是鸣鸿云外，应念我、垂翼低飞。新词好，他年认取，天际片帆归。"
        },
        {
            "title": "八声甘州",
            "content": "谓东风、定是海冬来，海上最春先。乍微阳破腊，梅心已省，柳意都远。雪後南山耸翠，平野欲生烟。记得相逢日，如上林边。莫叹春光易老，算今年春老，还有明年。叹人生难得，常好是朱颜。有随轩、金钗十二，为醉娇、一曲踏珠筵。功名事，算何如此，花下尊前。"
        },
        {
            "title": "八声甘州",
            "content": "谓东坡、未老赋归来，天未遣公归。向西湖两处秋波一种，飞蔼澄辉。又拥竹西歌吹，僧老木兰非。一笑千秋事，浮世危机。应倚平山栏槛，是醉翁饮处，江雨霏霏。送孤鸿相接，今古眼中稀。念平生、相从江海，任飘蓬、不遣此心违。登临事，更何须惜，吹帽淋衣。"
        },
        {
            "title": "水龙吟",
            "content": "水晶宫绕千家，卞山倒影双溪里。白苹洲渚，诗成春晚，当年此地。行遍瑶台，弄英携手，月婵娟际。算多情小杜，风流未睹，空肠断、枝间子。一似君恩赐与，贺家湖、千峰凝翠。黄粱未熟，红旌已远，南柯旧事。常恐重来，夜阑相对，也疑非是。向松陵回首，平芜尽处，在青山外。"
        },
        {
            "title": "忆少年·别历下",
            "content": "无穷官柳，无情画舸，无根行客。南山尚相送，只高城人隔。\r\n　　罨画园林溪绀碧，算重来，尽成陈迹。刘郎鬓如此，况桃花颜色。\r\n【注释】：①历下：山东历城县。\r\n②官柳：大道两旁的柳树。官，把官道，大路。[\r\n③画舸：画船，指首尾彩画的大船。\r\n④南山：指历山，在历城县南。\r\n⑤罨画：色彩杂染的图画。[绀]红青色。\r\n⑥刘郎：刘唐刘禹锡，这里借指词人自己。【译文】：　　柳树一片，一望无边，画船不知人间离情，依然载着四方来客四处游荡，挂起远航的征帆。只有南山有情有意，在两岸来相送，只是高城处的佳人，却被山水隔断了视线。两岸风光如画，秀丽动人，园林溪水一片水色青青，明净透彻。就算能重新游一遍旧地，也物是人非，成为过眼云烟，到处飘泊，刘郎的鬓发已花白如斑，人已苍老，何况桃花的青春？【赏析】：　　这首词写作者离开历下城时的感受。词 的上片，起笔叠用三个“无”字，前三句写尽行踪飘零，宦途辗转。“南山”二句继写送故人时的无限依恋。词的下片，“罨画’句赞历下林泉景胜。“算重来”以下，设想今后变迁，不胜感慨。这首词上片描写行客离别是的愁绪和恋恋不舍的心情，下片感叹好景不常、华年空过、有情人无缘聚首的遗憾，全词语辞清丽婉雅而不绮艳，情意缠绵真挚，韵味久耐。全词以“无根”为抒情之根本，抒情凄婉。南山尚相送，只高城人隔。这首词上片描写行客离别是的愁绪和恋恋不舍的心情，下片感叹好景不常、华年空过、有情人无缘聚首的遗憾，全词语辞清丽婉雅而不绮艳，情意缠绵真挚而不软，韵味久耐咀嚼。这两句以山衬人，抒发了佳人不见的忧伤。“算重来”以下，设想今后变迁，不胜感慨。"
        },
        {
            "title": "水龙吟·次韵林圣予《惜春》",
            "content": "问春何苦匆匆，带风伴雨如驰骤。幽葩细萼，小园低槛，壅培未就。吹尽繁红，占春长久，不如垂柳。算春长不老，人愁春老，愁春老，愁只是、人间有。\r\n　　春恨十常八九，忍轻孤、芳醪经口。那知自是、桃花结子，不因春瘦。世上功名，老来风味，春归时候。最多情犹有，尊前青眼，相逢依旧。\r\n【注释】：①幽葩：清幽的花朵。\r\n②孤：辜负。\r\n③芳醪：芳醇的美酒。\r\n④自是：本是，原严明。\r\n⑤风味：风度，风采。【译文】：　　试问春天啊何苦行色匆匆，带着风伴着雨奔驰急骤。绿萼纤细香花清幽，小园里栏槛低矮，刚刚雍土培苗，花枝尚未挺秀。春风吹尽了繁花艳红，占有春光若能长久。繁红不如垂柳。算起来春光常在永不衰老，然而人却为春色消逝而愁春光衰老，这份愁只是善感愁怀的人间才有。世界失意的春恨十常八九，每见风雨摧花，我怎忍轻易辜负（舍弃），那入口芳醇的美酒。哪知原不是，桃花由于结子才零落，并非为了春去才消瘦。世上功佝无成，老来风操救济不，已到春归时候。纵然痛饮美酒，依旧像昔日狂歌，那豪情却难依旧。【赏析】：　　本词是一首充满感伤情味的惜春之作。主理的成份较香。上片说春归本糗 然之现，不值提愁。且春归春又回，并不老，人空愁而已，下片则以旷达情怀劝友人，与友人同饮而送春。表面容豁达，内心更加感伤。这首词借“惜春”之情抒发心中的感受，将人生哲理融于抒情之中，通篇弥散着无奈和失落的情愫。表面故作旷达，实则愁情深沉。上片惜春，“占春长久，不如垂柳，二句，寓有富贵不长保、贫贱能长久的生哲理，而后意韵陡转，点明“春愁”无非是“人愁”而已；下片继续融说理于抒情，“世上功名，老来风味，春归时候”三句，概括出了这首词的主题，世间功名富贵都是极其短暂的，来去匆匆，更何况人终有归老的时候，就像美好的春光说要总要过去一样。全词以叹自然“春归”为实，而归结到人生之“春归”的无奈，意韵丰厚，余味无穷。写春归能够如此洒脱，颇有些苏东坡的旷逸之气，也足见作者襟怀的豁达。"
        },
        {
            "title": "生查子",
            "content": "永日向人妍，百合忘忧草。午枕梦初回，远柳蝉声杳。藓井出冰泉，洗瀹烦襟了。却挂小帘钩，一缕炉烟袅。"
        }
    ]
}