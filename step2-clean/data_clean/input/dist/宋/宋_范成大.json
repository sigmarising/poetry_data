{
    "dynasty": "宋",
    "author": "范成大",
    "intro": "范成大（１１２６－１１９３），字致能，号石湖居士，吴郡（治所在今江苏省苏州市）人。绍兴进士，做过一些地方官，并做了两个月的参知政事（副宰相）。乾道六年（１１７０）作为使节到金朝去谈判国事，抗争不屈，几乎被杀。淳熙九年（１１８２）退隐到故乡石湖。他怀有报国大志不能实现，同情人民苦难又无能为力，这种思想构成他的诗歌创作的主题。特别是后半生，创作了非常有特色的田园诗，洋溢着热爱生活的激情，是宋诗中的优秀篇章。他善写绝句，诗风清丽精致。",
    "items": [
        {
            "title": "霜后纪园中草木十二绝",
            "content": "桃能驱不祥，霜后叶铺地。\r\n抱枝昆仑奴，犹解魑魅禦。"
        },
        {
            "title": "次韵马少伊、郁舜举寄示同游石湖诗卷七首",
            "content": "得得来题小隐诗，拂香萦柳画船移。\r\n湖边好景春犹未，须到秋清月满时。"
        },
        {
            "title": "淳安",
            "content": "篙师叫怒破涛泷，水石如钟自击撞。\r\n欲识人间奇险处，但从歙浦过桐江。"
        },
        {
            "title": "再试茉莉二绝",
            "content": "薰蒸沉水意微茫，全树飞来烂熳香。\r\n休向寒鸦看日景，袛今飞燕侍昭阳。"
        },
        {
            "title": "代门生作立春书门贴子诗四首",
            "content": "草木沾云露，峰峦近壁奎。\r\n新春行乐处，南北共花溪。"
        },
        {
            "title": "或劝病中不宜数亲文墨，医亦归咎，题四绝以",
            "content": "作字腕中百斛，吟诗天外片心。\r\n习气吹剑一吷，病躯垂堂千金。\r\n意马场中汗血，隙驹影里心灰。\r\n吉蠲笔墨安用，付与蛛丝壁煤。\r\n诗成徒能泣鬼，博塞未必亡羊。\r\n刚将妄言绮语，认作锦心绣肠。\r\n师＊尚合余烬，羹热休吹冷虀。\r\n解酲纵无五斗，且复月攘一鸡\r\n\r\n【注释】：【原题】：\r\n或劝病中不宜数亲文墨，医亦归咎，题四绝以自戒，末篇又以解嘲"
        },
        {
            "title": "照田蚕行",
            "content": "乡村腊月二十五，长竿然炬照南亩。\r\n近似云开森列星，远如风起飘流萤。\r\n今春雨雹茧丝少，秋日雷鸣稻堆小；\r\n侬家今夜火最明，的知新岁田蚕好。\r\n夜阑风焰西复东，此占最吉余难同。\r\n不惟桑贱谷芃芃，仍更麻无节菜无虫。\r\n分岁词质明奉祠今古同，\r\n吴侬用昏盖土风；礼成废彻夜未艾，\r\n饮福之余即分岁。地炉火软苍术香，\r\n飣盘果饵如蜂房；就中脆饧专节物，\r\n四座齿颊锵冰霜。小儿但喜新年至，\r\n头角长成添意气。老翁把杯心茫然，\r\n增年翻是减吾年。荆钗劝酒仍祝愿，\r\n但愿尊前且强健；君看今岁旧交亲，\r\n大有人无此杯分!老翁饮罢笑捻须明朝重来醉屠苏。"
        },
        {
            "title": "白髭行",
            "content": "四十踰四髭始黄，手持汉节临大荒。\r\n舆疾归来皮骨在，两鬓尚作青丝光。\r\n俛仰行年四十九，万里南驰复西走。\r\n斑斑颔下点吴霜，犹可芟夷诳宾友。\r\n屈指如今又十年，两年惫卧秋风前。\r\n人生血气能几许，不待览镜知皤然。\r\n长安後辈轻前辈，百方染药千金卖。\r\n撋烦包里夜不眠，无奈霞头出光怪。\r\n病翁高卧门长扃，垂雪匆匆骨更清。\r\n儿童不作居士唤，唤作堂中老寿星。"
        },
        {
            "title": "晚步西园",
            "content": "料峭轻寒结晚阴，飞花院落怨春深。\r\n吹开红紫还吹落，一种东风两样心。"
        },
        {
            "title": "次韵马少伊、郁舜举寄示同游石湖诗卷七首",
            "content": "潇洒王郎亦胜流，今年何事阻清游？\r\n当家风味今如此，孤负山阴夜雪舟。"
        },
        {
            "title": "书怀二绝，再送文季高，兼呈新帅阎才元侍郎",
            "content": "剑关云栈守非难，函谷泥封久未刊。\r\n今日汉中谁国士，莫教春草上斋坛。"
        },
        {
            "title": "次韵乐先生吴中见寄八首",
            "content": "粟囊聊复寄三餐，埋没缁尘懒濯冠。\r\n红紫百般纷过眼，乡山岁晚自苍官。"
        },
        {
            "title": "雪後守之家梅未开，呈宗伟",
            "content": "瓦沟冻残雪，檐溜粘轻冰。\r\n破寒一竿日，春随人意生。\r\n端叶再三白，南枝尚含情。\r\n定知司花女，未肯嫁娉婷。\r\n官居苦无赖，一笑如河清。\r\n落木露荒山，寒溪绕孤城。\r\n朝暮何所见？云黄叫饥鹰。\r\n东风不早计，愁眼何当明？\r\n北邻小横斜，藓地可班荆。\r\n凭君趣花信，把酒撼琼英。"
        },
        {
            "title": "五杂俎",
            "content": "五杂俎，流苏缕。\r\n往复来，临行语。\r\n不得已，上马去。"
        },
        {
            "title": "跨马过练墟喜晴",
            "content": "稻穗初乾怕雨时，晚来蒸暖欲霏微。\r\n西风若肯吹云尽，不惜飘飘侧帽归。"
        },
        {
            "title": "衡嶽寺僧刺血法華經贊",
            "content": "佛手真法身，晃耀紫金色。\r\n散滿十方界，聚为七袠书。\r\n七袠徧河沙，震誦説妙法。\r\n非聚亦非散，是則法眼觀。"
        },
        {
            "title": "野景",
            "content": "菰蒲声裹荻花乾，鹭立江天水镜宽。\r\n画不能成诗不到，笔端无处著荒寒。"
        },
        {
            "title": "立春枕上",
            "content": "择蔬翻饼闹残更，儿女喧喧短梦惊。\r\n想得春风连夜到，东禅粥鼓忽分明。"
        },
        {
            "title": "苦雨",
            "content": "不辞蛾化麦穗，叵忍秧浮浪花。\r\n儿孙汨汰护岸，翁媪扶携上车。"
        },
        {
            "title": "宴坐庵",
            "content": "粥鱼吼罢鼓逢逢，卧听饥鼯上晓釭。\r\n一点斜光明纸帐，悟知檐雀已穿窗。"
        },
        {
            "title": "思佛亭晓望",
            "content": "栗烈刚风刮病眸，登临何啻缓千忧。\r\n界天暑雪青城外，涌地晴云瓦屋头。\r\n浩荡他年夸北客，苍茫何处认西州？\r\n千岩万壑须寻偏，身是江湖不系舟。"
        },
        {
            "title": "乐神曲",
            "content": "豚蹄满盘酒满杯，清风萧萧神欲来。\r\n愿神好来复好去，男儿拜迎女儿舞。\r\n老翁翻香笑且言，今年田家胜去年。\r\n去年解衣折租价，今年有衣著祭社。"
        },
        {
            "title": "客中呈幼度",
            "content": "手板头衔意已慵，墨池书枕兴无穷。\r\n酿泥深巷五更雨，吹酒小楼三面风。\r\n草色有无春最好，客心去住水长东。\r\n今朝合有家书到，昨夜灯花缀玉虫。"
        },
        {
            "title": "燕宫",
            "content": "金盆濯足段文昌，乞索家风饱便忘。\r\n他日楚人能一炬，又从焦土说阿房。"
        },
        {
            "title": "太师陈文恭公挽词",
            "content": "日者更皇化，公来辅圣能。\r\n无心殊辙混，不作众波澄。\r\n举国材真相，他年了中兴。\r\n天如遗一老，人亦望三登。\r\n候火朝连夕，筹帷决纵擒。\r\n一江遮虏障，千古杀胡林。\r\n皦日黄河誓，浮云绿野心。\r\n身名两无憾，天坏独清音。\r\n圣父咨当璧，元臣预断金。\r\n玉衡宾舜日，黄屋遂尧心。\r\n国定功无迹，身闲病已深。\r\n旌忠有谟训，碑榜照来今。\r\n趣召单车至，惊传两鬓凋。\r\n倾城迎国老，即日走天骄。\r\n梦已商人奠，身犹汉相朝。\r\n古来贤达意，生灭两消摇。"
        },
        {
            "title": "送周直夫教授归永嘉",
            "content": "青灯相对许儒酸，老去羁游自鲜欢。\r\n昨夜榕溪三寸雨，今朝桂岭十分寒。\r\n知心海内向来少，解手天涯良独难。\r\n一笑不须论聚散，少焉吾亦跨归鞍。"
        },
        {
            "title": "过江津县睡熟，不暇梢船",
            "content": "西风扶橹似乘槎，水阔滩沉浪不花。\r\n梦里竹间喧急雪，觉来船底滚鸣沙。"
        },
        {
            "title": "虎丘新复古石井泉，太守沈虞卿舍人劝农过之",
            "content": "劝耕堂上醉高年，和气春风共蔼然。\r\n大士亦修随喜供，夜来古井跃新泉。\r\n\r\n【注释】：【原题】：\r\n虎丘新复古石井泉，太守沈虞卿舍人劝农过之，为赋三绝，谨次韵"
        },
        {
            "title": "过鄱阳湖次游子明韵",
            "content": "春工酿雪无端密，大块囊风不肯收。\r\n休问巉岩与欹侧，我今弟靡共波流。\r\n野鹰兀兀平沙上，折苇萧萧古渡头。\r\n满眼荒寒底处所，令人肠断五湖舟。"
        },
        {
            "title": "怀古亭",
            "content": "朝来写得故人书，双鲤难寻雁亦无。\r\n付与离堆江水去，解从郫县到成都。"
        },
        {
            "title": "喜收知旧书，复畏答，书二绝",
            "content": "强裁尺互答相思，两目眵昏腕力疲。\r\n牵率老夫令至此，门前犹说报书迟。"
        },
        {
            "title": "清江道中橘园甚夥",
            "content": "芳林不断清江曲，倒影入江江水绿。\r\n未论万户比封君，瓦屋人家衣食足。\r\n暑风泛花兰芷香，秋日篱落明青黄。\r\n客舟来迟佳景尽，但见碧树愁春霜。"
        },
        {
            "title": "次韵子文探梅水西，春已深，犹未开。水西，",
            "content": "孤山山下小斜桥，客魂曾共暗香飘。\r\n五年不踏西湖路，想见黄昏清浅处。\r\n如今憔悴古江干，岂有幽芳伴倚栏。\r\n腊尽雪残春不至，坐令愁里眼长寒。\r\n霜棱未贷千林槁，门外风饕人欲倒。\r\n斟酌芳心正怯寒，有情真被无情恼。\r\n\r\n【注释】：【原题】：\r\n次韵子文探梅水西，春已深，犹未开。水西，谓歙溪，而黄君谟州学记云频江地卑。盖此水为浙之源，正可谓之江也"
        },
        {
            "title": "送汪仲嘉侍郎使虏，分韵得待字",
            "content": "圣人坐明堂，洪覆等穹盖。\r\n岁颁两玉节，前後歌出塞。\r\n公才有廊庙，安用试专对。\r\n要烦第一人，镇抚大荒外。\r\n嫩寒欺别酒，微月见征旆。\r\n遥知燕山雪，飘洒汉冠佩。\r\n玉色照穹庐，骄子亦心醉。\r\n要领一笑得，归来安鼎鼐。\r\n是时春正佳，湖上花如海。\r\n清游不可迟，日日檥船待。"
        },
        {
            "title": "铁锡",
            "content": "八环流韵宝枝鸣，古铁无花紫翠明。\r\n莫遣闲人容易振，泉飞石落鬼寰惊。"
        },
        {
            "title": "宿州",
            "content": "狐鸣鬼啸夜茫茫，元是官军旧战场。\r\n土伯不能藏碧磷，三三两两照前冈。"
        },
        {
            "title": "初秋闲记园池草木",
            "content": "牛牵碧蔓自绕，鸡耸朱冠欲争。\r\n菱葩可范伯雅，蓼节偏宜面生。"
        },
        {
            "title": "晓出古城山",
            "content": "落月堕眇莽，残星澹微茫。\r\n竹舆乱清溪，飞盖入岚光。\r\n松桧雾霭湿，桑麻风露香。\r\n空翠滴尘缨，何必濯沧浪？\r\n山家亦早作，迨此朝气凉。\r\n林深无人声，木末炊烟苍。\r\n离离瓜芋区，肃肃枣栗场。\r\n田园古云乐，令我思故乡。\r\n墟市稍来集，筠笼转山忙。\r\n吏事亦挽我，归路盘朝阳。"
        },
        {
            "title": "夜坐有感",
            "content": "静夜家家闭户眠，满城风雨骤寒天。\r\n号呼卖卜谁家子，想欠明朝粜米钱！"
        },
        {
            "title": "别拟太上皇帝挽歌词六首",
            "content": "大孝天孚佑，精诚敌可摧。\r\n龙輴迁座至，騩驭及泉回。\r\n永佑千章木，慈宁万寿杯。\r\n古今无此事，绝德诏方来。"
        },
        {
            "title": "寿栎东齐午坐",
            "content": "屋角静突兀，云气低鸿蒙。\r\n残叶颭疏雨，孤花侧凄风。\r\n北窗午睡起，一笑万事空。\r\n无人共此意，莎阶咽微蛩。"
        },
        {
            "title": "二月三日登楼，有懹金陵、宣城诸友",
            "content": "百尺西楼十二栏，日迟花影对人闲。\r\n春风已入片时梦，寒食从今数日间。\r\n折柳故情多望断，落梅新曲与愁关。\r\n诗成欲访江南便，千里烟波万叠山。"
        },
        {
            "title": "偶书",
            "content": "出处由人不系天，痴儿富贵更求仙。\r\n东家就食西家宿，世事何缘得两全。"
        },
        {
            "title": "石湖芍药盛开，向北使归，过扬所时，买根栽",
            "content": "万里归程许过家，移将二十四桥花。\r\n石湖从此添春色，莫把蒲萄苜蓿夸。\r\n\r\n【注释】：【原题】：\r\n石湖芍药盛开，向北使归，过扬所时，买根栽此，因记旧事二首"
        },
        {
            "title": "中秋后两日，自上沙回，闻千岩观下岩桂盛开",
            "content": "千岩观下碧瑶林，岁晚青青共此心。\r\n隐士归兮花未老，每年来把一杯深。\r\n\r\n【注释】：【原题】：\r\n中秋后两日，自上沙回，闻千岩观下岩桂盛开，复檥石湖，留赏一日，赋两绝"
        },
        {
            "title": "人鲜瓮",
            "content": "怀沙祠下铁色矶，中流束湍张祸机。\r\n与齐俱入彼可吊，乘流而下吾亦危。\r\n江河难犯一至此，天地好生安取斯？\r\n朝歌胜母古尚讳，我其覆醢航秭归。"
        },
        {
            "title": "病中绝句",
            "content": "盆倾瓴建夜翻渠，绕屋蛙声一倍粗。\r\n想见西堂浑不睡，明朝踏湿看菖蒲。"
        },
        {
            "title": "寄上鄙句之明日，舟次梅口，南枝已有春意，",
            "content": "晏温解船去，暮夜檥船歇。\r\n横斜隘梅村，玉蓓粲将发。\r\n城中三辅豪，指日承明谒。\r\n高怀妙康济，未试君前笏。\r\n周南又小春，微温入花骨。\r\n我瞻浮丘亭，山高璇柄没。\r\n飞鸟正飘荡，空绕南枝月。\r\n\r\n【注释】：【原题】：\r\n寄上鄙句之明日，舟次梅口，南枝已有春意，复次知府秘书赠行高韵"
        },
        {
            "title": "古鼎作香炉",
            "content": "云雷萦带古文章，子子孙孙永奉常。\r\n辛苦勒铭成底事？如今流落管烧香。"
        },
        {
            "title": "次韵徐廷献机宜送自酿石室酒",
            "content": "一语为君评石室，三杯便可博凉州。\r\n百年兀兀同渠住，何处能生半点愁？"
        },
        {
            "title": "胡长文给事挽词三首",
            "content": "烟馆交情厚，官联事契长。\r\n鸣珂朝并辔，秉独夜传觞。\r\n何意塘蒲晚，翻哦露薤章。\r\n羸躯如可强，恸哭踞湖冈。"
        },
        {
            "title": "水月庵谒现老不值",
            "content": "有客叩岩扃，无人管送迎。\r\n片云闲出岫，水月自空明。"
        },
        {
            "title": "晚春田园杂兴十二绝",
            "content": "新霜彻晓报秋深，染尽青林作缬林。\r\n惟有橘园风景异，碧丛丛里万黄金。"
        },
        {
            "title": "深溪铺中二绝，追路寄呈元将、仲显二使君",
            "content": "贺州归去柳州还，分路千山与万山。\r\n把酒故人都别尽，今朝真个出阳关。"
        },
        {
            "title": "次韵龚养正病中见寄",
            "content": "衰翁扫轨欲垂车，怪子颓然也向隅。\r\n激水要令风在下，涸泉翻以沫相濡。\r\n瘠肥邈尔自秦越，势利纷然皆耳余。\r\n且复放船来话旧，不妨莲叶卧看书。"
        },
        {
            "title": "虎丘六绝句·白莲池",
            "content": "碧泓白石偃樛枝，爱水嫌风老更低。\r\n潭影中间龙影卧，一山好处没人题。"
        },
        {
            "title": "将至巫山遇雨",
            "content": "峡行水落惟忧雨，通昔淋浪怨行旅。\r\n千山万山生白烟，阳台那得云如许？\r\n笺词腾告翠帷仙，丐我一晴翻手间。\r\n放开十二峰头色，重赋碧丛高插天。"
        },
        {
            "title": "立春日郊行",
            "content": "竹拥溪桥麦盖坡，土牛行处亦笙歌。\r\n麴尘欲暗垂垂柳，醅面初明浅浅波。\r\n日满县前春市合，潮平浦口暮帆多。\r\n春来不饮兼无句，奈此金旛彩胜何。"
        },
        {
            "title": "题蜀果图四首木瓜",
            "content": "沈沈黛色浓，糁糁金沙绚。\r\n却笑宣州房，竞作红妆面。"
        },
        {
            "title": "范阳驿",
            "content": "邮亭偪仄但宜冬，恰似披裘坐土空。\r\n枕上惊回丹阙梦，屋头白塔满铃风。"
        },
        {
            "title": "宣德楼",
            "content": "嶢阙丛霄旧玉京，御床忽有犬羊鸣。\r\n他年若作清宫使，不挽天河洗不清。"
        },
        {
            "title": "送同年万元亨知阶州",
            "content": "路入南山旧汉畿，油油清渭照牙旗。\r\n古业百战功名地，正是鸡鸣起舞时。"
        },
        {
            "title": "九月二十八日湖上检校篱落",
            "content": "村北村南打稻声，荒园屐齿亦嬉晴。\r\n菊边更觉朝阳好，松下偏闻晚吹清。\r\n一岁无非吾乐事，千金不博此间行。\r\n周遭踏遍芙蓉岸，足庳腰颉栩栩轻。"
        },
        {
            "title": "一龛",
            "content": "一龛窄似鸟窠禅，世界悠悠任大千。\r\n与老有情冬后暖，去仙无几日高眠。\r\n斫开竹后初三迳，忘却诗来又一年。\r\n破戒忽题无味句，劣能成字不成篇。"
        },
        {
            "title": "清湘驿送祝贺州南归",
            "content": "海内交情两断金，离歌倡和俱吴音。\r\n桃花如雨暮春酒，竹箭有筠他日心。\r\n万里书来蜀道易，四愁诗成湘水深。\r\n田园将芜各早计，一棹五湖能见寻？"
        },
        {
            "title": "吴灯两品最高",
            "content": "镂冰影里百千光，剪彩球中一万窗。\r\n不是齐人夸管晏，吴中风物竟难双。"
        },
        {
            "title": "湘口夜泊，南去零陵十里矣。营水来自营道，",
            "content": "我从清湘发源来，直送湘流入营水。\r\n故人亭前合江处，暮夜樯竿矗沙尾。\r\n却从湘口望湘南，城郭山川恍难纪。\r\n万壑千岩诗不偏，惟有苍苔痕屐齿。\r\n三年瘴雾亦奇绝，浮世登临如此几？\r\n湖南山色夹江来，无复瑶篸插天起。\r\n坡陀狠石蹲清涨，澹荡光风浮白芷。\r\n骚人魂散若为招，伤心极目春千里。\r\n我亦江南转蓬客，白鸟愁烟思故垒。\r\n远游虽好不如归，一声鶗鴃花如洗。\r\n\r\n【注释】：【原题】：\r\n湘口夜泊，南去零陵十里矣。营水来自营道，过零陵下，湘水自桂林之海阳至此，与营会合为一江"
        },
        {
            "title": "嘲峡石",
            "content": "峡山狠无情，其下多丑石。\r\n顽质贾憎垂，傀状发笑哑。\r\n粗类坟坏黄，沉渍铁矢黑。\r\n或如沟泥涴，或似冻壁坼。\r\n堆疑聚廪粟，陊若坏城甓。\r\n槎牙镂朽木，狼籍委柘骼。\r\n礧砢包蠃蚌，淋漓锢铅锡。\r\n纵文瓦沟垄，横叠衣摺襞。\r\n鳞皴斧凿余，坎窞蹴踏力。\r\n云何清淑气，孕此诡谲迹。\r\n我本一丘壑，嗜石旧成癖。\r\n端溪紫琳腴，洮河绿沉色。\r\n阶册截肪腻，泗磬鸣球击。\r\n嵌空太湖底，偶立韶江侧。\r\n真阳锯千崖，营道铲寸碧。\r\n倦游所阅多，未易一二籍。\r\n朅来兹山下，刺眼昔未觌。\r\n或云峡多材，奇秀郁以积。\r\n绝代昭君村，惊世屈原宅。\r\n东家两儿女，气足豪万国。\r\n山石何重轻，奚暇更融液？\r\n我亦味其言，作诗晓行客。"
        },
        {
            "title": "淳熙甲午桂林鹿鸣燕，辄赋小诗，少见劝驾之",
            "content": "维南吾国最多儒，耸看招招赴陇书。\r\n竹实秋风辞穴凤，桃花春浪脱渊鱼。\r\n月宫移种新栽桂，江水朝宗旧凿渠。\r\n况有床头坊井上，明年应表第三闾。\r\n\r\n【注释】：【原题】：\r\n淳熙甲午桂林鹿鸣燕，辄赋小诗，少见劝驾之意"
        },
        {
            "title": "酬姜堯章",
            "content": "鹅鶩聲暗雪意豪，直前不憚夜行勞。\r\n更能櫜鞬尊裴度，千古人知李愬高。"
        },
        {
            "title": "豫章南浦亭泊舟",
            "content": "闰岁花光晚，霜朝草色荒。\r\n趁墟犹市井，收潦再耕桑。\r\n客路东西懒，江流日夜忙。\r\n长歌情不尽，一酌酹沧浪。"
        },
        {
            "title": "南台瑞应阁，用壁间张安国韵",
            "content": "冲雨上山头，临云看山脚。\r\n松间一弹指，开此宝楼阁。\r\n草鞋方费钱，拂子不暇握。\r\n小偈出雷音，千古惊猿鹤。"
        },
        {
            "title": "霜后纪园中草木十二绝",
            "content": "客从阳州来，遗我扬州花。\r\n筠笼贮枯櫱，明年擅春华。"
        },
        {
            "title": "清音堂与赵德庄太常小饮，在余干琵琶洲傍，",
            "content": "曲浦弯环绕县青，一杯闲客两飘零。\r\n琵琶不语苍烟暮，山水清音著意听。\r\n\r\n【注释】：【原题】：\r\n清音堂与赵德庄太常小饮，在余干琵琶洲傍，洲以形似得名"
        },
        {
            "title": "天柱峰",
            "content": "衡山紫盖连延处，一峰巉绝擎玉宇。\r\n汉家惮远不能到，寓祭灊山作天柱。\r\n我今卧游长揜关，却寓此石充灊山。\r\n形摹三尺气万仞，世间培塿何由攀？\r\n南州山骨服清淑，乳孽砂床未超俗。\r\n神奇都赋小峥嵘，雷雨飞来伴幽独。\r\n哦诗月明清夜阑，坐看高影横屋山。\r\n摩霄拂云政如此，吾言实夸谁敢删!"
        },
        {
            "title": "四月十日出郊",
            "content": "约束南风彻晓忙，收云卷雨一川凉。\r\n涨江混混无声绿，熟麦骚骚有意黄。\r\n吏卒远时闲信马，田园佳处忽思乡。\r\n邻翁万里应相念，春晚不归同插秧。"
        },
        {
            "title": "题开元天宝遗事",
            "content": "朝天车马诏频催，斸得新汤未敢开。\r\n忽报猪龙掀宇宙，阿瞒虚读相书来。"
        },
        {
            "title": "沣阳江",
            "content": "顺流下沅江，溯流上沣浦。\r\n水深兰芷寒，漂摇惮风雨。\r\n采采不盈掬，何由寄远渚。\r\n洞庭浮天白，遐瞩莽吴楚。\r\n有怀独晤叹，橹声与人语。\r\n暮夜即维舟，苍茫定何许？"
        },
        {
            "title": "祭灶词",
            "content": "古傅腊月二十四，灶君朝天欲言事。\r\n云车风马小留连，家有杯盘丰典祀。\r\n猪头烂热双鱼鲜，豆沙甘松粉饵团。\r\n男儿酌献女儿避，酹酒烧钱灶君喜。\r\n婢子斗争君莫闻，猫犬角秽君莫嗔；\r\n送君醉饱登天门，杓长杓短勿复云，\r\n乞取利市归来分。"
        },
        {
            "title": "新作景亭，程咏之提刑赋诗，次其韵",
            "content": "小筑聊锄草棘荒，游人错比召南棠。\r\n花边雾鬓风鬟满，酒畔云衣月扇香。\r\n灿烂吟笺烦索句，淋漓醉墨自成行。\r\n报章迟钝吾衰矣，终日冥搜谩七襄。"
        },
        {
            "title": "代门生作立春书门贴子诗四首",
            "content": "日朋添收帙，湖山引杖藜。\r\n剩周花甲子，多醉玉东西。"
        },
        {
            "title": "题赵希远案鹰图",
            "content": "学射春山万岁湖，牙门列骑卷平芜。\r\n如今黄土原边梦，犹识呼鹰嗾犬图。"
        },
        {
            "title": "送施元光赴江西幕府",
            "content": "镇南旌旆照江皋，入幕如今客最高。\r\n月暗秋城稀击柝，云飞朝栋剩挥毫。\r\n长亭酒尽歌三叠，半夜溪深雨一篙。\r\n莫恋阳关更西路，九关归路踏金鳌。"
        },
        {
            "title": "读史",
            "content": "堂堂列传冠元功，纸上浮云万事空。\r\n我若材堪当世用，他年应只似诸公。"
        },
        {
            "title": "题黄居寀雀竹图",
            "content": "蔓花露下凝碧，丛竹秋来老苍。\r\n噪雀群争何事？ㄠ禽自啭清篁。"
        },
        {
            "title": "重游南岳",
            "content": "舍舟得马如驭气，步入青松三十里。\r\n我从蛮岭瘴烟来，不怕雨云进岳趾。\r\n忆昔南征款庙庭，往来无恙神所祉。\r\n当时已有归田愿，帝临此习如白水。\r\n煌煌南正馆于东，手握八觚温玉玺。\r\n骏奔灊霍左右辅，好生不杀扶炎纪。\r\n崇禋竣事晓坛空，跻攀小试青鞋底。\r\n不知云磴几千丈，但见漫山白龙尾。\r\n石头招我上南台，瑞应阑干天半倚。\r\n福严钟声过桥来，彷佛三生如梦里。\r\n堂中尊者已先去，苔锁岩扉何日启？\r\n竹嫌硗确老逾瘦，松畏高寒蟠不起。\r\n臞儒尚病怕深登，幽讨未穷行且止。\r\n我评七十二高峰，郁律穹窿少观美。\r\n俨然可瞻不可玩，往往雄争如负扆。\r\n乃知岳镇盖深厚，不与他山争秀伟。\r\n区区献状眩儿童，乳洞淡岩真戏耳。"
        },
        {
            "title": "密室惫坐",
            "content": "如许头颅莫振矜，但寻曲几与枯藤。\r\n余生不直一弹指，此病宁论三折肱。\r\n何处丹房痴候火，谁家筹室强传灯？\r\n本来识字耕夫耳，今乃仍添百不能。"
        },
        {
            "title": "次韵养正元日六言",
            "content": "岁踰耳顺俄七，年去古稀只三。\r\n从今莲叶巢稳，谁在槐柯战酣。\r\n脐下丹田休想，口边白醭罢参。\r\n渴饮饥餐困睡，是名真学瞿聃。"
        },
        {
            "title": "初发桂林，有出岭之喜，但病余便觉登顿，至",
            "content": "桂林独宜人，无瘴古所传。\r\n北客守炎官，恃此以泰然。\r\n堂高惬宴坐，讼简容佳眠。\r\n不计身落南，璇柄三回天。\r\n今朝逐出岭，欢呼系行缠。\r\n罝兔脱丰草，池鱼跃清渊。\r\n那知多病身，久静翻怀安。\r\n长风荡篮舆，帘箔飘以翾。\r\n灵泉路吃蹶，仆夫告頳肩。\r\n我亦头岑岑，中若磨蚁旋。\r\n走投破驿宿，强饭不下咽。\r\n兹事未渠央，万里蜀道难。\r\n十年故倦游，况乃成华巅。\r\n蚕老当作茧，不茧夫何言。\r\n\r\n【注释】：【原题】：\r\n初发桂林，有出岭之喜，但病余便觉登顿，至灵川疲甚，自叹羸躯乃无一可，偶陆融州有使来，书此寄之"
        },
        {
            "title": "初冬小園寓目",
            "content": "獨樹喬松色，閒雲淡落暉。\r\n新霜黄橘重，久雨翠梧稀。\r\n暗雀呜還啄，高鸟定更飞。\r\n敝貂猶故在，卒歲免無衣。"
        },
        {
            "title": "晓枕",
            "content": "群儿欺老少陵穷，口燥唇乾发漫冲。\r\n颠沛须臾犹执礼，古来惟有一高共。"
        },
        {
            "title": "代儿童作端午贴门诗三首",
            "content": "画合围香裹，明窗宴坐中。\r\n兵符不须篆，丹转药炉红。"
        },
        {
            "title": "请息斋书事",
            "content": "聚蚋醯边闹似雷，乞儿争背向寒灰。\r\n长平失势见何晚，栗里息交归去来。\r\n休问江湖鱼有沫，但蕲云水鹤无媒。\r\n岩扉岫幌牢扃钥，不是渔樵不与开。"
        },
        {
            "title": "重送文处厚，因寄蜀父老三首",
            "content": "江上连樯叠鼓行，不争微利即争名。\r\n算来无似君潇洒，来往空船载月明。"
        },
        {
            "title": "灵泉",
            "content": "泉螭无语笑经过，欲拊茕鳏奈拙何。\r\n孤奉明恩虽出岭，欢颜终少汗颜多。"
        },
        {
            "title": "香山",
            "content": "采香径里木兰舟，嚼蕊吹芳烂熳游。\r\n落日青山都好在，桑间荞麦满芳洲。"
        },
        {
            "title": "同年杨廷秀秘监接伴北道，道中走寄见怀之什",
            "content": "昨遣长须迓诗老，人言已过阊门了。\r\n梅边肠断傍寒溪，诗老官忙应未知。\r\n何时真访山中许，已办竹深留客处。\r\n只恐归程官更忙，天驺催上沙堤去。\r\n\r\n【注释】：【原题】：\r\n同年杨廷秀秘监接伴北道，道中走寄见怀之什，次韵答之"
        },
        {
            "title": "舫斋信笔",
            "content": "燕居故可乐，病卧翻可怜。\r\n身闲傥更健，其人半神仙。\r\n既无扬州鹤，龙钟任吾年。\r\n南齐深而明，略似西江船。\r\n船中何所有，药气杂炉烟。\r\n亲朋稀老伴，暂来即飘然。\r\n秋蝇独恋恋，终朝相扑缘。\r\n霜晴日色浓，窗纸烘春妍。\r\n但愁添眼花，暝坐聊参禅。\r\n困从定中生，瞢腾梦相牵。\r\n三昧未得力，十魔方现前。\r\n欠伸付一笑，朽腐难雕镌。\r\n东蓝午斋动，风顺钟鼓传。\r\n家人亦相呼，趣具先生餐。\r\n牛齝能几何？蝉腹易便便。\r\n此日虽可惜，姑付食与眠。"
        },
        {
            "title": "次韵徐子礼提举莺花亭",
            "content": "滩长石出水鸣堤，城郭西头旧小溪。\r\n游子断魂招不得，秋来春草更萋萋。\r\n愁边逢酒却成憎，衣带宽来不自胜。\r\n烟水苍茫外沙路，东风何处拄枯藤？\r\n垆下三年世路穷，蚁封盘马竟难工。\r\n千山虽隔日边梦，犹到平阳池馆中。\r\n文章光焰照金闺，岂是遭逢乏圣时。\r\n纵有百身那可赎，琳琅空有万篇垂。\r\n山碧丛丛四打围，烦将旧恨访黄鹂。\r\n缬林霜後黄鹂少，须是愁红万点时。\r\n古藤阴下醉中休，谁与低眉唱此愁。\r\n团扇他年书好句，平生知已识儋州。"
        },
        {
            "title": "锦带花",
            "content": "妍红棠棣妆，弱绿蔷薇枝。\r\n小风一再来，飘飘随舞衣。\r\n吴下妩芳槛，峡中满荒陂。\r\n佳人堕空谷，皎皎白驹诗。"
        },
        {
            "title": "夏夜",
            "content": "脉脉惜佳夜，泠泠成浩歌。\r\n傥无诗句子，将奈月明何！\r\n露气蒙花重，风声入树多。\r\n清欢殊未办，桂影堕江波。"
        },
        {
            "title": "晒茧",
            "content": "隔篱处处雪成窝，牢闭柴荆断客过。\r\n叶贵蚕饥危欲死，尚能包裹一丝窠。"
        },
        {
            "title": "初秋闲记园池草木",
            "content": "醉怜金琖齐侧，卧看玉簪对横。\r\n腥水留灌茉莉，结香旋薰素馨。"
        },
        {
            "title": "寄题潭帅王枢使佚老堂",
            "content": "孺子沧浪濯缨处，千载新堂来卜邻。\r\n潦收无波彻底静，东湖之水堂中人。\r\n蒙阳花谱胜洛下，竹西药阑来海濒。\r\n新篁绿沉桂丹渥，岳立奇石苍苔皴。\r\n赏心满眼伴闭户，天风夜下扶车轮。\r\n胸中种蠡妙经济，鬓须白雪朱颜春。\r\n苍生未佚身未老，斯堂未可忘斯民。\r\n四年西略可万世，孤撑独立扛千钧。\r\n匹马幡幡恃天日，危言岌岌愁鬼神。\r\n浮生蚤休信不恶，持此欲去非吾闻。\r\n客游潇湘逢骑吹，知公已为苍生起。\r\n公今少劳佚者多，湛辈乃可寒江蓑。"
        },
        {
            "title": "次韵李器之编修灵石山万岁藤歌",
            "content": "君不见东林怪蔓之诗三百年，字如金绳铁索相纠缠。\r\n不如李侯灵石句，笔阵压倒长城坚。\r\n藤阴诗律两秀发，此段奇事今无前。\r\n吾闻草木未有不黄落，雨荒霜倒相後先。\r\n绵绵紫藟天所寿，风雨不动常苍然。\r\n坚姿绝邻傲所，深本无极融三泉。\r\n腾虯舞蛟矫欲去，流苏络带翩如仙。\r\n班荆藾芘得吾党，酌泉共吸杯中天。\r\n诗成一斗属太白，擘笺挥扫如云烟。\r\n北门西掖君自有，坐拥红药然金莲。\r\n山腰涧阍莫濡滞，早晚天风吹蜕蝉。"
        },
        {
            "title": "藻侄比课五言诗，已有意趣，老怀甚喜，因吟",
            "content": "旧岁连新岁，凉床又暖床。\r\n山川屏里画，时刻篆中香。\r\n畏垒吾安土，支离饱太仓。\r\n若教身更健，鹤背入维扬。\r\n\r\n【注释】：【原题】：\r\n藻侄比课五言诗，已有意趣，老怀甚喜，因吟病中十二首示之，可率昆季赓和，胜终日饱闲也"
        },
        {
            "title": "赠举书记归云丘",
            "content": "四股涧松雷斧碎，十围岩桂烧痕枯。\r\n不知阶下跳珠处，旧竹春来有笋无。"
        },
        {
            "title": "重阳不见菊二绝",
            "content": "节物今年事事迟，小春全未到东篱。\r\n可怜短发空欹帽，欠了黄花一两枝。"
        },
        {
            "title": "云露",
            "content": "饮少尝遭大户嗤，病中全是独醒时。\r\n三年鲁望自怜赋，万祀渊明真止诗。\r\n破戒忽传云露法，赏心仍把雪梅枝。\r\n一杯未问长生事，先罥蛛尘药裹丝。"
        },
        {
            "title": "荒口",
            "content": "十步九吃蹶，百夫半蹒跚。\r\n豁然鸟道穷，努力造其巅。\r\n谓是岭头了，一峰复当前。\r\n既无反顾法，仰望心茫然"
        },
        {
            "title": "寄题莫氏椿桂堂",
            "content": "君不见衣冠盛事今犹昔，前说燕山后崇德。\r\n联翩五组带天香，世上籯金贱如砾。\r\n他年诗礼到云来，日日高堂称寿杯。\r\n桂长孙枝椿不老，却比窦家应更好。"
        },
        {
            "title": "落鸿",
            "content": "落鸿声里怨关山，泪湿秋衣不肯乾。\r\n只道一番新雨过，谁知双袖倚楼寒。"
        },
        {
            "title": "上元纪吴中节物俳谐体三十二韵",
            "content": "斗野丰年屡，吴台乐事并\r\n灯市蚤投琼，酒垆先叠鼓。\r\n价喜膏油贱，祥占雨雪晴。\r\n篔簹仙子洞，菡萏化人城。\r\n墙炬疑龙见，桥星讶鹊成。\r\n小家厖独踞，高閈鹿双撑。\r\n屏展辉云母，帘垂晃水精。\r\n万窗花眼密，千隙玉虹明。\r\n薝卜丹房挂，葡萄绿蔓萦。\r\n方缣翻史册，圆魄缀门衡。\r\n掷烛腾空稳，推球滚地轻。\r\n映光鱼隐见，转影骑纵横。\r\n轻薄行歌过，颠狂社舞成。\r\n村田蓑笠野，街市管弦清。\r\n里巷分题句，官曹别扁门。\r\n旱船遥似泛，水儡近如生。\r\n钳赭装牢户，嘲嗤绘乐棚。\r\n堵观瑶席隘，喝道绮丛争。\r\n禁钥通三鼓，归鞭任五更。\r\n桑蚕春茧劝，花蝶夜蛾迎。\r\n凫子描丹笔，鹅毛剪雪英。\r\n宝糖珍炬妆，乌腻美饴饧。\r\n捻粉团栾意，熬稃腷膊声。\r\n筵篿巫志怪，香火婢输诚。\r\n帚卜拖裙验，箕诗落笔惊。\r\n微如针属尾，贱及苇分茎。\r\n末俗难诃止，佳辰且放行。\r\n此时纷仆马，有客静柴荆。\r\n幸甚归长铁，居然照短檠。\r\n生涯惟病骨，节物尚乡情。\r\n掎抚成俳体，咨询逮里甿。\r\n谁修吴地志，聊以助讥评。"
        },
        {
            "title": "巴蜀人好食生蒜，臭不可近。顷在峤南，其人",
            "content": "旅食谙殊俗，堆盘骇异闻。\r\n南餐灰荐蛎，巴馔菜先荤。\r\n幸脱蒌藤醉，还遭胡蒜熏。\r\n丝蓴乡味好，归梦水连云。\r\n\r\n【注释】：【原题】：\r\n巴蜀人好食生蒜，臭不可近。顷在峤南，其人好食槟榔合蛎灰。扶留藤，一名蒌，藤，食之辄昏然，已而醒快。三物合和，唾如脓血可厌今来蜀道，又为食蒜者所薰，戏题"
        },
        {
            "title": "张恭甫正字折赠馆中碧桃，因次子充韵",
            "content": "满枝晴雪照青霞，旧识桃源晕碧花。\r\n俯仰京尘隔年梦，东风犹认故人家。"
        },
        {
            "title": "次韵唐幼度客中。幼度相别数年，复会於钱塘",
            "content": "西湖冰泮绿生鳞，料峭东风欲中人。\r\n花片不禁寒食雨，鬓丝犹那涌金春。\r\n江山契阔诗情在，京洛追随客梦新。\r\n唤取歌声不愁思，为君吹水引杯频。\r\n\r\n【注释】：【原题】：\r\n次韵唐幼度客中。幼度相别数年，复会於钱塘湖上"
        },
        {
            "title": "圣集夸说少年俊游，用韵记其语戏之",
            "content": "京尘红软扑雕鞍，年少王孙酒量宽。\r\n倚袖竹风怜翠簿，捧杯花露怯金寒。\r\n黄云城上栖乌曲，绿水桥边斗鸭栏。\r\n别後相思惟故物，壁煤侵损扇中鸾。"
        },
        {
            "title": "高淳道中",
            "content": "路入高淳麦更深，草泥沾润马駸駸。\r\n雨归陇首云凝黛，日漏山腰石渗金。\r\n老柳不春花自蔓，古祠无壁树空阴。\r\n一箪定属前村店，衮衮炊烟起竹林。"
        },
        {
            "title": "再到虎丘",
            "content": "不过溪桥又两年，偶随筇竹访幽禅。\r\n有缘再踏云岩路，无处重寻石井泉。\r\n拟辍半山分座住，先镌一枕借床眠。\r\n觉来饱吃红莲饭，正是塘东稻熟天。"
        },
        {
            "title": "春朝早起",
            "content": "莫笑眠常早，还怜起不迟。\r\n穠香温夜气，小雨湿春姿。\r\n瘦比中年甚，寒惟病骨知。\r\n羡渠儿女健，绕屋探南枝。"
        },
        {
            "title": "西楼夜坐",
            "content": "抗尘怀抱若为宽？绕屋蛙声亦在官。\r\n岩桂无香秋逐晚，江鲈有约岁将寒。\r\n文书散乱嘲痴绝，灯火凄清语夜阑。\r\n病倦百骸非复我，但思禅板与蒲团。"
        },
        {
            "title": "重午",
            "content": "熨斗薰笼分夏衣，翁身独比去年衰。\r\n已孤菖渌十分劝，却要艾黄千壮医。\r\n蜜粽冰团为谁好？丹符彩索聊自欺。\r\n小儿造物亦难料，药里有时生纲丝。"
        },
        {
            "title": "壬辰天中节，赴平江锡燕，因怀去年以侍臣摄",
            "content": "去岁排场德寿宫，薰风披拂酒鳞红。\r\n小臣供奉金龙醆，亲到虚皇玉座东。\r\n天中繖动玉舆来，万岁三声彻九街。\r\n想见牙床当殿过，舜裳云委拜尧阶。\r\n\r\n【注释】：【原题】：\r\n壬辰天中节，赴平江锡燕，因怀去年以侍臣摄事，捧御杯殿上，赋诗"
        },
        {
            "title": "初入湖南醴陵界",
            "content": "崖树阴阴夹暝途，出山欢喜见平芜。\r\n一春客梦饱风雨，行尽江南闻鹧鸪。"
        },
        {
            "title": "代儿童作端午贴门诗三首",
            "content": "管领神仙侣，追陪山长家。\r\n往来惟意适，歌舞对年华。"
        },
        {
            "title": "进修堂前荷池",
            "content": "方池留水胜埋盆，露入莲腮沁粉痕。\r\n铃索无志人不到，小禽飞入闹荷根。"
        },
        {
            "title": "送同年万元亨知阶州",
            "content": "老我曾颁万里春，怜君飞棹也浮秦。\r\n当年千佛名经裹，又见西游第二人。"
        },
        {
            "title": "新晴行郪水上，与涪江相近",
            "content": "涂泥初乾雨不落，日色未出暑光薄。\r\n畏途得晴天复凉，真是腰钱更骑鹤。\r\n浑浑郪水流未平，悄悄涪江如镜清。\r\n过尽江沙穿麦垄，忽有青蜩扶叶鸣。"
        },
        {
            "title": "龙学尚书新安侯罗公挽词",
            "content": "一昨更调瑟，如闻欲赐环。\r\n途殚泣西狩，望绝起东山。\r\n华屋林霏惨，新阡草露班。\r\n春风埋玉泪，重为庚公潸。"
        },
        {
            "title": "宝相花",
            "content": "谁把柔条夹砌栽，压枝万朵一时开。\r\n为君也著诗收拾，题作西楼锦被堆。"
        },
        {
            "title": "春晚",
            "content": "荒园萧瑟懒追随，舞燕啼莺各自私。\r\n窗下日长多得睡，尊前花老不供诗。\r\n吾衰久矣双蓬鬓，归去来兮一钓丝。\r\n想见篱东春涨动，小舟无伴柳丝垂。"
        },
        {
            "title": "题请息斋六言",
            "content": "亲戚自有情话，来往都无杂言。\r\n酒熟径须相报，文成聊与细论。"
        },
        {
            "title": "桃花坛下望龟峰",
            "content": "石坛无土谩嶔岑，何自能生小柏林？\r\n拟擘蛤蜊龟壳上，病来不杀懒登临。"
        },
        {
            "title": "和周子充侍郎见寄乐府戏赠之作",
            "content": "钓海风水急，登楼尘雾高。\r\n不如岸纶巾，春船携小桥。\r\n芳草含奇薰，光景上东壁。\r\n桂林那办此，办作安昌客。"
        },
        {
            "title": "冬祠太乙六言",
            "content": "行道羽衣缥缈，卷班玉佩冬珑。\r\n回首金铺兽面，步虚声在天风。"
        },
        {
            "title": "题易元吉獐猿两图",
            "content": "乌逐山公噪，惊麕仰望疑。\r\n春林无一事，獝狘自生悲。"
        },
        {
            "title": "元日立春感叹有作二首",
            "content": "元日兼春日，闲身是老身。\r\n行年申直戊，交运丑支辛。\r\n岂敢綦安佚，聊希刮钝屯。\r\n童儿看书户，把笔已如神。"
        },
        {
            "title": "大热泊乐温，有怀商卿、德称",
            "content": "暑候秋逾浊，江流晚更浑。\r\n瘴风如火焮，岚月似烟昏。\r\n城郭廪君国，山林妃子园。\r\n故人新判袂，得句与谁论。"
        },
        {
            "title": "殊不恶斋秋晚闲吟五绝",
            "content": "中秋昨已等闲过，重九今还如梦来。\r\n霜鬓数茎羞堕帻，黄花三度笑空杯。"
        },
        {
            "title": "垂丝海棠",
            "content": "春工叶叶与丝丝，怕日嫌风不自持。\r\n晓镜为谁妆未办，沁痕犹有泪臙脂。"
        },
        {
            "title": "鲁家洑入沌",
            "content": "过尽巴东巫峡长，荆川鼓棹更茫茫。\r\n避风怕入三江口，乘月贪行百里荒。\r\n夜后逢人尽刀剑，古来踏地皆耕桑。\r\n可怜行路难如此，一簇寒芦尚税场！"
        },
        {
            "title": "西楼独上",
            "content": "竹日驻微暑，松风生早秋。\r\n闲寻来处路，独倚静中楼。\r\n老景驱双毂，乡习挽万牛。\r\n相随木上坐，脚底亦云浮。"
        },
        {
            "title": "次韵唐子光席上赏梅",
            "content": "玉枝横斜照清空，纤手捻香口口公。\r\n水部无人广平去，後来我辈犹情锺。\r\n谁喷昭华送愁绝，叫云三弄怨斜月。\r\n径须踏雪问前村，莫待马蹄如踣铁。\r\n春风压尽百花桥，尊前仍有董娇娆。\r\n惜无楚客歌成雪，空有萧郎眼似刀。"
        },
        {
            "title": "冷泉亭放水",
            "content": "古苔危磴著枯藜，脚底翻涛汹欲飞。\r\n九陌倦游那有此，从教惊雪溅尘衣。"
        },
        {
            "title": "无题",
            "content": "闻道明朝送旧官，无情更鼓夜将阑。\r\n此生见面知何日？忍泪须臾子细看。"
        },
        {
            "title": "上元有感",
            "content": "嶽樹五千仞，蓮花千萬枝。\r\n宛然明月夜，非是少年時。\r\n已自歡悰少，那堪官緒羈。\r\n人言急行樂，何以且遲遲。"
        },
        {
            "title": "光福塘上",
            "content": "指点炊烟隔莽苍，午餐应可寄前庄。\r\n鸡声人语小家乐，木叶草花深巷香。\r\n春去已空衣尚絮，雨来何晚稻初芒。\r\n祗今农事村村急，第一先陂贮水塘。"
        },
        {
            "title": "题赵昌四季花图海棠梨花",
            "content": "醉红睡未熟，泪玉春带雨。\r\n阿环不可招，空寄凭肩语。"
        },
        {
            "title": "明月堂",
            "content": "古业禅窟锁岩扃，拂子崔嵬拄杖横。\r\n塔上佛光堂上月，莫言公案不分明。"
        },
        {
            "title": "次韵袁起岩许浦按教水军二绝句",
            "content": "横波组练试扬舲，风卷鱼龙海欲凝。\r\n但得绨袍如挟纩，何妨铁甲冷如冰。"
        },
        {
            "title": "说虎轩夜坐",
            "content": "白云深处卧痴顽，挂起东窗水月宽。\r\n但得好诗生眼底，何须宝刹现毫端。\r\n一身莫作官身想，万境都如梦境看。\r\n蟹舍邻翁能日醉，呼来分与一蒲团。"
        },
        {
            "title": "离巫山好晴，午後入瞿唐关，憩高齐半日",
            "content": "一昨题诗诉苦霖，果然连夜卷曾阴。\r\n尽收行雨瑶姬赐，不徇世情巫峡心。\r\n喜鹊满枝朝日淡，哀猿何处宿云深？\r\n水门山径高齐外，一枕清风屏万金。"
        },
        {
            "title": "次韵杨同年秘监见寄二首",
            "content": "吾衰长愧接舆狂，忙里何心领燕香。\r\n尘土簿书憎铁研，水云蓑笠傲金章。\r\n论文无伴法孤起，访旧有情书数行。\r\n何日却同湖上醉，露帏宵幄为君张!"
        },
        {
            "title": "题黄州临皋亭",
            "content": "夏口风帆赤壁矶，雪堂酾酒竹楼棋。\r\n系舟一日黄州下，只办登临不办诗。"
        },
        {
            "title": "峡石铺",
            "content": "峰头壁立伟天造，万雉石城如带绕。\r\n山骨鳞皴火种难，山下流泉却宜稻。\r\n新秧一棱绿茸茸，茅花先秋雪摇风。\r\n后皇嘉种不易熟，野草何为搀岁功"
        },
        {
            "title": "晚入盘门",
            "content": "人语嘲喧晚吹凉，万窗灯火转河塘。\r\n两行碧柳笼官渡，一簇红楼压女墙。\r\n何处采菱闻度曲，谁家拜月认飘香。\r\n轻裘骏马慵穿市，困倚蒲团入睡乡。"
        },
        {
            "title": "宿牧马山胜果寺",
            "content": "佛灯已暗还吐，旅枕才安却惊。\r\n月色看成晓色，溪声听作松声。"
        },
        {
            "title": "初入峡山效孟东野",
            "content": "峡山逼而峻，峡泉湍以碕。\r\n峡草如毨毛，峡树多樛枝。\r\n峡禽惟杜鹃，血吻日夜啼。\r\n峡马类黄狗，不能长鸣嘶。\r\n峡晓虎迹多，峡暮人迹稀。\r\n峡路如登天，猿鹤不敢梯。\r\n仆夫负嵎哭，我亦呻吟悲。\r\n悲吟不成章，聊赓峡哀诗。"
        },
        {
            "title": "十月二十六日三偈",
            "content": "声闻与色尘，普以妙香薰。\r\n昔汝来迷我，今吾却戏君。"
        },
        {
            "title": "次韵魏端仁感怀俳谐体",
            "content": "浪学骚人赋远游，大千何事不悠悠。\r\n酒边点检颜红在，镜里端详鬓雪羞。\r\n过眼浮云翻覆易，曲肱短梦破除休。\r\n孤烟落日冥鸿去，心更冥鸿最上头。"
        },
        {
            "title": "青城山会庆建福宫",
            "content": "墨诏东来汹驿传，璇题金榜照山川。\r\n祥开圣代千秋节，响动仙都九室天。\r\n触石涌云埋紫逻，流金飞火烛苍巅。\r\n祗应老宅庞眉客，长记新宫锡号年。"
        },
        {
            "title": "丘虚席上得赵养民运使寄诗，约今晚可归，次",
            "content": "偶携尊酒上孱颜，忽忆行人瘴雾间。\r\n便好来分苍石坐，已教不锁翠云关。\r\n\r\n【注释】：【原题】：\r\n丘虚席上得赵养民运使寄诗，约今晚可归，次韵迓之"
        },
        {
            "title": "次韵甄云卿晚登浮丘亭",
            "content": "宾筵旧压三千客，燕榭新高十二城。\r\n泼墨云头连树暗，垂丝雨脚过溪生。\r\n葛巾羽扇吾身健，雪碗冰瓯子句清。\r\n从此相从须痛饮，故应此事胜公荣。"
        },
        {
            "title": "四月十六日拄笏亭偶题",
            "content": "转午闻鸡日正长，小亭方丈纳空光。\r\n绿阴一雨浓如黛，何处风来百种香？"
        },
        {
            "title": "爆竹行",
            "content": "岁朝爆竹传自昔，吴侬政用前五日。\r\n食残豆粥扫罢尘，截筒五尺煨以薪；\r\n节间汗流火力透，健仆取将仍疾走；\r\n儿童却立避其锋，当阶击地雷霆吼。\r\n一声两声百鬼惊，三声四声鬼巢倾；\r\n十声百声神道宁，八方上下皆和平。\r\n却拾焦头叠床底，犹有余威可驱疠；\r\n屏除药裹添酒杯，昼日嬉游夜浓睡。"
        },
        {
            "title": "太宜人程氏挽词",
            "content": "我昔官黟歙，人传女训芳。\r\n尊章宜小妇，孙子寿高堂。\r\n风木真无定，冰鱼已不尝。\r\n遥怜霜露感，何必薤歌伤。\r\n捧檄三牲养，称觞百岁期。\r\n身犹孺子泣，世已隙驹驰。\r\n吉梦青衣卜，丰碑黄绢辞。\r\n佳城有奇事，应足洗余悲。"
        },
        {
            "title": "元夕",
            "content": "药炉汤鼎煮孤灯，禅版蒲团老病僧。\r\n儿女强修元夕供，玉蛾先避雪鬅鬙。"
        },
        {
            "title": "种竹叹。向在成都，种竹满西园，偶苦寒疾朅",
            "content": "宣华种万竿，寒疾适相值。\r\n玉麟种千竿，偶复须药饵。\r\n僮奴狃今昨，竞道竹相祟。\r\n如将圣作狂，似以儒为戏。\r\n此君来声冤，林神亦短气。\r\n我梦不平鸣，霍然推枕起。\r\n明当还石湖，胜种千亩地。\r\n未论比封君，且用执谗喙。\r\n\r\n【注释】：【原题】：\r\n种竹叹。向在成都，种竹满西园，偶苦寒疾朅来金陵，复种绕池，未几以眩卧合。家人子遂谓不当种竹，其说甚可怪叹，口占此诗"
        },
        {
            "title": "鹿鸣宴",
            "content": "岷峨钟秀蜀多珍，坐上儒先更逸群。\r\n墨沼不忧经覆瓿，琴台重有赋凌云。\r\n文章小技聊干禄，道学初心拟致君。\r\n富贵功名今发轫，愿看稽古策高勋。"
        },
        {
            "title": "癸卯除夜聊复尔斋偶题",
            "content": "五夜灯花重，东风角韵来。\r\n雪悭衣未纩，春早句多梅。\r\n寂历罗门亚，温药黁鼎煨。\r\n老嫌新岁换，病喜旧星回。\r\n郁垒先题版，屠苏後把杯。\r\n书扉无健笔，爆竹有寒灰。\r\n饧楪牙难胶，椒盘眼倦开。\r\n陈人仍惫卧，身世两悠哉！"
        },
        {
            "title": "夏至",
            "content": "李核垂腰祝饐，粽丝系臂扶羸。\r\n节物竞随乡俗，老翁闲伴儿嬉。"
        },
        {
            "title": "秦淮",
            "content": "祖龙驱群龙，疏此万丈沟。\r\n雨工恋故栖，十步九回头。\r\n至今秦淮曲，蜿若春蛇游。\r\n舟师厌回互，叹息倚柁楼。\r\n维昔东巡初，八极围寸眸。\r\n天端有佳气，郁郁东南浮。\r\n卜云当兴王，在後五百秋。\r\n叱吒召六丁，惨淡风云愁。\r\n凿渠断地脉，自谓神与谋。\r\n乾坤有端倪，已露不可收。\r\n大帝开吴天，定鼎临江陬。\r\n融融秣陵日，始照十二斿。\r\n经营暨六代，兹地称神州。\r\n乃知历数定，昧者徒私忧。\r\n兹事故老传，未知信然不？\r\n姑置勿重陈，作诗叹迟留。"
        },
        {
            "title": "雨中集水月",
            "content": "献之今年不堪暑，天亦相怜病良苦。\r\n明便中秋法合凉，夜半行云晓行雨。\r\n蕲州竹簟清如冰，饥蚊倔强犹鸣声。\r\n下床蚤喜衣裳健，出门更觉山川明。\r\n曳屐扶藜寻水月，不惜垂垂巾角折。\r\n竹闲松下已凄然，却要芳樽生暖热。"
        },
        {
            "title": "送王纯白郎中赴闽漕",
            "content": "声利场中百战鏖，今谁勇退似公豪。\r\n缓寻南粤千山路，先破西兴百尺涛。\r\n平日曼容嫌禄厚，他年文本叹官高。\r\n才名政尔归安往，富贵追踪未可逃。"
        },
        {
            "title": "李粹伯侍御挽词二首",
            "content": "公昔参敷纳，人期到辨章。\r\n珠光空月皎，玉气忽虹藏。\r\n岁晚东方骑，生平北海觞。\r\n玳簪风雨散，几客奠楸行?"
        },
        {
            "title": "花山村舍",
            "content": "潦退滩滩露，沙虚岸岸颓。\r\n涧声穿竹去，云影过山来。\r\n柳菌粘枝住，桑花共叶开。\r\n庵庐少来往，门巷湿苍苔。"
        },
        {
            "title": "春晚初出西楼",
            "content": "试倚枯藤似策云，堂阶微步小逡巡。\r\n忽逢岩桂新抽叶，屈指黄紬睡一春。"
        },
        {
            "title": "赠赵廉州",
            "content": "马群杂沓草蒙茸，刮目权奇一洗空。\r\n天末也烦行李到，岁寒聊得酒尊同。\r\n梅花夜夜湘南雨，榕叶年年海北风。\r\n少待佳晴看山去，玉篸高插翠云丛。"
        },
        {
            "title": "不寐",
            "content": "春宵似暖非暖，晓梦欲成未成。\r\n风竹时惊雀噪，月窗谁伴梅横？"
        },
        {
            "title": "玻璃江一首戏效陆务观作",
            "content": "玻璃江头春渌深，别时沄沄流到今。\r\n祗言日远易排遣，不道相思翻苦心。\r\n乌头可白我可去，菖花易青君易寻。\r\n人生若未免离别，不如碌碌无知音。"
        },
        {
            "title": "耳鸣戏题",
            "content": "历历从何起，冷冷与耳谋。\r\n人言衰相现，我以妄心求。\r\n远磬山房夜，寒蜩陇树秋。\r\n圆通无别法，但自此根修。"
        },
        {
            "title": "西瓜园",
            "content": "碧蔓凌霜卧软沙，年来处处食西瓜。\r\n形模濩落淡如水，未可蒲萄苜蓿夸。"
        },
        {
            "title": "牧马山道中",
            "content": "土桥茅屋两三家，竹里鸣泉漱白沙。\r\n春色恼人无畔岸，乱飘风袖拂梅花。"
        },
        {
            "title": "扁鹊墓",
            "content": "活人绝技古今无，名下从教世俗趋。\r\n坟土尚堪充药饵，莫嗔医者例多卢。"
        },
        {
            "title": "题张曦颜两花图──玉梨",
            "content": "雪薄冰轻不耐春，雨中愁绪月中真。\r\n莫教梦作云忌去，留伴昭阳第一人。"
        },
        {
            "title": "梅雨五绝",
            "content": "风声不多雨声多，汹汹晓衾闻浪波。\r\n恰似秋眠隐静寺，玉霄泉从床下过。"
        },
        {
            "title": "樱桃花",
            "content": "借暖冲寒不用媒，匀朱匀粉最先来。\r\n玉梅一见怜痴小，教向傍边自在开。"
        },
        {
            "title": "古风酬胡元之",
            "content": "拂我膝上琴，当客清风襟。\r\n我琴无轸弦不和，愿借之子调其音。\r\n美人一笑千黄金，弹作江岸花木深。\r\n下有同队之游鱼，上有同声之鸣禽。\r\n琴声一叠一叹息，江花江草无终极。"
        },
        {
            "title": "次韵陆务观编修新津遇雨，不得登修觉山，径",
            "content": "离合纷纷怕远游，远游仍怕赋登楼。\r\n何须一望三千里，望尽西州转更愁。\r\n\r\n【注释】：【原题】：\r\n次韵陆务观编修新津遇雨，不得登修觉山，径过眉州"
        },
        {
            "title": "次时叙韵送至先兄赴调",
            "content": "梅柳欲动风作难，行人意在飞鸿间。\r\n一官远游门户弱，百岁上策身心闲。\r\n胸次饶渠有廊庙，梦魂叵使无江山。\r\n栽桃种杏须付我，已办铁锁迟公攀。"
        },
        {
            "title": "太保节使赵公挽词",
            "content": "结发险艰会，捐躯跳荡功。\r\n鬓凋犹陛戟，心在惜弢弓。\r\n剑履三槐次，楼台四壁中。\r\n诸郎竞文武，不朽是清风。"
        },
        {
            "title": "入秭归界",
            "content": "山根系马得浆家，深入穷乡事可嗟。\r\n蚯蚓祟人能作瘴，茱萸随俗强煎茶。\r\n幽禽不见但闻语，野草无名都著花。\r\n窈窕崎岖殊未艾，去程方始问三巴。"
        },
        {
            "title": "次韵同年杨使君回自毘陵，同泛石湖，舟中见",
            "content": "客舫中流下，人家夹岸看。\r\n洛花堆锦暖，吴藕镂冰寒。\r\n莫厌清欢暂，须知后会难。\r\n小诗烦本事，任秃采毫端。\r\n\r\n【注释】：【原题】：\r\n次韵同年杨使君回自毘陵，同泛石湖，舟中见赠"
        },
        {
            "title": "十一月十日海云赏山茶",
            "content": "门巷欢呼十里村，腊前风物已知春。\r\n两年池上经行处，万里天边未去人。\r\n客鬓花身俱岁晚，妆光酒色且时新。\r\n海云桥下溪如镜，休把冠巾照路尘。"
        },
        {
            "title": "霜后纪园中草木十二绝",
            "content": "清霜染柿叶，荒园有佳趣。\r\n留连伴岁晚，莫作流红去。"
        },
        {
            "title": "送张真甫中书奉祠归蜀",
            "content": "种成桃李恰新阴，忽忆家山丛桂林。\r\n客路莫嫌归计拙，春江争似骇机深。\r\n一封朝奏钧天梦，万里江行魏阙心。\r\n後日还朝饱风露，黑头应有雪丝侵。"
        },
        {
            "title": "香山",
            "content": "抖擞轩裳一哄尘，任教空翠滴乌巾。\r\n老身已到篮舆上，处处青山是故人。"
        },
        {
            "title": "丙午新正书怀十首",
            "content": "不用桃符帖画鸡，身心安处是天倪。\r\n行年六十旧历日，汗脚尺三新杖藜。\r\n祝我胜周花甲子，谢人深劝玉东西。\r\n春风若借筋骸便，先渡南村学灌畦。"
        },
        {
            "title": "金山岭",
            "content": "阪峻身频偃，崖深首屡回。\r\n云浮平地出，路拂半天来。\r\n但阅关山过，都忘岁月催。\r\n湘南初上马，犹插早春梅。"
        },
        {
            "title": "次韵徐廷献机宜送自酿石室酒",
            "content": "元亮折腰嘻已久，故山应有欲芜田。\r\n因君办作送酒客，忆我北窗清书眠。"
        },
        {
            "title": "题画卷五首",
            "content": "暑云泼墨送惊雷，坐见前山骤雨来。\r\n今夜一凉千万里，更无焦卷与尘埃。"
        },
        {
            "title": "夜宴曲",
            "content": "金麟喷香烟龙蟠，玉灯九枝青阑干。\r\n明琼翠带湘帘斑，风帏绣浪千飞鸾。\r\n舞娥紫袖如弓弯，云中一笑天解颜。\r\n衔杯快卷玻璃乾，花楼促箭鬘宵寒，二十五声宫点阑。"
        },
        {
            "title": "万州西山湖亭秋荷尚盛",
            "content": "丛荟忽明眼，山腰灩湖光。\r\n列岫绕云锦，深林护风香。\r\n西山即太华，玉井余秋芳。\r\n隔江招岑仙，共擘双莲房。"
        },
        {
            "title": "再题青城山",
            "content": "万里清游不暇慵，双旌换得一枝筇。\r\n来从井络直西路，上到江源第一峰。\r\n海内闲身输我佚，山中佳气为人浓。\r\n题诗试刻岩前石，付与他年苏晕重。"
        },
        {
            "title": "题毕少董翻经图",
            "content": "绛帐胡沙暗，青编古意深。\r\n谁知洛下咏，中有越人吟。"
        },
        {
            "title": "题开元天宝遗事",
            "content": "谢蛮舞袖贵妃弦，秦国如花虢国妍。\r\n不赏缠头三百万，阿姨何处费金钱？"
        },
        {
            "title": "代人七月十四日生朝",
            "content": "秋入壶中玉宇鲜，芝兰桃李共熙然。\r\n已饶瑞荚明朝满，先借清蟾一夜圆。\r\n北阙紫泥应道路，东山红袖莫云烟。\r\n如今且醉江湖酒，来岁城南尺五天。"
        },
        {
            "title": "育王望海亭",
            "content": "海云晻霭日茏葱，案指光中万象空。\r\n想见蓬莱西望眼，也应知我立长风。"
        },
        {
            "title": "诺惺庵枕上",
            "content": "噩梦惊回晓枕寒，青灯犹照药炉边。\r\n纸窗弄色如胧月，又了浮生一夜眠。"
        },
        {
            "title": "老态",
            "content": "浮生自有老规模，寒燠随宜不用拘。\r\n未尽九秋先挟纩，犹赊十月已开炉。\r\n一心定后冥欣厌，四大安时适惨舒。\r\n若使强追年少乐，直成赤手縛於菟。"
        },
        {
            "title": "偶然",
            "content": "偶然寸木压岑楼，且放渠侬出一头。\r\n鲸漫横江无奈暟，鹏虽运海不如鸠。\r\n躬当自厚人何责，世已相违我莫求。\r\n石火光中争底事，宽颜收拾付东流。"
        },
        {
            "title": "观禊帖有感",
            "content": "古人赋多情，无事辄愁苦。\r\n兰亭一觞咏，感慨乃如许。"
        },
        {
            "title": "梅雨五绝",
            "content": "千山云深甲子雨，十日地湿东南风。\r\n静里壶天人不到，火轮飞出默存中。"
        },
        {
            "title": "次韵子永雪後见赠",
            "content": "雪瓴待伴半阴晴，竟日檐冰溜雨声。\r\n九陌泥乾尘未动，南山石露塔犹明。\r\n稍闻吉语占农事，便觉归心胜宦情。\r\n想得秫田来岁好，瓦盆加酿灌愁城。"
        },
        {
            "title": "明日复雨凉，再用韵",
            "content": "东山朝日澹冥蒙，一片云生万叠中。\r\n宿雨未苏焦卷尽，又烦箕井唤雷公。"
        },
        {
            "title": "十一月十二日枕上晓作",
            "content": "竹响风成阵，窗明雪已花。\r\n柴扉吟冻犬，纸瓦啄饥鸦。\r\n宿酒欺寒力，新诗管岁华。\r\n日高犹拥被，蓐食媿邻家。"
        },
        {
            "title": "夔门即事",
            "content": "峡行风物不堪论，袢暑骄阳杂瘴氛。\r\n人入恭南多附赘，山从夔子尽侵云。\r\n竹枝旧曲元无调，麴米新篘但有闻。\r\n试觅清冷一杯水，筒泉须自卧龙分。"
        },
        {
            "title": "春晚偶题",
            "content": "寂寥春事冷於秋，雨打风吹断送休。\r\n点检梨花成一梦，蘸红新绿满枝头。"
        },
        {
            "title": "与下夫、朋元游陈侍御园",
            "content": "沙际春风卷物华，意行聊复到君家。\r\n年年我是曾来客，处处梅皆旧识花。\r\n官减不妨诗事业，地寒犹办醉生涯。\r\n城中马上那知此，尘满长裾席帽斜。"
        },
        {
            "title": "初赴明州",
            "content": "四征惟是欠东征，行李如今忽四明。\r\n海接三韩诸岛近，江分七堰两潮平，\r\n拟将宽大来宣诏，先趁清和去劝耕。\r\n顶踵国恩元未报，驱驰何敢叹劳生。"
        },
        {
            "title": "宿阊门",
            "content": "五更潮落水鸣船，霜送新寒到枕边。\r\n报道雾收红日上，野翁犹盖短篷眠。"
        },
        {
            "title": "重阳后，半月天气温丽，忽变奇寒，晦日大雪",
            "content": "狂飙吹小春，刮面剧剑鋩。\r\n云气泼浓墨，午窗变曛黄。\r\n六花大如掌，浩荡来无乡。\r\n青女正熟睡，不记行新霜。\r\n寒暑故密移，滕巽乃尔狂。\r\n南邻炭未买，北邻绵未装。\r\n敢论酒价涌，束薪逾桂芳。\r\n岂不解蚤计，善舞须袖长。\r\n频年田薄收，十家九空囊。\r\n被冻知不免，但恨太匆忙。\r\n今朝复何朝，晴色挂屋梁。\r\n人物各解严，儿童笑相将。\r\n熙如谷黍温，免作沟木僵。\r\n两邻报无恙，为汝歌慨慷。\r\n\r\n【注释】：【原题】：\r\n重阳后，半月天气温丽，忽变奇寒，晦日大雪，乡人御冬之计多未办"
        },
        {
            "title": "九月三十日夜出关候致远不至",
            "content": "风劲便轻棹，霜严怯弊裘。\r\n青山蟠巨浸，红树立沧洲。\r\n月黑鴈犹去，灯寒人更愁。\r\n烟松漫小岘，何处问鸣驺"
        },
        {
            "title": "冬祠太乙六言",
            "content": "三一旧传神咒，十神今济时艰。\r\n愿挽灵旗北指，为君直捣阴山。"
        },
        {
            "title": "次韵龚养正送水仙花",
            "content": "色界香尘付八还，正观不起况邪观。\r\n花前犹有诗情在，还作凌波步月看。"
        },
        {
            "title": "除夜前二日夜雨",
            "content": "雪不成花夜雨来，垄头一洗定无埃。\r\n小童却怕溪桥滑，明日先生合探梅。"
        },
        {
            "title": "睡觉",
            "content": "漏箭声中断角哀，界窗犹有月徘徊。\r\n心兵休为一蚊动，句法却从孤雁来。\r\n漱罢玉池甘似醴，梦余金鼓辩如雷。\r\n夜长展转添许事，推枕萧然一笑咍。"
        },
        {
            "title": "大宁河",
            "content": "梨枣从来数内丘，大宁河畔果园稠。\r\n荆箱扰扰拦街卖，红皱黄团满店头。"
        },
        {
            "title": "起岩又送立春日再得雪诗，亦次韵",
            "content": "十分佳景媚冬残，好事天心不复悭。\r\n已遣梅花斜竹外，更飘瑞叶向人间。\r\n渔蓑晚色都堪画，羌笛春光亦度关。\r\n想得东风来处路，白银宫阙锁三山。"
        },
        {
            "title": "春前十日作",
            "content": "腊浅犹赊十日春，官忙长愧百年身。\r\n雪催未动诗无力，愁遣还来酒不神。\r\n节物何曾欺老病？书生自惯说悲辛。\r\n终期戚促成何事，今古纷纷一窖尘。"
        },
        {
            "title": "元日",
            "content": "屋角峥嵘斗柄移，案头萧索烛花垂。\r\n与时消息评新药，若节春秋忆旧诗。\r\n饥饭困眠全体懒，风餐露宿半生痴。\r\n尊前现在休嫌老，最後屠苏把一巵。"
        },
        {
            "title": "四月五日集陈园照山堂",
            "content": "寻壑经丘到此堂，官闲聊作送春忙。\r\n短篱水面残红满，团扇风前众绿香。\r\n尽卷帘旌延竹色，深斟杯酒纳山光。\r\n洞门无锁城门近，转午鸡啼日正长。"
        },
        {
            "title": "晓枕",
            "content": "病夫心口相语，何日佳眠似渠？\r\n舒惨常随天气，关心窗暗窗明。\r\n日晏扶头未起，唤人先问阴晴。"
        },
        {
            "title": "葵花萱草",
            "content": "卫足保明哲，忘忧助欢娱。\r\n欣欣夏日永，媚我幽人庐。"
        },
        {
            "title": "十月朔客建业，不得与兄弟上冢之列，悲感成",
            "content": "岁已看成暮，身今未得归。\r\n风尘孤泪尽，霜露寸心违。\r\n南涧新流水，西山旧落晖。\r\n烟松应好在，宿草定成非。\r\n逝水方东去，浮云浪北飞。\r\n危魂先自断，不待更沾衣。\r\n\r\n【注释】：【原题】：\r\n十月朔客建业，不得与兄弟上冢之列，悲感成诗"
        },
        {
            "title": "时叙火後，意不释然，作诗解之",
            "content": "潘郎晓衾梦蘧蘧，舞马竟与融风俱。\r\n前驱炎官後热属，席卷不贷渊明庐。\r\n君家十年四立壁，震风凌雨啼妻孥。\r\n平生白眼盖九州，闭户不纳结驷车。\r\n清贫往往被鬼笑，付与一炬相揶揄。\r\n井垔木刊乌鼠赭，汝则暂戏吾何辜？\r\n天阙悠悠虎豹怒，叱阍上诉非良图。\r\n作诗聊复相料理，甑堕已破空踟蹰。\r\n浮生适来且适去，况此茅屋三间余。\r\n扫除劫灰得空阔，新月恰上东墙隅。\r\n幕天席地正可乐，为君鼓旗助歌呼。"
        },
        {
            "title": "乐先生辟新堂以待芍药酴醾，作诗奉赠",
            "content": "芍药有国色，酴醾乃天香。\r\n二妙绝世立，百草为不芳。\r\n先生绝俗姿，风味本无双。\r\n年来悟结习，欱试安心方。\r\n天魔巧伺便，作计回刚肠。\r\n多情开此花，艳绝温柔乡。\r\n道人为一笑，正尔未易忘。\r\n呼童葺荷芷，择胜开轩窗。\r\n啼莺不愁思，游蜂亦猖狂。\r\n百年颦呻顷，共此过隙光。\r\n朝为春条绿，暮为秋叶黄。\r\n把翫尚无几，况以忧愁妨。\r\n愿言秉烛游，迨此春宵长。"
        },
        {
            "title": "下岩",
            "content": "畴昔中岩一梦残，下岩风景亦高寒。\r\n峡中无处堪停棹，雨后今朝始凭阑。\r\n不用苦求毫相现，祗教长挂水帘看。\r\n山僧劝我题苍壁，坡谷前头未敢刊。"
        },
        {
            "title": "夜泊湾舟大风雨，未至衡州一百二十里",
            "content": "阿香搅客眠，夜半驱疾雷。\r\n空水受奇响，如从船底来。\r\n嘈嘈雨窗闹，轧轧风柁开。\r\n睡魔走辟易，耳界愁喧豗。\r\n有顷飘骤过，滩声独鸣哀。\r\n灯婢烛囊衣，篙师理樯桅。\r\n烦扰到明发，村鸡亦喈喈。"
        },
        {
            "title": "晚春田园杂兴十二绝",
            "content": "细擣枨虀卖膾鱼，西风吹上四腮鲈。\r\n雪松酥腻千丝缕，除却松江到处无。"
        },
        {
            "title": "八月二十二日寓直玉堂，雨後顿凉",
            "content": "雨意蒸云暗夕阳，浓薰满院落花香。\r\n题诗弄笔北窗下，将此工夫报答凉。"
        },
        {
            "title": "戏题无常钟二绝",
            "content": "合成四大散成空，草木经春便有冬。\r\n生灭去来相对代，为君题作有常钟。"
        },
        {
            "title": "夜发昆山",
            "content": "岁寒人墐户，霜重独登舟。\r\n弱橹摇孤梦，疏篷盖百忧。\r\n但吟今不乐，岂计几宜休？\r\n惭愧沙湖月，年年照薄游。"
        },
        {
            "title": "晚步东郊",
            "content": "水墨依林寺，青黄负郭田。\r\n斜阳犹满地，片月早中天。\r\n策策鸦飞急，冥冥树影圆。\r\n西山元自好，那更著云烟。"
        },
        {
            "title": "藻侄比课五言诗，已有意趣，老怀甚喜，因吟",
            "content": "汗渍筇枝赤，苔封屐齿青。\r\n有医延上坐，无客抗分庭。\r\n霁月钻窗看，鸣琴侧枕听。\r\n莫嗔猿鹤怨，岫幌两年扃。\r\n\r\n【注释】：【原题】：\r\n藻侄比课五言诗，已有意趣，老怀甚喜，因吟病中十二首示之，可率昆季赓和，胜终日饱闲也"
        },
        {
            "title": "蹋鸱巾",
            "content": "重译知书自贵珍，一生心愧蹋鸱巾。\r\n雨中折角君何爱，帝有衣裳易介鳞。"
        },
        {
            "title": "龙学侍郎清河侯张公挽词",
            "content": "太息逢萋锦，平生付薄冰。\r\n沧溟淙赤舌，白日照青蝇。\r\n岳麓身犹健，星维驭已升。\r\n天如遗一老，人亦望三登。"
        },
        {
            "title": "题羔羊斋外木芙蓉",
            "content": "慵妆酣酒夕阳浓，洗尽霜痕看绮丛。\r\n绿地团花红锦障，不知庭院有西风。"
        },
        {
            "title": "望都",
            "content": "荒寺疏钟解客鞍，由山东畔白烟寒。\r\n望都风土连唐县，翁媪排门带瘿看。"
        },
        {
            "title": "与现、寿二长老游寿泉，因话去年林屋之游，",
            "content": "何年锡杖斫清甘，天遣深源寿此庵。\r\n金魇万枝浮倒影，为君题作菊花潭。\r\n\r\n【注释】：【原题】：\r\n与现、寿二长老游寿泉，因话去年林屋之游，题赠松风放浪入云关，二衲相从一士闲。人与瘦筇俱老健，去年今日在包山。"
        },
        {
            "title": "道中",
            "content": "月冷吟蛩草，湖平宿鹭沙。\r\n客愁无锦字，乡信有灯花。\r\n踪迹随风叶，程途犯斗槎。\r\n君看枝上鹊，薄暮亦还家。"
        },
        {
            "title": "五月闻莺二首",
            "content": "一声初上最高枝，忙杀呕哑百舌儿。\r\n老尽西园千树绿，却怜槐眼正迷离。"
        },
        {
            "title": "龙津桥",
            "content": "燕石扶栏玉作堆，柳塘南北抱城回。\r\n西山剩放龙津水，留待官军饮马来。"
        },
        {
            "title": "病中夜坐呈致远",
            "content": "似雾如烟夜气浮，鹤鸣惊睡起搔头。\r\n含风竹影淡留月，著雨蛩声深怨秋。\r\n万事心空痴已惯，百骸岁晚病相投。\r\n便当采药西山去，脚力蹒跚怕远游。"
        },
        {
            "title": "将赴建康出城",
            "content": "牒诉缤纷塞瓮天，经年痴坐两三椽。\r\n出门纳纳乾坤大，依旧青山绕画船。"
        },
        {
            "title": "元夜忆群从",
            "content": "愁里仍蒿径，闲中更荜门。\r\n青灯聊自照，浊酒为谁温？\r\n隙月知无梦，窗梅寄断魂。\r\n遥怜好兄弟，飘泊两江村。"
        },
        {
            "title": "石榴",
            "content": "日烘古锦囊，露浥红玛瑙。\r\n玉池咽清肥，三彭跡如扫。"
        },
        {
            "title": "题开元天宝遗事",
            "content": "御前羯鼓透春空，笑觉花奴手未工。\r\n一曲打开红杏蕊，须知天子是天公。"
        },
        {
            "title": "初冬近飲酒作",
            "content": "天水邊陲南接蜀，秦山翠照峨峨緑。\r\n世間豈有糞金牛，枉使五丁斧山玉。\r\n罷侯置守自蜀始，监郡東來兩成轂。\r\n至今芙蓉城上土，邦人猶記张儀築。\r\n偏方遠僻坐井底，豈知東國窮鋒鏃。\r\n十月为正布時令，方驗水行攺周木。\r\n南征北戍幸息肩，洒酒炰豚賀新屬。\r\n祖龙妄意一至萬，當道已聞神嫗哭。\r\n炎家天子惪編户，政患嬴皇威令酷。\r\n急於恩紀緩文法，正歲尚猶傳五六。\r\n吾民久已作秦氏，迄今十月猶遺俗。\r\n野人何暇論年代，但憶每逢多稼熟。\r\n青裾女子翻茜袖，抽鎌穫稻腰如束。\r\n三時勤苦一時好，自古有年非汝獨。\r\n七雄争戰已遥遠，萬代興亡真返復。\r\n洛誦徒勞口囁嚅，不如屡把壼中醁。"
        },
        {
            "title": "予寓邑中與諸子講學巨山姪孫轉示初冬书事因",
            "content": "霜風幾夕報初寒，蟋蟀歸來已四遷。\r\n舊物有氈眠軟暖，講堂逢鱓饋新鮮。\r\n功名久已遺清老，征戍何由及晚年。\r\n暴客更緣貧见外，時危身老亦悠悠。\r\n\r\n【注释】：【原题】：\r\n予寓邑中與諸子講學巨山姪孫轉示初冬书事因用韻"
        },
        {
            "title": "丙午人日立春，屈指癸卯孟夏晦得疾，恰千日",
            "content": "百年能有几春光，只合都将付醉乡。\r\n衰病豁除千日外，尚余三万五千场。\r\n\r\n【注释】：【原题】：\r\n丙午人日立春，屈指癸卯孟夏晦得疾，恰千日矣，戏书"
        },
        {
            "title": "汴河",
            "content": "指顾枯河五十年，龙舟早晚定疏川？\r\n还京却要东南运，酸枣棠梨莫蓊然。"
        },
        {
            "title": "行唐村平野，晴色妍甚",
            "content": "暖日烘繁梅，穠香扑征鞅。\r\n云烟酿春色，心目两骀荡。\r\n柳眉翠已扫，桑眼青未放。\r\n兹游定不俗，前路八千嶂。"
        },
        {
            "title": "早衰",
            "content": "早衰头脑已冬烘，信拙心情似苦空。\r\n僚旧姓名多健忘，家人长短总佯聋。\r\n一窗暖日棋声里，四壁寒灯药气中。\r\n晚景只消如此过，不堪拈出教儿童。"
        },
        {
            "title": "次韵马少伊、郁舜举寄示同游石湖诗卷七首",
            "content": "莫问朝歌与棘津，浮生惟有一杯春。\r\n君看百战功名地，越戍吴台两窖尘。"
        },
        {
            "title": "淳熙五年四月二日，直宿玉堂，怀旧二绝句",
            "content": "雪山刁斗不停挝，夜把军书敢顾家。\r\n珍重玉堂今夜梦，静闻宫漏隔宫花。"
        },
        {
            "title": "再游天平，有怀旧事，且得卓庵之处，呈寿老",
            "content": "访旧光阴二十年，残僧相对两依然。\r\n木兰已老无花发，石竹依前有麝眠。\r\n万户直须龟手药，一龛何用买山钱。\r\n从今半座须分我，共说昏昏一觉禅。"
        },
        {
            "title": "次韵宣州西园",
            "content": "星芒垂耀笔床寒，河汉波流砚滴乾。\r\n棐几松跗入三昧，一篇诗就一杯残。"
        },
        {
            "title": "元夕",
            "content": "落梅穠李趁时新，枯木岩边一任春。\r\n尚爱乡音醒病耳，隔墙时有卖饧人。"
        },
        {
            "title": "喜雪示桂人",
            "content": "腊雪同云岭外稀，南人北客尽冬衣。\r\n从今老杜诗犹信，梅片飞时雪也飞。"
        },
        {
            "title": "再赠寿老",
            "content": "澹斋寂莫澹庵空，玉柱金庭一梦中。\r\n我病君衰犹见在，莫嫌俱作白头翁。"
        },
        {
            "title": "雪霁独登南楼",
            "content": "雪睛风劲晚来冰，楼上奇寒病骨惊。\r\n雀啄空檐银笋堕，鸦翻高树玉尘倾。\r\n青帘闪闪千家静，黄帽亭亭一水横。\r\n坐久天容却温丽，一弯新月对长庚。"
        },
        {
            "title": "巴东峡口",
            "content": "水宿频欹侧，徒行又险艰。\r\n舟危神女峡，马瘦鬼门关。\r\n照夜烧畲陇，缘云种笮山。\r\n催成头雪白，休说鬓丝斑。"
        },
        {
            "title": "梅雨五绝",
            "content": "梅雨暂收斜照明，去年无此一日晴。\r\n忽思城东黄篾舫，卧听打鼓踏车声。"
        },
        {
            "title": "次韵严子文旅中见赠",
            "content": "杯中畴昔共江天，倾座新诗报警联。\r\n海浦寸心空共月，京华双鬓各凋年。\r\n交情敢说同方友，句法甘从弟子员。\r\n有意数从文字饮，何须争着祖生鞭。"
        },
        {
            "title": "采莲",
            "content": "溪头风迅怯单衣，两桨凌波去似飞。\r\n折得苹花双叶子，绿鬟撩乱带香归。"
        },
        {
            "title": "中秋无月",
            "content": "扑地痴云欲万重，家家帘幙护房栊。\r\n世间第一无情物，谁似中秋雨与风。"
        },
        {
            "title": "高景庵读旧题有感",
            "content": "莓苔风雨旧诗留，十七年前鬓未秋。\r\n岩桂拂云篁竹拱，树犹如此一搔头。"
        },
        {
            "title": "玉虚观去宜春二十五里。许君上升时，飞白茅",
            "content": "白云堆里白茅飞，香味芳辛胜五芝。\r\n揉叶煮泉摩腹去，全胜石髓畏风吹。\r\n\r\n【注释】：【原题】：\r\n玉虚观去宜春二十五里。许君上升时，飞白茅数叶，以赐王长史，王以宅为观。观旁至今有仙茅，极异常草，备五味，尤辛辣，云久食可仙，道士煮汤以设客"
        },
        {
            "title": "乌戍密印寺",
            "content": "青堆溪上水平堤，绛瓦参差半掩扉。\r\n我与圣公俱客寓，人传帝子尚灵威。\r\n胜缘龃龉三重障，志士辛勤十载归。\r\n花木禅房都不见，但余蝙蝠昼群飞。"
        },
        {
            "title": "次韵马少伊、郁舜举寄示同游石湖诗卷七首",
            "content": "芜城老藓不知春，忽有柴门月色新。\r\n芝草琅玕无锁钥，自无超俗扣门人。"
        },
        {
            "title": "枕上六言二首",
            "content": "独眠被出圭角，晏起帐承隙光。\r\n一老绸缪牖户，几人颠倒衣裳。"
        },
        {
            "title": "邻山县",
            "content": "山顶嘘云黑似烟，修篁高柳共昏然。\r\n鸟啼一夜劝归去，谁道东川无杜鹃？"
        },
        {
            "title": "留侯庙",
            "content": "功成轻举信良谋，心与鸱夷共一舟。\r\n吕媪区区无鸟喙，先生轻负赤松游。"
        },
        {
            "title": "偶书",
            "content": "捏目华中影现身，有为皆妄懒方真。\r\n已甘搰搰勤为圃，休向滔滔苦问津。\r\n书至五千空拄腹，钱非十万不通神。\r\n君看汗简沉碑者，随水随风几窖尘!"
        },
        {
            "title": "元夕大风雨",
            "content": "河倾海立夜翻盆，不独妨灯更损春。\r\n冻涩笙簧犹可耐，滴皴梅颊势须嗔。"
        },
        {
            "title": "销夏湾",
            "content": "蓼矶枫渚故离宫，一曲清涟九里宫。\r\n纵有暑光无著处，青山环水水浮空。"
        },
        {
            "title": "拟古",
            "content": "弯环楼前月，掩抑楼上人。\r\n人月不得语，相看两凝颦。\r\n西窗回纹机，织遍锦字春。\r\n聊可自持翫，何由将寄君。"
        },
        {
            "title": "逍遥楼席上赠张邦达教授，张癸未省闱门生也",
            "content": "畴昔金门看选贤，一星终矣半英躔。\r\n谁怜蛮府清池句，不著南山捷径鞭。\r\n作者七人茅瘴地，肃霜九月菊残天。\r\n浮生聚散如风雨，同倚东楼岂偶然。\r\n\r\n【注释】：【原题】：\r\n逍遥楼席上赠张邦达教授，张癸未省闱门生也。同年进士俱会楼上者七人"
        },
        {
            "title": "再赋五杂",
            "content": "五杂俎，汉旌旆。\r\n往复来，宾鸿字。\r\n不得已，餐毡使。"
        },
        {
            "title": "邵阳口路麤恶，积雨余泞难行",
            "content": "平生春梦境，俛仰抚八极。\r\n湖南天尽头，梦亦未常识。\r\n岂知多病身，今乃著脚历。\r\n山泉澄不清，崖土璺而赤。\r\n坳堂滑胜油，垒块硬逾石。\r\n贪夫一回顾，壮士三叹息。\r\n不知清淑气，果复曾郁积。\r\n我岂鄙夷之，短咏聊一剧。"
        },
        {
            "title": "藻侄比课五言诗，已有意趣，老怀甚喜，因吟",
            "content": "静里秋先到，闲中昼自长。\r\n门阑疑泄柳，尸祝漫庚桑。\r\n腹已枵经笥，身犹试药方。\r\n强名今日愈，勃窣负东墙。\r\n\r\n【注释】：【原题】：\r\n藻侄比课五言诗，已有意趣，老怀甚喜，因吟病中十二首示之，可率昆季赓和，胜终日饱闲也"
        },
        {
            "title": "插秧",
            "content": "种密移疏绿毯平，行间清浅縠纹生。\r\n谁知细细青青草，中有丰年击坏声！"
        },
        {
            "title": "次韵许季韶通判水乡席上",
            "content": "青山绿浦竹间明，彷佛苕溪好处行。\r\n解愠风来如故旧，催诗雨作要将迎。\r\n休兵幕府乌鸢乐，熟稻边城鼓笛声。\r\n摹写个中须彩笔，句成仍挟水云清。"
        },
        {
            "title": "代儿童作立春贴门诗三首",
            "content": "盛族推山长，修龄号栎翁。\r\n屏花春不老，日日是东风。"
        },
        {
            "title": "别拟太上皇帝挽歌词六首",
            "content": "与子传神器，承家得圣人。\r\n阶庭天下养，壶峤海中春。\r\n四叶斑衣乐，三加玉册新。\r\n寿宫如帝所，何必上霄晨。"
        },
        {
            "title": "上清宫",
            "content": "历井扪参兴未阑，丹梯通处更跻攀。\r\n冥蒙蜀道一云气，破碎岷山千髻鬟。\r\n但觉星辰垂地上，不知风雨满人间。\r\n蜗牛两角犹如梦，更说纷纷触与蛮。"
        },
        {
            "title": "公辨用前韵见赠，复次韵",
            "content": "先生笔力玉山鳌，气压明堂一柱蒿。\r\n雪碗涤毫词绝妙，朱弦缩瑟调弥高。\r\n心兵不起无三粲，坐客常多似四豪。\r\n喜有过从南北巷，苏兰薪桂瀹溪毛。"
        },
        {
            "title": "再游上方",
            "content": "僧共老花俱在，客将春鴈同回。\r\n范叔一寒如此，刘剆前度曾来。"
        },
        {
            "title": "次韵杨同年秘监见寄二首",
            "content": "瘴云岚雨几时归？应把周南视九夷。\r\n旧说鬼神惊落笔，新传狐兔骇搴旗。\r\n韶江石老箫音在，庾岭梅残驿使迟。\r\n自古朱弦清庙具，莫贪鹏海看天池。"
        },
        {
            "title": "范村雪后",
            "content": "习气犹余烬，钟情未湿灰。\r\n忍寒贪看雪，讳老强寻梅。\r\n熨贴愁眉展，勾般笑口开。\r\n直疑身健在，时有句飞来。"
        },
        {
            "title": "华山道中",
            "content": "过午曾云未肯开，暖寒村店竹初灰。\r\n萧萧林响棠梨战，晚恐阳山有雨来。"
        },
        {
            "title": "定兴",
            "content": "新城迁次少人烟，桑柘中间井径寒。\r\n亦有染人来卖缬，淡红深碧挂长竿。"
        },
        {
            "title": "次韵李子永雪中长句",
            "content": "黄昏苦寒乌鸟稀，吹沙走石交横飞。\r\n布衾如铁复似水，梦想东风来解围。\r\n岂知天地有奇事，夜半窗纸生光辉。\r\n兜罗宝界佛所现，冥凌不敢专璇玑。\r\n开门倚杖眩一色，迥立此世空无依。\r\n少年行乐恍尚记，瑶林珠树中成蹊。\r\n犬骄鹰俊马蹄快，狡穴未尽须穷追。\r\n湖海粗豪今岂在，但忆鸣哮如饿鸱。\r\n北邻亦复淡生活，要我忍寒呤此诗。\r\n手龟笔退不可捉，墨泓龃龉冰生衣。"
        },
        {
            "title": "寄题石湖海棠",
            "content": "手开芳径越城头，红锦屠苏结绮楼。\r\n不把万枝银烛照，淡云微月替人愁。"
        },
        {
            "title": "上巳前一日学射山、万岁池故事",
            "content": "北郊征路记前回，三尺惊尘马踏开。\r\n新涨忽明多病眼，好风如把及时杯。\r\n青黄麦垄平平去，疏密桤林整整来。\r\n游骑不知都几许？长堤十里转轻雷。"
        },
        {
            "title": "送刘唐卿户曹擢第西归",
            "content": "槐黄灯火困豪英，此去书窗得此生。\r\n学力根深方蒂固，功名水到自渠成。"
        },
        {
            "title": "王千岭",
            "content": "山灵设险合峥嵘，行客何须向此行。\r\n羸马不前人雨汗，此身安得讳劳生。"
        },
        {
            "title": "次韵马少伊木犀",
            "content": "月窟飞来露已凉，断无尘格惹蜂黄。\r\n纤纤绿裹排金粟，何处能容九里香？\r\n水尾山腰树影苍，一天风露不供香。\r\n谁家镜里能消得，付与诗人古锦囊。\r\n密密娇黄侍翠舆，避风遮日小扶疏。\r\n画阑想见悬秋晚，无限宫香总不如。"
        },
        {
            "title": "提刑察院王丈挽词",
            "content": "谕蜀三年戍，还吴万里船。\r\n云归双节後，雪白短檠前。\r\n百世春秋传，一丘阳羡田。\r\n浮生如此了，何必更凌烟！\r\n日者悲离索，公今又眇冥。\r\n门人办韩集，子舍得韦经。\r\n此去念筑室，空来闻过庭。\r\n平生无路见，终古泣松铭。"
        },
        {
            "title": "既离成都，故人送者远至汉嘉分袂，其尤远而",
            "content": "我本住林屋，风吹来锦城。\r\n锦城亦休乐？所乐多友生。\r\n相从不知久，相送不计程。\r\n横绝峨眉巅，欲去有余情。\r\n吾宗盖难弟，李郭人中英，\r\n二杨懿文德，谭子资粹清。\r\n相视心莫逆，剧谈四筵轻。\r\n明朝各回首，云水相与平。\r\n我今投绂去，行且扶藜耕。\r\n凄凉别知赋，慷慨结客行。\r\n後会岂不好，路长恐寒盟。\r\n诸贤乃不凡，骨相有功名。\r\n大厦罩群木，明廷朝万灵。\r\n王畿坦如砥，结绶当同登。\r\n道傍石湖水，谁能叩柴荆。\r\n梦中傥相见，秉烛听残更。\r\n\r\n【注释】：【原题】：\r\n既离成都，故人送者远至汉嘉分袂，其尤远而相及于峨眉之上者六人︰范季申、郭中行、杨商卿、嗣勋、李良仲、谭德称，口占此诗留别"
        },
        {
            "title": "次韵知府王仲行尚书鹿鸣燕古风",
            "content": "昔人重远行，供账饯出祖。\r\n矧今燕嘉宾，宜有赠行语。\r\n府公文章公，青紫拾芥取。\r\n联翩二百言，字字劝稽古。\r\n戒之书鱼蠹，勉以云鹏举。\r\n作霖要实用，洗兵嫌不武。\r\n诸生承意气，脱迹蜕农圃。\r\n明年一声雷，幽蛰起平楚。\r\n班行入鵷鹭，榜贴缀龙虎。\r\n回头谢府公，公言非漫与。\r\n府公亦庙廊，来莅琼林俎。\r\n千载吴趋行，愁绝白紵舞。\r\n我闻有此作，病卧嗟未睹。\r\n今晨梅驿动，副墨到衡宇。\r\n调高瑟音希，芒寒剑光吐。\r\n谁云鹿鸣废，正赖广微补。\r\n当年群玉会，方驾肃飙羽。\r\n倡酬久寂莫，邂逅相劳苦。\r\n世故万浮云，交情一旧雨。\r\n谁当将诗坛，君实东道主。"
        },
        {
            "title": "续长恨歌",
            "content": "金杯潋灩晓妆寒，国色天香胜牡丹。\r\n白凤诏书来已暮，六宫铅粉半春阑。"
        },
        {
            "title": "别拟太上皇帝挽歌词六首",
            "content": "身济投艰业，时乘拨乱机。\r\n荆榛荒帐殿，风雨颒戎衣。\r\n有日临黄道，无星彗紫微。\r\n至今淮海上，犹咏六龙飞。"
        },
        {
            "title": "秋日杂兴",
            "content": "秋高气弥清，岁晏天雨霜。\r\n繁枝各病绿，况乃枝上香。\r\n向来不胜春，渺在无何乡。\r\n乐极定自悲，谁欤此更张。\r\n春秋无终穷，荣落殊未央！"
        },
        {
            "title": "草虫扇",
            "content": "莫嫌络纬股鸣悲，解向寒窗促晓机。\r\n海眼多花无藉在，颠狂只待学于飞。"
        },
        {
            "title": "次韵致远自毘陵见寄",
            "content": "新词一阕话羁愁，清似寒泉咽陇头。\r\n官下有谁同此景，仲宣应是独登楼。"
        },
        {
            "title": "雪寒探梅",
            "content": "酸风如箭莫凭阑，冻合横枝雪未乾。\r\n吴下得春元自晚，那堪天与十分寒。"
        },
        {
            "title": "燕台後卢橘一株，冬前先开极香",
            "content": "卢橘花残细细飞，满枝晴日闹蜂儿。\r\n霜余有此香无奈，合与称题赋小诗。"
        },
        {
            "title": "殊不恶斋秋晚闲吟五绝",
            "content": "好风入帘图画响，斜照穿隙网丝明。\r\n檐间双雀有时斗，壁下一蛩终日鸣。"
        },
        {
            "title": "重读唐太宗纪",
            "content": "父子情深苦亦深，盖天神武一沾襟。\r\n想当拔刃投床际，也忆海池舟里心。\r\n承乾谋父保天年，青雀图兄亦两全。\r\n隐刺诸儿却孥戮，一私知隔几山渊。\r\n更张聊欲亢吾宗，仁孝承家合至公。\r\n天发杀机那可料，正投阿武祸胎中。"
        },
        {
            "title": "吊陈叔宝词",
            "content": "赏心亭上再来游，烟月迷人独自愁。\r\n行到江边无去路，却随潮水过扬州。"
        },
        {
            "title": "宣化道中",
            "content": "瘦草萧疏已似秋，盘陀山骨束江流。\r\n两崖若不顽如铁，争得狂澜拍岸休"
        },
        {
            "title": "次韵乐先生吴中见寄八首",
            "content": "懒不看书似姓边，梦魂飞绕白鸥前。\r\n须知席帽冲尘出，不似篷窗听雨眠。"
        },
        {
            "title": "婆罗坪",
            "content": "仙圣飞行此是家，路逢真境但惊呀。\r\n神农尝外尽灵药，天女散余多异花。\r\n岚雨逼衣寒似铁，冰泉炊米硬于沙。\r\n峰头事事殊尘世，缺甃跳梁笑井蛙。"
        },
        {
            "title": "蚤晴发广安军，晚宿萍池村庄",
            "content": "夜雨洗烦蒸，晓风荐清穆。\r\n云头聩铁山，日脚迸金瀑。\r\n暑涂一日凉，远客万事足。\r\n羁人正奔波，观者何陆续。\r\n翠盖立严妆，青裙行跣足。\r\n俗陋介南徼，物华入东蜀。\r\n竹萌苦已青，荔子酸犹绿。\r\n修芦密成篱，直柏森似纛。\r\n泥乾马蹄松，路坦亭堠速。\r\n暮投何人庄，窗户暗修竹。"
        },
        {
            "title": "晚潮",
            "content": "东风吹雨晚潮生，叠鼓催船镜里行。\r\n底事今年春涨小？去年曾与画桥平。"
        },
        {
            "title": "寒食郊行书事",
            "content": "陇麦欣欣绿，山桃寂寂红。\r\n帆边渔蕝浪，木末酒旗风。\r\n信步随芳草，迷途问小童。\r\n赏心添脚力，呼渡过溪东。"
        },
        {
            "title": "浙东参政寄示会稽蓬莱阁诗轴，次韵寄题",
            "content": "鳌背飞来绀碧浮，人间还有小蓬丘。\r\n不须击水三千里，已压中天十二楼。\r\n羽驾旧曾将梦到，芝田今合为公秋。\r\n玉霄有客方东望，竟欲乘风驭气游。"
        },
        {
            "title": "渐水",
            "content": "黄流日夜向南风，道出封丘处处逢。\r\n紫盖黄旗在湖海，故应河伯欲朝宗。"
        },
        {
            "title": "胡长文给事挽词三首",
            "content": "结绶参高妙，垂绅侍邃清。\r\n紫荷青琐闼，玉帐锦官城。\r\n行矣超龟列，终然忧骥程。\r\n寂寥经济事，遗恨入铭旌。"
        },
        {
            "title": "寄题鹿伯可见一堂",
            "content": "生来于君一岁长，决去愧我三年迟。\r\n今世谁不落第二，著鞭尚续堂中诗。"
        },
        {
            "title": "自巫山遵陆以避黑石诸滩，大雨不可行，泊驿",
            "content": "巫山信是阳云台，客行五日云不开。\r\n阴晴何常有朝暮，夜雨少休明复来。\r\n今朝水长不知数，没尽山根苍石堆。\r\n东矶西矶尽如削，大滩小滩俱若雷。\r\n不知瞿唐复何似？想见万顷淙一杯。\r\n祗今水剂已壮矣，闻道陆程尤艰哉\r\n摩围隘口石生角，蹋疯坡前泥似醅。\r\n眼前安得故园路，江沙江草便青鞋。\r\n\r\n【注释】：【原题】：\r\n自巫山遵陆以避黑石诸滩，大雨不可行，泊驿中一日，吏士自秭归陆行者亦会"
        },
        {
            "title": "舫＊晚憩",
            "content": "心作万缘起，境生千劫忙。\r\n谁同油幕静，独对篆烟长。\r\n有尽天魔力，无穷海印光。\r\n雨余弦月上，尘界本清凉。"
        },
        {
            "title": "晓出北郊",
            "content": "逼仄深巷中，葱茏绿阴交。\r\n山家不早起，闭户如藏逃。\r\n浓露蜕蝉咽，小风饥燕高。\r\n新渠廑涓流，坏陂方怒号。\r\n遐甿病瘠土，不肯昏作劳。\r\n灭裂复灭裂，晚秧如牛毛。\r\n空余朝气白，浮浮湿弓刀。\r\n官称劝农使，临风首频搔。"
        },
        {
            "title": "次韵庆充避暑水西寺",
            "content": "佳晨出西郭，仰视天宇清。\r\n乐哉旷土怀，浩浩吞四溟。\r\n新涨忽勇退，篱落粘枯萍。\r\n风幡招客游，旷望隔苹汀。\r\n仆夫厉清深，竹舆竦亭亭。\r\n波翻石凿落，尚带蛟龙腥。\r\n华堂入松竹，德人占聚星。\r\n脱帽飞羽觞，颓放解天刑。\r\n时当行火令，草腐亦化萤。\r\n炎官纷陆梁，空飞赤云俜。\r\n遥知垄上耘，暴背愁白丁。\r\n兹游岂易得，未用叹沉冥。"
        },
        {
            "title": "东林寺",
            "content": "谈易翻经宰木春，三生犹自袅烟熏。\r\n客尘长隔虎溪水，劫火不侵香谷云。\r\n老矣懒供莲社课，归哉忺读草堂文。\r\n山头一任天灯现，个事何曾落见闻。"
        },
        {
            "title": "酒边",
            "content": "团扇香中嫋嫋风，断肠声里看羞红。\r\n不须过处催乾盏，听彻歌头盏自空。"
        },
        {
            "title": "幽誓",
            "content": "天風厲兮山木黄，歲晼晚兮又早霜。\r\n虎號崖兮石飞下，山中人兮孰虞。\r\n予造軔兮挾輈，紛不可兮此淹留。\r\n靈曄兮遄邁，趣駕兮遠遊。\r\n予高馳兮雨濡蓋，予揭淺兮水漸珮。\r\n横四方兮未極，泥盎盎兮予车以败。\r\n望夫君兮天東南，江復山兮斯路巉。\r\n恍欲遇兮忽不见，奄书晦兮雲曇曇。\r\n前马兮無路，税駕兮無所。\r\n誰與共兮芳馨，獨蒼茫兮愁苦。"
        },
        {
            "title": "天成桥",
            "content": "一冈邑屋旧河滩，却望河身百里间。\r\n涌土涨沙漫白道，天成桥石在高山。"
        },
        {
            "title": "浮湘行",
            "content": "湘山中间湘水横，绿苹叶齐春涨生，\r\n盘涡沄沄去无声。吾乘桂舟泝中濡，\r\n扬波击汰双橹狞，辘轳引笮如牛鸣。\r\n篙师绝叫叠鼓轰，潜鱼跳奔乳猿惊。\r\n暖烟浮空书梦腾，山长水远天无情。\r\n吹箫拊瑟吊湘灵，水妃风御缤来迎，\r\n问客良苦远征行。昨者斧钺下青冥，\r\n命我尽护安南兵，岭海一视如王庭。\r\n布荡阳春濯腐腥，王事靡监来有程，\r\n匪躬之故惟尔甿。芳洲杜若空青青，\r\n九歌凄悲不可听，愿赓楚调归和平。"
        },
        {
            "title": "题日记",
            "content": "谁言万事转头空，未转头时亦梦中。\r\n若向梦中寻梦觉，觉来还入大槐宫。"
        },
        {
            "title": "次韻項丈雪詩",
            "content": "兜羅世界三千刹，重璧棲臺十二城。\r\n雲暗峨嵋封古色，日曛鳷鹊溜春聲。\r\n莫將蕉葉評摩詰，且撚梅花慰廣平。\r\n更憶緱山可憐夜，怯寒誰與伴調笙。"
        },
        {
            "title": "九盘坡布水",
            "content": "莫惜萦回上九盘，洗心双瀑雪花寒。\r\n野翁酌水煎茶献，自古人来到此难。"
        },
        {
            "title": "病中三偈",
            "content": "扰扰随流无定期，波停浪息始应知。\r\n一尘不偶同归处，四海无亲独步时。\r\n苦相打通俱入妙，病缘才入更何疑。\r\n霜清木落千山露，笑杀东风叶满枝。"
        },
        {
            "title": "夔州竹枝歌九首",
            "content": "新城果园连灢西，枇杷压枝杏子肥\r\n半青半黄朝出卖，日午买盐沽酒归。"
        },
        {
            "title": "李深之西尉同年谈吴兴风物，再用古城韵",
            "content": "李侯昔游吴，莲舟镜苍茫。\r\n风鬟与雾鬓，共濯玻璃光。\r\n采花不盈舫，日暮云水香。\r\n还登缥缈楼，罗襟酒淋浪。\r\n卷箔纳星月，踏筵按伊梁。\r\n安知有恨事，但恐蒹葭苍。\r\n风吹落穷谷，草深麋鹿场。\r\n高冈苦炎热，游子悲异乡。\r\n尚喜简书省，期会无匆忙。\r\n犹余作诗苦，消瘦如东阳。"
        },
        {
            "title": "送郭季勇同年归衡山",
            "content": "天坏郭有道，文献今在兹。\r\n啄喙家鸡群，见子野鹤姿。\r\n尘笼万里心，择食中夜饥。\r\n拙宦避捷径，瘴风吹鬓丝。\r\n平生杏园友，把酒天南陲。\r\n何敢吏朱浮，但喜见紫芝。\r\n问君今何适？旧圃余荒畦。\r\n提携汉阴瓮，岁晚俱忘机。\r\n勿开衡山云，恐惊隐沦栖。\r\n定肯从君游，岁晚攀桂枝。\r\n我亦理吴榜，春湘绿苹齐。\r\n风蒲为谁落，之子同襟期。\r\n丁宁祝融峰，将迎雨枯藜。\r\n一望五千里，共洗蛮烟悲。"
        },
        {
            "title": "鞭春微雨",
            "content": "旛胜丝丝雨，竹歌步步尘。\r\n一年新乐事，万里未归人。\r\n云薄竟悭雪，酒浓先受春。\r\n送寒东作近，惭愧耦耕身。"
        },
        {
            "title": "兴安乳洞有上中下三岩，妙绝南州，率同僚饯",
            "content": "山水敦夙好，烟霞痼奇怀。\r\n向闻乳洞胜，出岭更徘徊。\r\n雪林缟万李，东风知我来。\r\n华裾绣高原，故人纷後陪。\r\n系马玉溪桥，嵌根豁崔嵬。\r\n荡荡碧瑶宫，冰泉漱墙隈。\r\n芝田溉石液，深畦龙所开。\r\n丐我一掬悭，沫此炎州埃。\r\n仍呼轮袍舞，醉倒瑞露杯。\r\n但恐惊山灵，腰鼓轰春雷。\r\n薪翁杂饷妇，圜视欢以咍。\r\n兹岩何时凿，阅世几劫灰？\r\n始有此客狂，後会真悠哉。\r\n南游冠平生，已去首犹回。\r\n岁月可无纪，三洞俱靡崖。\r\n会有好事者，摩挲读苍苔。\r\n\r\n【注释】：【原题】：\r\n兴安乳洞有上中下三岩，妙绝南州，率同僚饯别者二十一人游之"
        },
        {
            "title": "题查山林氏",
            "content": "户庭清深宅翠微，雪如佳壁唤题诗。\r\n烟梢矗矗青围屋，露叶鲜鲜绿满篱。\r\n宿雨一春才泛鸭，新芜几日已藏碑。\r\n山僧见客如枯木，疑是懒残南岳师。"
        },
        {
            "title": "宴坐庵",
            "content": "五更风竹闹轩窗，听作江船浪隐床。\r\n枕上翻身寻断梦，故人待漏满靴霜。"
        },
        {
            "title": "元夕后连阴",
            "content": "问讯东风几日来，冷烟寒雾锁池台。\r\n扫空积雪翻成雨，收尽残灯未见梅。\r\n夜饮厌厌非老伴，春阴漠漠是愁媒。\r\n谁能腰鼓催花信，快打凉州百面雷。"
        },
        {
            "title": "余与陆务观自圣政所分袂，每别辄五年，离合",
            "content": "宦途流转几沉浮，鸡黍何年共一丘。\r\n动辄五年迟远信，常于三伏话羁愁。\r\n月生後夜天应老，泪浇中岩水不流。\r\n一语相开仍自解，除书闻已趣刀头。\r\n\r\n【注释】：【原题】：\r\n余与陆务观自圣政所分袂，每别辄五年，离合又常以六月，似有数者。中岩送别，至挥泪失声，留此为赠"
        },
        {
            "title": "书樊子南游西山二记后",
            "content": "仙山草木锁卿云，不到花平不离尘。\r\n十丈牡丹如锦盖，人间姚魏却争春。"
        },
        {
            "title": "虎丘六绝句·致爽阁",
            "content": "碧嶂横陈似断鳌，画阑相对两雄豪。\r\n东轩只有云千顷，不似西山爽气高。"
        },
        {
            "title": "送汪圣锡侍郎帅福唐",
            "content": "承明才入又南州，重见旌旗照柁楼。\r\n道义平生无捷径，风波随处有虚舟。\r\n如公未可违文石，稽古何妨欠碧油。\r\n我亦登门烦著录，此行无力为王留。"
        },
        {
            "title": "霜后纪园中草木十二绝",
            "content": "菊老芙蓉退，化工少均逸。\r\n蚤晚梅花动，从此无闲日。"
        },
        {
            "title": "除夜感懹",
            "content": "松楸百年哀，霜露终岁悲。\r\n天地岂汝偏，鬼神谅无私。\r\n孤穷罪当尔，我今怨尤谁？\r\n噎绝梦自语，伶俜影相随。\r\n岂无一经传，政坐五鬼嗤。\r\n凿枘共龃龉，榛荆费耘耔。\r\n付畀踰丘山，奉承劣毫厘。\r\n生男九族欢，所愿作门楣。\r\n时命有大谬，生男竟何裨？\r\n匏瓜谩枵腹，蒲柳无真姿。\r\n蹙缩高颧颊，萧骚短髯髭。\r\n贫病老岁月，斗杓坐成移。\r\n晓风凄以寒，帘幕相纷披。\r\n月星炯我冠，雾雨泫我衣。\r\n焄蒿奉祠事，苦泪落酒巵。\r\n逝者日以远，生者日以衰。\r\n羸骖驾九折，日暮抱长饥。\r\n岐路正巉绝，耿耿谁当知？"
        },
        {
            "title": "佛池口大风复泊",
            "content": "碧苇无思连天生，青山有情终日横。\r\n风声汹怒木朝拔，川气流光珠夜明。\r\n谁能坐守白头浪，我欲往骑金背鲸。\r\n俯仰之间抚四海，可怜步步愁江程。"
        },
        {
            "title": "占星者谓命宫月孛，独行无害，但去年复照作",
            "content": "昔躔初度本除灾，何意重逢作病媒。\r\n久住灵游今日过，历翁欢喜劝椒杯。\r\n\r\n【注释】：【原题】：\r\n占星者谓命宫月孛，独行无害，但去年复照作灾，今年正月一日已出，而岁星作福，戏昼"
        },
        {
            "title": "孟峤之家姬乞题扇",
            "content": "翠袖凌寒弄月明，梅花影下醉三更。\r\n一天风露谁惊觉，寂寞空杯缀落英。"
        },
        {
            "title": "二偈呈似寿老",
            "content": "法法刹那无住，云何见在去来。\r\n若觅三心不见，便从不见打开。\r\n孟说所过者化，庄云相代乎前。\r\n何处安身立命？饥餐渴饮困眠。"
        },
        {
            "title": "中峰",
            "content": "凌高蹋危峰，斗下俯幽谷。\r\n仙英馥椒兰，嘉荫矗旄纛。\r\n空翠元不雨，泄云自膏沐。\r\n暑给森有棱，瘁肌凄欲粟。\r\n白崖如负依，金界奠苍麓。\r\n众峰拱二八，娟妙绕重屋。\r\n真人与尊者，幽居接松竹。\r\n呼之傥肯应，留我试餐玉。"
        },
        {
            "title": "晓枕闻雨",
            "content": "暗淡更残景，低迷病酒怀。\r\n剔灯寒作伴，添被厚如埋。\r\n胆冷都无梦，心空却似齐。\r\n地炉煎粥沸，听作雨鸣阶。"
        },
        {
            "title": "淳熙四年六月二十七日，登大峨之巅，一名胜",
            "content": "胜峰高哉摩紫青，白鹿导我登化城。\r\n住山大士喜客至，兜罗布界缤相迎。\r\n圆景明晖倚云立，艴如七宝庄严成。\r\n一光未定一光发，中有墨像随心生。\r\n白毫从地插空碧，散烛象纬天尤惊。\r\n夜神受记亦修供，照世洞然千百灯。\r\n明朝银界混一白，咫尺眩转寒凌竞。\r\n天容野色儵开闭，惨澹变化愁仙灵。\r\n人言六通欲大现，洗山急雨如盆倾。\r\n重轮桑采印岩腹，非烟非雾非丹青。\r\n我与化人中共住，镜光觌面交相呈。\r\n前山忽涌大圆相，日围月晕浮青冥。\r\n林泉草木尽含裹，是则名为普光明。\r\n言词海藏不胜赞，北峰复有金桥横。\r\n众慈久立佛事竟，一尘不起山竛竮。\r\n向来无法可宣说，为问有耳如何听？\r\n我本三生同行愿，随缘一念犹相应。\r\n此行且复印心地，衣有宝珠奚外营？\r\n题诗说偈作公案，亦使来者知吾曾。\r\n神通佛法须判断，一任热碗春雷鸣。\r\n\r\n【注释】：【原题】：\r\n淳熙四年六月二十七日，登大峨之巅，一名胜峰山，佛书以为普贤大士所居。连日光相大现，赋诗纪实，属印老刻之，以为山中一重公案"
        },
        {
            "title": "清湘驿送王柳州南归二绝",
            "content": "我已兼程无脚力，君犹追路有襟期。\r\n从今月下共花下，谁复醉吟先和诗？"
        },
        {
            "title": "新荔枝四绝",
            "content": "甘露凝成一颗冰，露穠冰厚更芳馨。\r\n夜凉将到星河下，拟共嫦娥斗月明。"
        },
        {
            "title": "次韵姜尧章雪中见赠",
            "content": "玉龙阵长空，皋比忽先犯。\r\n鳞甲塞天飞，战逐三百万。\r\n当时访戴舟，却访一寒范。\r\n新诗如美人，蓬荜愧三粲。"
        },
        {
            "title": "放下庵即事三绝",
            "content": "无风香篆吐长丝，收架凝尘不下帷。\r\n鸟雀声和晴日暖，午窗扪虱坐多时。"
        },
        {
            "title": "槠洲道中",
            "content": "烟凝山如影，云褰日射毫。\r\n桃间红树迥，麦里绿丛高。\r\n客子叹游倦，田家甘作劳。\r\n乘除吾尚可，未拟赋离骚。"
        },
        {
            "title": "田家留客行",
            "content": "行人莫笑田家小，门户虽低堪洒扫。\r\n大儿系驴桑树边，小儿拂席软胜毡。\r\n木臼新春雪花白，急炊香饭来看客：\r\n好人入门百事宜，今年不忧蚕麦迟！"
        },
        {
            "title": "九月五日晴暖步后园",
            "content": "海气烘晴入断霞，半空云影界山斜。\r\n轻罗小扇游蜂畔，只比东风有菊花。"
        },
        {
            "title": "戏题赵从善两画轴三首",
            "content": "无笑无言两断魂，一杯谁为暖霜寒。\r\n情知别有真真在，试与千呼万唤看。"
        },
        {
            "title": "重送文处厚，因寄蜀父老三首",
            "content": "灌口江源不断流，峨眉山月几番秋。\r\n江山好处吾能记，为问江山记客否？"
        },
        {
            "title": "右春田园杂兴十二绝",
            "content": "海雨江风浪作堆，时新鱼菜逐春回。\r\n荻芽抽笋河魨上，楝子开花石首来。"
        },
        {
            "title": "戏题索桥",
            "content": "织簟匀铺面，排绳强架空。\r\n染人高晒帛，猎户远张罿。\r\n薄薄难承雨，翻翻不受风。\r\n何时将蜀客，东下看垂虹？"
        },
        {
            "title": "题药簏",
            "content": "合成四大本非真，便有千般病染身。\r\n地火水风都散後，不知染病是何人。"
        },
        {
            "title": "奠唐少梁晋仲兄弟墓下",
            "content": "当年连璧气如蜺，人许跻攀九列齐。\r\n黄壤一时埋玉树，青云何处用丹梯？\r\n生平书札频双鲤，岁晚交情但只鸡。\r\n眼底伤心难制泪，宁论宿草已萋萋。"
        },
        {
            "title": "怀桂林所思亭",
            "content": "篸山奇绝送归时，曾榜新亭号所思。\r\n桂林祗今湘水外，他年空有四愁诗。"
        },
        {
            "title": "霜后纪园中草木十二绝",
            "content": "门冬如佳隶，长年护阶除。\r\n生儿乃不凡，磊落玻璃珠。"
        },
        {
            "title": "清湘驿送王柳州南归二绝",
            "content": "南归北去路茫茫，不是行人也断肠。\r\n可惜湘江春夜月，落花时节照离觞。"
        },
        {
            "title": "次韵袁起岩常熟道中三绝句",
            "content": "吴径难胜四牡騑，扁舟辛苦凿冰归。\r\n简书鞅掌吟诗苦，并与东阳减带回。"
        },
        {
            "title": "寄题林景思雪巢六言三首",
            "content": "万境人踪尽绝，百围天籁都沉。\r\n惟余冷淡生活，时复捻髭冻吟。"
        },
        {
            "title": "积雨作寒",
            "content": "熨帖重寻毳衲，补苴尽护纸窗。\r\n余生雪鬓禅榻，昨梦云帆涨江。"
        },
        {
            "title": "三江亭观雪",
            "content": "阴山阳朔雪中回，行到天西玉作堆。\r\n乘兴却游东海上，白银宫阙认蓬莱。"
        },
        {
            "title": "神弦",
            "content": "双娥一去三千秋，粉篁春泪凝古愁。\r\n神鼍悲鸣老龙怨，水为翻澜云为留。\r\n素空逗露晚花泣，神官行水鳞僮湿。\r\n潮声不平江风急，苍梧冥茫九山立。"
        },
        {
            "title": "秭归郡圃绝句二首",
            "content": "花竹萧骚小圃畦，官居翻似隐沦栖。\r\n巴山四合秋阳满，杜宇黄鹂相对啼。"
        },
        {
            "title": "豫章南浦亭泊舟",
            "content": "绣槛临沧渚，牙樯插暮沙。\r\n浦云沉断雁，江雨入昏鸦。\r\n野旷天何近，春寒岁未华。\r\n来朝风一席，随处且浮家。"
        },
        {
            "title": "雪复大作六言",
            "content": "伶俜冻雀蹲晚，噤渗疏梅锁春。\r\n有客典衣沽酒，何人增价卖薪？"
        },
        {
            "title": "玉堂寓直",
            "content": "摛文窗户九霄中，岸帻烧香愧老农。\r\n上直马归催下钥，传更人唱促鸣钟。\r\n金城嶻嵲云千雉，碧瓦参差月万重。\r\n骨冷魂清都不梦，玉阶萧瑟听秋蛩。"
        },
        {
            "title": "胥口",
            "content": "扁舟拍浪信西东，何处孤帆万里风。\r\n一雨快晴云放树，两山中断水粘空。"
        },
        {
            "title": "次韵陈融甫支盐年家见赠二首",
            "content": "范村如荒村，一老雪垂领。\r\n高轩款门来，惊破雀罗静。\r\n披草出迎客，玉笋森秀整。\r\n短章虽寂寞，染指已尝鼎。\r\n归骖不可驻，晨昏思定省。"
        },
        {
            "title": "合江亭隔江望瑶林庄梅盛开，过江访之，马上",
            "content": "何处春能早，疏篱限激湍。\r\n竹间烟雪迥，马上晚香寒。\r\n唤渡聊相觅，巡檐得细看。\r\n极知微雨意，未许日烘残。\r\n\r\n【注释】：【原题】：\r\n合江亭隔江望瑶林庄梅盛开，过江访之，马上哦此"
        },
        {
            "title": "次韵王浚明用时举苦热韵见赠",
            "content": "暑窗当午思昏昏，雷起千峰睡不闻。\r\n铄石谁能招楚魄，斫冰我欲访湘君。\r\n年华祗合加餐饭，事业休工刺绣文。\r\n赖有两贤南北巷，岁寒幽谷共兰薰。"
        },
        {
            "title": "放鱼行",
            "content": "水落塘枯鱼卧陆，小儿抱取不濡足。\r\n昂藏赤＊亦垂头，背负玄鳞三十六。\r\n家人涤砧不辞劳，云有素书金错刀。\r\n嗟予赎放岂徼福，忍把汝命供吾饕。\r\n如今已脱张胡子，好上龙门饮湖水。\r\n不然崛起载飞仙，切莫颠狂称长史。"
        },
        {
            "title": "送陈朋元赴溧阳",
            "content": "九畹滋兰静自芳，啁啾谁复认孤凰。\r\n风流岁晚嫌杯酒，文字功深得鬓霜。\r\n敛板君犹能俛仰，倚楼吾敢计行藏。\r\n船开便作江南客，天色无情更鴈行。"
        },
        {
            "title": "发荆州",
            "content": "初上篷笼竹笮船，始知身是剑南官。\r\n沙头沽酒市楼暖，径步买薪江墅寒。\r\n自古秦吴称绝国，于今归峡有名滩。\r\n千山万水垂垂老，只欠天西蜀道难。"
        },
        {
            "title": "四花",
            "content": "素馨间茉莉，木犀和玉簪。\r\n医来都屏去，头眩怕香侵。"
        },
        {
            "title": "古风上知府秘书",
            "content": "神仙绝世立，功行闻清都。\r\n玉符赐长生，镊云游紫虚。\r\n鸡犬尔何知，偶舐药鼎余。\r\n身轻亦仙去，罡风与之俱。\r\n俯视旧篱落，眇莽如积苏。\r\n非无凤与麟，终然侣虫鱼。\r\n微物岂有命，政尔谢泥涂。\r\n时哉适丁是，邂逅真良图。\r\n大鹏上扶摇，南溟聒天沸。\r\n斥鷃有羽翼，意满蓬蒿里。\r\n不如附骥蝇，掣电抹荆蓟。\r\n谁云极云麽，俛仰且万里。\r\n向来庭户间，决起不踰咫。\r\n飘颻托方便，意气乃如此。\r\n物生未可料，旦暮倘逢世。\r\n君看功名场，得失一交臂。"
        },
        {
            "title": "谒南岳",
            "content": "湘中固多山，夹岸万马屯。\r\n坡陀无敢高，似逊乔岳尊。\r\n晓投望云亭，众丘拱墙藩。\r\n浓岚忽飘荡，积翠浮云端。\r\n天柱已峻极，祝融更高寒。\r\n紫盖郁当中，冈势汹崩奔。\r\n峙为赤帝峰，下直宫壖垣。\r\n角楼捧双阙，圆方模九阍。\r\n炎符抚中兴，南正实司天。\r\n草木薰协气，山林奠神奸。\r\n妥灵有备物，龙卷鸾旗轩。\r\n走忝桂林伯，与神俱南辕。\r\n上谒礼亦宜，为国忧元元。\r\n心空祸福相，古井寒无澜。\r\n杯珓不用掷，但愿归田园。\r\n相传壁画好，拂拭尘埃昏。\r\n弓刀立壮士，剑佩班灵官。\r\n後宫行乐处，窈窕千云鬟。\r\n锦地舞月书，珠栊侍春闲。\r\n武氏笔已绝，梗概犹清妍。\r\n旋车阖庙去，颇厌山市喧。\r\n胜果招客游，径排集贤关。\r\n梵庋绚杂组，锡杖锵古鐶。\r\n避雨胜业阁，晚晴留凭栏。\r\n石廪＊岣嵝，望眼增孱颜。\r\n上封眇孤绝，南台半云烟。\r\n碧岫有灵药，朱陵巢洞仙。\r\n病倦懒幽讨，山僧镌我顽。\r\n松樛唐季枝，柏局隋初根。\r\n奇事不胜纪，重游当细论。"
        },
        {
            "title": "衡阳道中",
            "content": "黑羖钻篱破，花猪突户开。\r\n空山竹瓦屋，犹有燕飞来。"
        },
        {
            "title": "枕上",
            "content": "明月无声满屋梁，梦余分影上人床。\r\n素娥脉脉翻愁寂，付与风铃语夜长。"
        },
        {
            "title": "次伯安推官赠别韵",
            "content": "交情弥岁竟匆匆，短棹归寻一亩宫。\r\n塞责文书容我懒，及时杯酒赖君同。\r\n披云峰顶城头月，揽秀堂前扇里风。\r\n千里音书慰离索，莫言天远费鳞鸿。"
        },
        {
            "title": "八场坪闻猿",
            "content": "清猿冷冷鸣玉箫，三声西声高树梢。\r\n子母联拳传枝去，忽作哀厉长鸣号。\r\n天寒林深山石恶，行人举头双泪阁。\r\n雪涧琴心未足悲，须写峡中肠断时。"
        },
        {
            "title": "案上梅花",
            "content": "地炉火暖日烘窗，一夜花须半吐黄。\r\n鼻观圆通熏百和，博山三夕罢烧香。"
        },
        {
            "title": "晓发飞乌，晨霞满天，少顷大雨。吴谚云\"朝",
            "content": "朝霞不出门，暮霞行千里。\r\n今晨日未出，晓气散如绮。\r\n心疑雨再作，眼转云四起。\r\n我岂知天道，吴农谚云尔。\r\n古来占滂沱，说者类恢诡\r\n飞云走群羊，停云俗三稀。\r\n月当天毕宿，风自少女起。\r\n烂石烧成香，汗础润如洗。\r\n逐妇鸠能拙，穴居狸有智。\r\n蜉蝣强知时，蜥蜴与闻计。\r\n垤鸣东山鹳，堂审南柯蚁。\r\n或加阴石鞭，或议阳门闭。\r\n或云逢庚变，或自换甲始。\r\n行鹅与象龙，聚讼非一理。\r\n不如老农谚，响应捷如鬼。\r\n哦诗敢夸博，聊用醒午睡。\r\n\r\n【注释】：【原题】：\r\n晓发飞乌，晨霞满天，少顷大雨。吴谚云\"朝霞不出门，暮霞行千里＂验之信然，戏纪其事"
        },
        {
            "title": "土门",
            "content": "污泥汨峻阪，狠石卧中路。\r\n睥睨无敢前，趑趄屡却顾。\r\n长绳引篮舆，前挽後推去。\r\n吏士更叫号，作气欲飞度。\r\n颠坠较分寸，商略营蹞步。\r\n须臾气亦竟，一一汗如雨。"
        },
        {
            "title": "题漫斋壁",
            "content": "汉阴无械可容机，岁晚功名一衲衣。\r\n槁木闲身随念懒，浮云幻事转头非。\r\n三彭已罢庚申守，五鬼从教乙丑归。\r\n富贵神仙两俱累，此心安处是真依。"
        },
        {
            "title": "题开元天宝遗事",
            "content": "剥啄延秋屋上鸟，明朝箭道入东都。\r\n宫中亦有风流阵，不及渔阳突骑粗。"
        },
        {
            "title": "次韵乐先生除夜三绝",
            "content": "团蒲曲几坐成痴，北看南观恍是非。\r\n道眼已空诗眼在，梅花欲动雪花稀。"
        },
        {
            "title": "次韵龚养正中秋无月三首",
            "content": "丙夜清光些子见，儿童惊喜强雄夸。\r\n阑珊高兴应无几，恰似春残看落花。"
        },
        {
            "title": "题张曦颜两花图──繁杏",
            "content": "红纷团枝一万重，当年独自费东风。\r\n若为报答春无赖，付与笙歌鼎沸中。"
        },
        {
            "title": "倚竹",
            "content": "轻薄人情翻覆手，冰容却耐幽居久。\r\n关中旧事逐春休，付与新人莫回首。\r\n目送斜阳忘却归，竹风摇曳翠罗衣。\r\n君看脉脉无言处，中有杜陵饥客诗。"
        },
        {
            "title": "宋玉宅",
            "content": "悲秋人去语难工，摇落空山草木风。\r\n犹有市人传旧事，酒垆还在宋家东。"
        },
        {
            "title": "聞石湖海棠盛開亟携家過之三絶",
            "content": "東風花信十分開，細意留連待我來。\r\n開過十分風不動，更無一片點蒼苔。"
        },
        {
            "title": "荣木",
            "content": "薰风南来，木荣於兹。\r\n木荣几时？黄落从之。\r\n逝其须臾，坐成四时。\r\n今我不学，殆其已而。\r\n天旋地游，日月其根。\r\n形息气徂，不亡者存。\r\n去乡离家，莫肯过门。\r\n猗欤先师，不我疪陃。\r\n褰衣示珠，俾我复旧。\r\n自我来归，十年不富。\r\n孰蠹孰蛊，惟汝自疚。\r\n冉冉荣木，霜华将坠。\r\n天黑路长，屹蹶可畏。\r\n隶也不力，奚取六骥。\r\n脂车著鞭，一息而至。"
        },
        {
            "title": "除夜地炉书事",
            "content": "节物闲门里，人怀老境中。\r\n雁声凌急雨，灯影战斜风。\r\n糟{酉黄}新醅白，柴锥软火红。\r\n人家忺夜话，我已困蒙茸。"
        },
        {
            "title": "洪景卢内翰使还入境，以诗迓之",
            "content": "玉帛干戈汹并驰，孤臣叱驭触危机。\r\n关山无极申舟去，天地有情苏武归。\r\n汉月凌秋随使节，胡尘卷暑避征衣。\r\n国人渴望公颜色，为报褰帷入帝畿。"
        },
        {
            "title": "毛公坛福地",
            "content": "松萝滴翠白昼阴，七十二峰中最深。\r\n绿毛仙翁已仙去，惟有石坛留竹坞。\r\n竹阴扫坛石槎牙，汉时风雨生藓花。\r\n山中笙鹤尚遗响，湖外人烟惊岁华。\r\n道人眸子照秋色，邀我分山筑丹室。\r\n驱丁役甲莫儿嬉，渴饮隐泉饥饵术。"
        },
        {
            "title": "初夏三绝呈游子明、王仲显",
            "content": "一帘芳树绿葱葱，胡蝶飞来觅绮丛。\r\n雪白荼蘼红宝相，尚携春色见薰风。"
        },
        {
            "title": "题画卷五首",
            "content": "秋晚黄芦断岸，江南野水连天。\r\n日色微明鱼网，鴈飞行人苍烟。"
        },
        {
            "title": "再赋五杂",
            "content": "五杂俎，绶若若。\r\n往复来，大车铎。\r\n不得已，去丘壑。"
        },
        {
            "title": "交難",
            "content": "美一人兮巖之扃，珮璧月兮間珠星。\r\n歲既单兮不圭幣，路巉絶兮遠莫致。\r\n稼石田兮长飢，誰與此兮蓺之。\r\n藉予玉兮雙瑴，先予絺兮五兩。\r\n不萬一兮當此，託长風兮寄想。\r\n长風兮無旁，吾媒乏兮凤凰。\r\n謂蘋若兮蒿艾，凤告予兮以不祥。\r\n恐青女兮行秋，奄銷歇兮衆芳。\r\n搴芳華兮玉蕤，將以遺兮所思。\r\n玉蕤兮霜露，所思兮未知。"
        },
        {
            "title": "瑞香三首",
            "content": "小槛移秀色，端来媚禅房。\r\n道人不解饮，醺然醉天香。"
        },
        {
            "title": "重九独坐玉麟堂",
            "content": "江上西风动所思，又将清赏负东篱。\r\n年年客路黄花酒，日日乡心白雁诗。\r\n笼月秦淮无旧曲，驰烟钟阜有新移。\r\n人生笑口真稀阔，况值官忙闵雨时。"
        },
        {
            "title": "自咏瘦悴",
            "content": "皮下多无肉，秋来瘦不禁。\r\n骨棱春焙銙，筋蹙海山沉。\r\n虮虱从何有，蚊蝇枉见侵。\r\n惟余老筇杖，相伴两虚心。"
        },
        {
            "title": "十月朝开炉偶书。余病归二年，未能拜扫松楸",
            "content": "圃芋今年紫，篱枫昨日丹。\r\n开炉修故事，听雨说新寒。\r\n桔社重游阻，楸行再拜难。\r\n此时西望眼，衰涕不胜弹。\r\n\r\n【注释】：【原题】：\r\n十月朝开炉偶书。余病归二年，未能拜扫松楸，曩常以此日侍先兄游洞庭，并写悲感之怀"
        },
        {
            "title": "题画卷五首",
            "content": "春阴十日溪头暗，夜半西风雨脚收。\r\n但觉奔霆吼空谷，遥知万壑正争流。"
        },
        {
            "title": "玉麟堂会诸司观牡丹酴醾三绝",
            "content": "东风微峭护余春，红紫香中酒自温。\r\n不用忙催银烛上，酴醾如雪照黄昏。"
        },
        {
            "title": "壬辰七月十六日侵晨真率会，石湖路中书事",
            "content": "白葛乌纱称老农，溪南溪北水车风。\r\n稻头的皪粘朝露，步入明珠翠纲中。"
        },
        {
            "title": "上沙舍舟",
            "content": "村北村南打稻声，竹舆随处款柴荆。\r\n斜阳倒景天如醉，明日山行更好晴。"
        },
        {
            "title": "题立雪图",
            "content": "堂下心如铁，庵中语似雷。\r\n有人参此语，三个一坑埋。"
        },
        {
            "title": "明日子充折赠，次韵谢之",
            "content": "海上三山冠彩霞，六时高会雨天花。\r\n步虚声里随风下，吹落寻常百姓家。"
        },
        {
            "title": "阊门初泛二十四韵",
            "content": "好在驰烟路，平生载酒行。\r\n摧藏身久病，契阔岁频更。\r\n昨夜灯花晓，今朝稻把晴。\r\n出门新梦境，触目旧诗情。\r\n水远推篷眩，天宽倚柁惊。\r\n转湾添繂挽，罨岸并篙撑。\r\n舫后装儿女，舻前酌弟兄。\r\n醅香新麴嫩，茗味小春轻。\r\n红皱分霜果，黄蔫捻夕英。\r\n缬林疏露屋，朱阁静临城。\r\n桃坞论今昔，枫桥管送迎。\r\n山腰樵担动，木末酒旗明。\r\n竟日窑烟直，中流塔影横。\r\n数帆残照满，一笛暮江平。\r\n煞网枫边桁，牵罾柳际棚。\r\n岫云萦石住，田水穴堤鸣。\r\n过渡牛归速，穿篱犬吠狞。\r\n鱼寒犹作阵，雁远更闻声。\r\n急橹潮痕出，疏钟暝色生。\r\n邻翁欣问讯，逋客愧寒盟。\r\n一昨成归卧，于今负耦耕。\r\n生涯都塌飒，心曲漫峥嵘。\r\n猿鹤休多怨，菰蓴尚可羹。\r\n药囊吾厌苦，扶惫且班荆。"
        },
        {
            "title": "奉题胡宗伟推官揽秀堂",
            "content": "城外屏峰云百叠，城里看云笏拄颊。\r\n山灵自与人争秀，明灭烟霏难应接。\r\n南邻范叔骨相寒，不如骑曹知爱山。\r\n晨霞傥可救枵腹，丐君分我入朝餐。"
        },
        {
            "title": "覆盆",
            "content": "三登三降冈始断，一步一休日欲斜。\r\n浊酒半瓶不得暖，覆盆有舖无浆家。"
        },
        {
            "title": "次韵致远自毘陵见寄",
            "content": "黄鹄高飞碧落寒，向来山水梦惊残。\r\n故情若问玄真子，依旧江头把钓竿。"
        },
        {
            "title": "放鹤亭",
            "content": "石门关外古亭基，树老藤枯野径微。\r\n放鹤道人今不见，故应人与鹤俱飞。"
        },
        {
            "title": "立春大雪，招亲友共春盘，坐上作",
            "content": "积雪锢万瓦，云容如死灰。\r\n岂惟梅柳寒，小槽冰春醅。\r\n东风乃多事，仍将六花来。\r\n儿妇晓翻饼，呵手把一杯。\r\n菘甲剪翠羽，韭黄{上绝下刀}金钗。\r\n齿牙幸牢洁，对案心眼开。\r\n华年惜节物，况此霜鬓摧。\r\n如何千日病，三见寅杓回。\r\n旁人不堪忧，我心犹始孩。\r\n衰翁岂知道，痴绝忘形骸。\r\n化儿任恶剧，欢伯有奇怀。\r\n余寒会退听，一笑当安排。"
        },
        {
            "title": "续长恨歌",
            "content": "骊山六十二高楼，突兀华清最上头。\r\n玉羽川长湘浦暗，三郎无事更神游。"
        },
        {
            "title": "渡淮",
            "content": "船旗衮衮径长淮，汴口人看拨不开。\r\n昨夜南风浪如屋，果然双节下天来。"
        },
        {
            "title": "送王仲显赴琼筦",
            "content": "三径蓬蒿春雨肥，微君谁与开柴扉？\r\n电光射牛书过目，虹气干斗酒淋衣?\r\n十年五别岁月老，一方万里音尘稀。\r\n谁云沧海断地脉，莫信天南无雁飞。"
        },
        {
            "title": "锦亭然烛观海棠",
            "content": "银烛光中万绮霞，醉红堆上缺蟾斜。\r\n从今胜绝西园夜，压尽锦官城里花。"
        },
        {
            "title": "沣浦",
            "content": "苇岸齐齐似碧城，江船罨岸逆风行。\r\n绿苹白芷俱憔悴，惟有蒌蒿满意生。"
        },
        {
            "title": "清明日狸渡道中",
            "content": "洒洒沾巾雨，披披侧帽风。\r\n花燃山色里，柳卧水声中。\r\n石马立当道，纸鸢鸣半空。\r\n墦间人散後，乌鸟正西东。"
        },
        {
            "title": "甲辰人日病中，吟六言六首以自嘲",
            "content": "有日犹嫌开牖，无风不敢上帘。\r\n报国丹心何似，梦中抵掌掀髯。"
        },
        {
            "title": "天童三阁",
            "content": "松萝幂天堕空翠，迎面风香三十里。\r\n曾宫亭亭隔瑶水，碧瓦琼榱五云里。\r\n千佛当门无半偈，声闻未解祖师意。\r\n遍参踏破青鞋底，前楼后阁玲珑起。\r\n闲客那知如许事，东斋听雨烂熳睡。\r\n觉来一转聊布施，普请云堂来拟议。"
        },
        {
            "title": "连夕大风，凌寒梅已零落殆尽三绝",
            "content": "花开长恐赏花迟，花落何曾报我知。\r\n人自多情春不管，强颜犹作送春诗。"
        },
        {
            "title": "次韵宣州西园",
            "content": "苔茵无地著红尘，花草含芳一笑新。\r\n不待东君能剪刻，相公笔力挽回春。"
        },
        {
            "title": "读史",
            "content": "百岁亏成费械机，乌鸢蝼蚁竟同归。\r\n一檠灯火挑明灭，两眼昏花管是非。"
        },
        {
            "title": "病中闻西园新花已茂，及竹迳皆成，而海棠亦",
            "content": "梅坞桃蹊斫竹初，三旬高卧信音疏。\r\n春虽与病无交涉，雨莫将花便破除。\r\n祗合蘧蘧随梦去，何须咄咄向空书。\r\n颇闻蜀锦犹相待，去岁今朝已雪如。\r\n\r\n【注释】：【原题】：\r\n病中闻西园新花已茂，及竹迳皆成，而海棠亦未过"
        },
        {
            "title": "七十二冢",
            "content": "一棺何用冢如林，谁复如公负此心。\r\n闻说群胡为封土，世间随事有知音。"
        },
        {
            "title": "金氏庵",
            "content": "醉墨题窗侧暮鸦，蔓藤缘壁走青蛇。\r\n春深有燕捎飞蝶，日暮无人扫落花。"
        },
        {
            "title": "梅雨五绝",
            "content": "雨霁云开池面光，三年鱼苗如许长。\r\n小荷拳拳可包鮓，晚日照盘风露香。"
        },
        {
            "title": "客舍",
            "content": "毂击肩摩锦绣堆，朝声汹汹暮声催。\r\n忽然忆起长桥路，天镜无边白鸟回。"
        },
        {
            "title": "晓诣三井观",
            "content": "路转市声远，宽闲古城东。\r\n适从红尘来，忽入苍烟丛。\r\n槿心倾穠露，芋叶翻微风。\r\n秋阳澹篱落，残暑不必攻。\r\n野老熟睡起，日高首如蓬。\r\n官身骑官马，君应笑龙钟。"
        },
        {
            "title": "七里店口占",
            "content": "分手暮江寒，徘徊立马看。\r\n寻常相见易，倍觉别离难。"
        },
        {
            "title": "东宫寿诗",
            "content": "有赫题期盛，无疆嗣历昌。\r\n中兴归浚哲，重庆启元良。\r\n两亥开基远，三丁系统长。\r\n帝咨同物瑞，人卜降年祥。\r\n离日融双照，乾天秉少阳。\r\n晨昏周内寝，诗礼舜岩廊。\r\n极右辰居焕，心前火德光。\r\n与龄偕圣父，德寿协虚皇。\r\n铜律风占兑，瑶山乐奏商。\r\n蓂芳邻五位，菊色丽中央。\r\n视膳斑衣拱，传觞玉契将。\r\n宸枫霜献叶，仙桂月输香。\r\n薰炷争延祝，吟牋曷赞扬。\r\n形容仁与孝，步障有云章。"
        },
        {
            "title": "读唐太宗纪",
            "content": "宫府相图势不收，国家何有各自谋。\r\n纵无管蔡当时例，业已弯弓肯罢休！\r\n弟兄相贼斁天伦，自古无如舜苦辛。\r\n掩井捐阶危万死，不闻亲杀鼻亭神。\r\n佐命诸公趣夜装，争言社稷要灵长。\r\n就令昆季尸神器，未必唐家便破亡。\r\n建成回马欲驰归，元吉行趋武德闱。\r\n若使两人俱得去，却於何处极兵威？\r\n嫡长承祧有大伦，老公爱子本平均。\r\n只知世上寻常理，争信英雄解灭亲。"
        },
        {
            "title": "旧滑州",
            "content": "大伾山麓马徘徊，积水中间旧滑台。\r\n渔子不知兴废事，清晨吹笛棹船来。"
        },
        {
            "title": "次韵孙长文泊姑苏馆",
            "content": "读书窗下一灯残，忽有诗来为暖寒。\r\n闻道扁舟春共载，雪云虽冷不相干。"
        },
        {
            "title": "素羹",
            "content": "毡芋凝酥敌少城，土薯割玉胜南京。\r\n合和二物归藜糁，新法侬家骨董羹。"
        },
        {
            "title": "元日谒钟山宝公塔",
            "content": "雪后江皋未放春，老来犹驾两朱轮。\r\n归心历历一时路，官事驱驱病里身。\r\n未暇鸡窠寻古佛，且防鹤帐怨山人。\r\n君看王谢墩边地，今古功名一窖尘。"
        },
        {
            "title": "福胜阁",
            "content": "翬飞五级半空翔，指点楼栏说太皇。\r\n劫火不能侵愿力，岿然独似汉灵光。"
        },
        {
            "title": "大厅后堂南窗负暄",
            "content": "万壑无声海不波，一窗油纸暮春和。\r\n醉眠陡觉氍毹赘，围坐翻嫌榾柮多。\r\n水暖玉池添漱咽，花生银海费揩摩。\r\n端如拥褐茅檐下，祗欠乌乌击缶歌。"
        },
        {
            "title": "会庆节大慈寺茶酒",
            "content": "霜晖催晓五云鲜，万国欢呼共一天。\r\n澹澹暖红旗转日，浮浮寒碧瓦收烟。\r\n衔杯乐圣千秋节，击鼓迎冬大有年。\r\n忽忆捧觞供玉座，不知身在雪山边。"
        },
        {
            "title": "赏雪骑鲸轩，子文夜归酒渴，侍儿荐茗饮蜜浆",
            "content": "溪山四时佳，今日更奇绝。\r\n天公妙庄严，施此一川雪。\r\n飞花浩如海，眩转塞空阔。\r\n水西万珠树，玉塔照银阙。\r\n碧溪不受冻，长滩泻清咽。\r\n渔舟晚犹泛，樵檐寒未歇。\r\n悬知画不到，未省诗能说。\r\n归来强搜句，冰砚冷於铁。\r\n不知严夫子，迎门生暖热。\r\n梅香不可耐，但觉酒肠。\r\n蜜融花气动，茶泛乳膏发。\r\n宁辞春笋寒，为暖花瓷滑。\r\n瞢腾画屏暖，唤起眼余缬。\r\n笑我独何事，作此淡生活。\r\n想像高唐赋，何如径排闼。\r\n\r\n【注释】：【原题】：\r\n赏雪骑鲸轩，子文夜归酒渴，侍儿荐茗饮蜜浆，明日以诧同游，戏为书事，邀宗伟同作"
        },
        {
            "title": "包山寺",
            "content": "仙坞逊半坐，精庐迁古幢。\r\n槁衲昔开山，至今坐道场。\r\n炽然说慈忍，禅海薰戒香。\r\n稚竹暗寒碧，飞松盘老苍。\r\n船鼓入宴坐，红尘隔沧浪。\r\n藤杖嬾归去，共倚蒲团床。"
        },
        {
            "title": "谭德称、杨商卿父子送余，自成都合江亭相从",
            "content": "合江亭前送我来，合江县裹别我去。\r\n江流好合人好乖，明日东西南北路。\r\n千里追随不忍归，一杯重把知何处？\r\n临岐心曲两茫然，但祝频书无别语。\r\n\r\n【注释】：【原题】：\r\n谭德称、杨商卿父子送余，自成都合江亭相从，至泸南合江县始分袂，水行踰千里，作诗以别"
        },
        {
            "title": "五月闻莺二首",
            "content": "桑阴净尽麦头齐，江上闻莺每岁迟。\r\n不及晓风鹎鵊子，迎春啼到送春时。"
        },
        {
            "title": "重送文处厚，因寄蜀父老三首",
            "content": "下峡东归十五年，因君话旧意茫然。\r\n烦将远道悠悠梦，直到天西暑雪边。"
        },
        {
            "title": "留游子明",
            "content": "得得跫音喜，匆匆笑口开。\r\n牢愁攻易破，归梦挽难回。\r\n我已疏茶碗，君今减酒杯。\r\n不知乘兴棹，更得几回来。"
        },
        {
            "title": "新凉夜坐",
            "content": "吏退焚香百虑空，静闻虫响度帘栊。\r\n江头一尺稻花雨，窗外三更蕉叶风。\r\n日日老添明镜里，家家凉入短檠中。\r\n简编灯火平生事，雪白眵昏奈此翁。"
        },
        {
            "title": "寄题商华叔心远堂，用卷中韵",
            "content": "示我新诗卷，知君遯俗情。\r\n安流视巫峡，灰劫笑昆明。\r\n徽外窗弦语，瓮头春蚁生。\r\n蓝桥即仙窟，何况有云英。"
        },
        {
            "title": "题米元晖吴兴山水横卷",
            "content": "道场山麓接何山，影落苕溪浸碧澜。\r\n只欠荷花三十里，橛头船上把渔竿。"
        },
        {
            "title": "次韵唐子光教授河豚",
            "content": "世间尤物美恶并，江乡未用夸吴羹。\r\n清宫洞房寒热媒，深山大泽龙蛇生。\r\n胡夷信美胎杀气，不奈吴儿苦知味。\r\n杨花欲动荻芽肥，污手死心摇食指。\r\n食鱼要是□黄粱，古来不必须河鲂。\r\n君看嗔腹似浑脱，宁肯滑甘随芥姜。\r\n先生法语峻立壁，讥评不使一钱直。\r\n膨享从此迹如扫，坐令梅老诗无力。\r\n悬知仙骨有青冥，风香久已涤膻腥。\r\n大笑日华解毒法，何如肘後餐霞经。"
        },
        {
            "title": "代儿童作立春贴门诗三首",
            "content": "绿野添花迳，青春引杖藜。\r\n家人行乐处，双劝玉东西。"
        },
        {
            "title": "游仰山谒小释迦塔，访孚惠二王遗迹，赠长老",
            "content": "堵田溪渊清洄洄，梅洲问路寒云堆。\r\n连空磴道虯尾滑，竹舆直上无梯阶。\r\n苍官来迎夹道立，相逢无言心眼开。\r\n翠微中断雪涧吼，两耳不办供喧豗。\r\n林间静极成断相，政要万壑号风雷。\r\n山如莲盆绕金地，龙官避席余苍崖。\r\n祖师抱膝坐古塔，大禅海浪翻天来。\r\n腾空狡狯我未暇，拄杖踏湿撞莓苔。\r\n问龙亦借一席地，解包听雨眠西斋。\r\n当年公案忌错举，神通佛法同坑埋。\r\n混融庵中的的意，笑我舌本空崔巍。\r\n兹事且置饱喫饭，稊田米贱如黄埃。\r\n\r\n【注释】：【原题】：\r\n游仰山谒小释迦塔，访孚惠二王遗迹，赠长老混融"
        },
        {
            "title": "次韵朋元久雨",
            "content": "谁酿愁霠玉宇间，都缘梅子要斓斑。\r\n腾腾困思午犹梦，扰扰奔云风未还。\r\n休问满城骑马滑，不妨长日闭门闲。\r\n今朝晴色熹微似，乾鹊飞来语屋山。"
        },
        {
            "title": "次韵平江韩子师侍郎见寄",
            "content": "自古四愁湘水深，谁将城郭启山林。\r\n有情碧嶂团栾绕，无数朱楼缥缈临。\r\n蚺鼓揭天惊客坐，象鍪航海厌蛮琛。\r\n三千客路长安远，故旧书来直万金。"
        },
        {
            "title": "余杭道中",
            "content": "落花流水浅深红，尽日帆飞绣浪中。\r\n桑眼迷离应欠雨，麦须骚杀已禁风。\r\n牛羊路杳千山合，鸡犬村深一径通。\r\n五柳能消多许地，客程何苦镇匆匆！"
        },
        {
            "title": "巫山县",
            "content": "借马巫山县，盘舟掉石滩。\r\n梅肥朝雨细，茶老暮烟寒。\r\n门对高唐起，江从灩澦难。\r\n流堆三尺在，旅梦一枝安。"
        },
        {
            "title": "春来风雨，无一日好晴，因赋瓶花二绝",
            "content": "满插瓶花罢出游，莫将攀折为花愁。\r\n不知烛照香薰看，何似风吹雨打休？"
        },
        {
            "title": "次韵韩无咎右司上巳泛湖",
            "content": "休沐辰良不待晴，径称闲客此闲行。\r\n春衫欺雨任教冷，病眼得山元自明。\r\n抹黛浓岚围坐晚，揉蓝新渌没篙清。\r\n栖鸦未到催归去，想被东风笑薄情。"
        },
        {
            "title": "梅花山茶",
            "content": "月淡玉逾瘦，雪深红欲燃。\r\n同时不同调，聊用慰衰年。"
        },
        {
            "title": "再赋五杂",
            "content": "五杂俎，非烟云。\r\n往复来，朝马尘。\r\n不得已，婴龙鳞。"
        },
        {
            "title": "新荔枝四绝",
            "content": "海北天西两鬓蓬，闽山犹欠一枝筇。\r\n鄞船荔子如新摘，行脚何须更雪峰？"
        },
        {
            "title": "正月六日风雪大作",
            "content": "滕六无端巽二痴，翻天作恶破春迟。\r\n邀梅勒柳何功业，谁与停杯一问之？"
        },
        {
            "title": "垫江县",
            "content": "青泥没髁仆频惊，黄海平桥马不行。\r\n旧雨云招新雨至，高田水入下田鸣。\r\n百年心事终怀土，一日身谋且望晴。\r\n休入忠州争米市，暝鸦同宿垫江城。"
        },
        {
            "title": "王南卿母挽词",
            "content": "栉纵称纯孝，笄珈蚤隐忧。\r\n病中心已化，身外世如浮。\r\n闻道悲风木，谁能驻壑舟？\r\n佳儿行古道，足以贲潜幽。"
        },
        {
            "title": "题谭德称扇",
            "content": "蛮风吹雨瘴江肥，短草荒山鸟不飞。\r\n尽是泸南肠断句，如今分与故人归。"
        },
        {
            "title": "病起初见宾僚，时上疏丐未抱陆务观云︰春初",
            "content": "迟日温风护海棠，十分颜色醉春妆。\r\n天公已许晴教好，说与鸣鸠一任忙。\r\n报事碧鸡坊里来，今年花少似前回。\r\n笙簧冷落遨头病，不著梁州打不开。\r\n\r\n【注释】：【原题】：\r\n病起初见宾僚，时上疏丐未抱陆务观云︰春初多雨，近方晴，碧鸡坊海棠全未及去年"
        },
        {
            "title": "浣花戏题争标者",
            "content": "凌波一剧便捐生，得失何曾较重轻。\r\n蜗角虚名人尚爱，锦标安得笑渠争。"
        },
        {
            "title": "丙午新正书怀十首",
            "content": "殊方节物记吾曾，海北天西一瘦藤。\r\n乌榄鸡槟尝老酒，酥花芋叶试新灯。\r\n瘴云度岭浓如墨，边雪窥窗冷欲冰。\r\n闲展两乡图画看，卧游何必减深登。"
        },
        {
            "title": "闻春远特丹盛开",
            "content": "东轩闻道有花开，痴坐三椽首谩回。\r\n纵得好晴犹懒看，那堪风雨揭天来。"
        },
        {
            "title": "光武庙",
            "content": "云台列像拱真人，野老犹夸建武春。\r\n不用剑锋能刜石，冰河一瞥已通神。"
        },
        {
            "title": "守风嘲舟子",
            "content": "夺命稠滩百战余，守风端坐恰乘除。\r\n日长饱饭佳眠觉，闲傍芦花学钓鱼。"
        },
        {
            "title": "高景庵泉亭",
            "content": "峰头挥手笑红尘，天入双眸洗翳昏。\r\n万里西风熟粳稻，白云堆里著黄云。"
        },
        {
            "title": "五杂俎",
            "content": "五杂俎，回文机。\r\n往复来，锦梭飞。\r\n不得已，独画眉。"
        },
        {
            "title": "次韵同年杨廷秀使君寄题石湖",
            "content": "半世轻随出岫云，如今归作卧云人。\r\n小山有赋招游子，大块无私佚老身。\r\n禅版梦中千嶂晓，鬓丝风里万花春。\r\n新年社瓮鹅黄满，胜醉田头紫领巾。"
        },
        {
            "title": "枫桥",
            "content": "朱门白壁枕弯流，桃李无言满屋头。\r\n墙上浮图路傍堠，送人南北管离愁。"
        },
        {
            "title": "雨後田舍书事，再用前韵",
            "content": "村村畦圃艺新区，处处田庐葺旧居。\r\n熟透晚梅红的皪，展开新箨翠扶疏。\r\n向来矜寡犹遗秉，此去污邪又满车。\r\n谁解续经如鲁史，为将连岁有年书。"
        },
        {
            "title": "题杨子容扇",
            "content": "双竹轩窗听读书，垂天云翼要搏扶。\r\n与君只作三年别，射策东来过石湖。"
        },
        {
            "title": "沣江渔舍",
            "content": "狡窟空来四十年，沼江犹自少炊烟。\r\n茫茫旷土无人问，芦荻春深绿满川。"
        },
        {
            "title": "次韵举老见嘲未归石湖",
            "content": "半世吟客舍柳，长年忆后园花。\r\n为报庐山莫笑，云丘今属谁家"
        },
        {
            "title": "纳凉",
            "content": "雨洗新秋夜气清，悴肌无汗葛衣轻。\r\n画檐分月下西壁，络纬飞来庭树鸣。"
        },
        {
            "title": "三月十九日夜极冷",
            "content": "谁勒余寒不放回，春深犹暖地炉灰。\r\n乡心忽向烛前动，夜雨先从竹里来。\r\n鶗鴃已如莺百啭，酴醾那复雪千堆。\r\n调糜煮药东风老，惭愧茶瓯与酒杯。"
        },
        {
            "title": "甘雨应祈",
            "content": "晚稻成苞未肯肥，鹁鸠啼晓雨来时。\r\n黄紬被冷初眠觉，先向芭蕉叶上知。"
        },
        {
            "title": "送端言",
            "content": "东君留恋一分春，蜂蝶阑珊燕子新。\r\n桃李无情空绿径，市桥杨柳送行人。"
        },
        {
            "title": "枕上二绝效杨廷秀",
            "content": "枕前百忍忽纷然，旧学新闻总现前。\r\n现到天明无可现，依前还我日高眠。"
        },
        {
            "title": "送洪景卢内翰使虏",
            "content": "金章玉色照离亭，战伐和亲决此行。\r\n国有威灵双节重，家传忠义一身轻。\r\n平生海内文场伯，今日胸中武库兵。\r\n万里往来公有相，淮濆阴德贯神明。"
        },
        {
            "title": "朋元不赴湖上观雪之集，明日余召试玉堂，见",
            "content": "雪溪清兴未渠阑，晚上西楼带月看。\r\n公子自贪低唱酒，肯来同对玉峰寒。\r\n\r\n【注释】：【原题】：\r\n朋元不赴湖上观雪之集，明日余召试玉堂，见寄二绝，次其韵"
        },
        {
            "title": "藻侄比课五言诗，已有意趣，老怀甚喜，因吟",
            "content": "日暖衣犹袭，宵长被有棱。\r\n朝晡三楪饭，昏晓一红灯。\r\n伴坐如跧几，扶行瘦比藤。\r\n生缘堪入画，寂寞憩松僧。\r\n\r\n【注释】：【原题】：\r\n藻侄比课五言诗，已有意趣，老怀甚喜，因吟病中十二首示之，可率昆季赓和，胜终日饱闲也"
        },
        {
            "title": "与至先兄游诸园看牡丹，三日行遍",
            "content": "拄杖无边处处过，粉围红绕奈春何。\r\n阊门昨日看不足，今日娄门花更多。\r\n蜂蝶萧骚草露漫，小家篱落闭荒寒。\r\n欲知国色天香句，须是倚阑烧烛看。"
        },
        {
            "title": "次王正之提刑韵，谢袁起岩知府送茉莉二槛",
            "content": "千里移根自海隅，风颿破浪走天吴。\r\n散花忽到毗耶室，似欲横机试病夫。\r\n燕寝香中暑气清，更烦云鬓插琼英。\r\n明妆暗麝俱倾国，莫与矾仙品弟兄。"
        },
        {
            "title": "夔州竹枝歌九首",
            "content": "当筵女儿歌竹枝，一声三叠客忘归。\r\n万里桥边有船到，绣罗衣服生光辉。"
        },
        {
            "title": "鲁如晦郎中挽词",
            "content": "术业推游刃，功名苦溯洄。\r\n著鞭孤壮志，筹算老奇才。\r\n星省庞眉去，云山袖手来。\r\n知公了时命，何必诔余哀。"
        },
        {
            "title": "太上皇帝灵驾发引挽歌词六首",
            "content": "帝业虽天广，皇心本谷虚。\r\n神应游混沌，梦不返华胥。\r\n挍德难涯涘，铭功总绪余。\r\n谁能言大道，第入四坟书。"
        },
        {
            "title": "送许耀卿监丞同年赴静江倅四绝",
            "content": "雁塔交亲比断金，故人岁晚更情深。\r\n只今不隔同年面，想见青云异日心。"
        },
        {
            "title": "范氏庄园",
            "content": "夕阳尘土涨郊墟，六六峰头梦觉余。\r\n竹色唤人来下马，乱蝉深处有图书。"
        },
        {
            "title": "自育王过天童，松林三十里",
            "content": "竹舆窈窕入萧森，逗雨梳风冷客襟。\r\n翠锦屠苏三十里，不知脚底白云深。"
        },
        {
            "title": "赠临江简寿玉二首。简携王仲显使君书来谒，",
            "content": "萧滩远客扣田庐，贻我读书楼上书。\r\n千里故情元共月，错云多病故人疏。\r\n\r\n【注释】：【原题】：\r\n赠临江简寿玉二首。简携王仲显使君书来谒，并示孔毅甫梦蟾图，今庙堂五府皆有题字"
        },
        {
            "title": "送许耀卿监丞同年赴静江倅四绝",
            "content": "南国春深雁欲回，湘江花浪一帆开。\r\n知君不为骖鸾去，直为渊明五斗来。"
        },
        {
            "title": "王季海秘监再赋成园复次韵",
            "content": "云庄风榭对东西，清暑光阴近竹迷。\r\n一斗正缘诗兴尽，两眉休为客愁低。\r\n披开豹雾寻陈迹，扫尽蛛尘看旧题。\r\n健往莫愁骑马滑，阑珊梅雨不成泥。"
        },
        {
            "title": "睡起",
            "content": "憨憨与世共儿嬉，兀兀从人笑我痴。\r\n闲里事忙晴晒药，静中机动夜争棋。\r\n心情诗卷无佳句，时节梅花有好枝。\r\n熟睡觉来何所欠？毡根香软饭流匙。"
        },
        {
            "title": "白云峡",
            "content": "双溪疑从银汉下，我欲穷源问仙舍。\r\n飞澜溅沫漱篮舆，却望两崖天一罅。\r\n疏疏暑雨滑危梯，策策山风掖高驾。\r\n幽寻险绝太奇生，莫笑退之号太华。"
        },
        {
            "title": "亲戚小集",
            "content": "避湿违寒不出门，一冬未省正冠巾。\r\n月从雪后皆奇夜，天向梅边有别春。\r\n秉烛登临空语旧，拥炉情味莫怀新。\r\n荣华势利输人惯，赢得尊前现在身。"
        },
        {
            "title": "荆渚堤上",
            "content": "原田何莓莓，野水乱平楚。\r\n大堤少人行，谁与艺稷黍？\r\n独木且百岁，肮脏立水浒。\r\n当年识兵烬，见赦几樵斧？\r\n摩挲欲问讯，恨汝不能语。\r\n薄暮有底忙？沙头听鸣橹。"
        },
        {
            "title": "白沟",
            "content": "高陵深谷变迁中，佛劫仙尘事事空。\r\n一水涓流独如带，天应留作汉提封。"
        },
        {
            "title": "甘雨应祈",
            "content": "数日虽蒙霢霂沾，浥尘终恨太廉纤。\r\n今朝健起巡檐看，恰似庐山看水帘。"
        },
        {
            "title": "病中绝句",
            "content": "睛色先从喜鹊知，斜阳一抹照天西。\r\n竹鸡何物能无赖，如许泥深更苦啼。"
        },
        {
            "title": "丙午新正书怀十首",
            "content": "窗明窗暗篆烟馡，珍重晨光与夕晖。\r\n东院斋钟披被坐，南城严鼓岸巾归。\r\n几人霜滑骑朝马，何处灯残织晓机\r\n懒裹若承三昧力，始知忙里事俱非。"
        },
        {
            "title": "新岭",
            "content": "瘦马兀瞢腾，荒鸡号莽苍。\r\n丝窠罥朝露，篱落万珠网。\r\n宿云拂树过，飞泉擘山响。\r\n老桑局潜虯，怪蔓挂腾蟒。\r\n山行何许深，空翠滴羁鞅。\r\n酿愁积雨寒，破闷朝日放。\r\n曈曈赤帜张，昱昱金钲上。\r\n浮动草花馥，清和野禽唱。\r\n仆夫有好语，沙平路如掌。\r\n惟忧三溪阻，桥断山水涨。"
        },
        {
            "title": "阊门行送胡子远著作守汉川",
            "content": "前年送君朝明光，今年送君还故乡。\r\n锦官楼上一樽酒，万里阊门折杨柳。\r\n吴波沄沄蜀山苍，人生行路如许长。\r\n相逢相送鬓如雪，人生能禁几离别。\r\n房湖风月开春台，石湖水云归去来。\r\n西棹东帆君未了，相逢还向阊门道。"
        },
        {
            "title": "天平先陇道中，时将赴新安掾",
            "content": "霜桥冰涧净无尘，竹坞梅溪未放春。\r\n百叠海山乡梦熟，三年江路旅愁生。\r\n松楸永寄孤穷泪，泉石终收漫浪身。\r\n好住邻翁各安健，归来相访说情真。"
        },
        {
            "title": "晓起",
            "content": "黠鼠缘铃索，饥鸦啄井栏。\r\n不眠秋漏近，多病晓屏寒。\r\n咄咄渠何怪，休休我自阑。\r\n牙门朝日上，箫鼓报平安。"
        },
        {
            "title": "华山寺",
            "content": "五湖西岸孤绝处，旃檀大士来同住。\r\n性空真水遍清凉，随绿出现无方所。\r\n蒙泉新洁监泉明，瀹茗羹藜甘似乳。\r\n何须苦问莲开未，桂子菖花了今古。\r\n三翁采笔照青霞，从此他山都不数。\r\n我今闲行作闲客，暂借云窗解包具。\r\n魂清骨冷不成眠，彻晓跏趺听粥鼓。\r\n脚力有余西坞尽，明日湾头更鸣橹。\r\n却上东山唤德云，别峰应在银涛许。"
        },
        {
            "title": "和马少伊韻",
            "content": "氣壓伊吾一劍鸣，風生銅柱百蠻驚。\r\n君家自有堂堂陣，我欲周旋恐曳兵。"
        },
        {
            "title": "九月十日南出见梅",
            "content": "五斗留连首屡回，来寻南涧濯尘埃。\r\n春风直恐渊明去，借与横斜对菊开。"
        },
        {
            "title": "秋日杂兴",
            "content": "即事亦足乐，何必桃李尘！\r\n苍筠如苍玉，乡是涧壑姿。\r\n朅来西窗下，死生付污泥。\r\n虫缘有病叶，土瘦无新枝。\r\n太阳岂我偏，檐影为蔽亏。\r\n昔如松柏独，今作蒲柳衰。\r\n暮夜风雨急，岁晏谁与归？"
        },
        {
            "title": "秋夕不能佳眠",
            "content": "书坐即摧颓，夜卧亦展转。\r\n检校百骸间，无一得安稳。\r\n四大元假合，解散会归尽。\r\n何烦造化儿，前期苦相窘。\r\n咄咄方书空，忽发一笑冁。\r\n都缘有我相，浪把此身认。\r\n于中有安否，随即生喜愠。\r\n蝉声耳根响，蝇翅目中晕。\r\n无明遍大千，袛自植愁本。\r\n化儿安在哉？作诗谢不敏。"
        },
        {
            "title": "琉璃河",
            "content": "烟林匆蒨带回塘，桥眼惊人失睡乡。\r\n健起褰帷揩病眼，琉璃河上看鸳鸯。"
        },
        {
            "title": "次韵刘韶美大风雨坏门屋",
            "content": "云烟挥翰墨池翻，缃缥如山昼掩关。\r\n已许六丁收散落，只愁雷电费墙藩。"
        },
        {
            "title": "径山倾盖亭",
            "content": "万杉离立翠云幢，嫋嫋稀闻晚吹香。\r\n山下行人尘扑面，谁知世界有清凉？"
        },
        {
            "title": "次韵陆务观慈姥岩酌别",
            "content": "送我弥旬未忍回，可怜萧索把离杯。\r\n不辞更宿中岩下，投老余年岂再来！"
        },
        {
            "title": "西楼秋晚",
            "content": "楼前处处长秋苔，俛仰璇杓又欲回。\r\n残暑已随梁燕去，小春应为海棠来。\r\n客愁天远诗无托，吏案山横睡有媒。\r\n晴日满窗凫鹜散，巴童来按鸭炉灰。"
        },
        {
            "title": "早发周平驿，过清烈祠下",
            "content": "物色近人境，喜欢严晓装。\r\n山月鸡犬声，野风麻麦香。\r\n登岭既开豁，入林更清凉。\r\n三呼独醒士，傥肯酹我觞。"
        },
        {
            "title": "秦楼",
            "content": "栏街看幕似春游，斑犊雕车碧画油。\r\n奚女家人称贵主，缕金长袖倚秦楼。"
        },
        {
            "title": "别拟太上皇帝挽歌词六首",
            "content": "敛福开皇极，储祥握赤符。\r\n寇降千貐貐，胡拜两单于。\r\n洗甲民安枕，垂衣国覆盂。\r\n有生何以报，寿域互绵区。"
        },
        {
            "title": "龟渚",
            "content": "白鱼出水卧银刀，紫笋堆盘脱锦袍。\r\n扪腹将军犹未快，棹船西岸摘蒌蒿。"
        },
        {
            "title": "乙巳十月朔开炉三首",
            "content": "石湖今日开炉，俗家恰似精庐。\r\n擦涕虽无情绪，吟诗却有工夫。"
        },
        {
            "title": "扇子峡",
            "content": "兹行看山真饱谙，今晨出峡仍穷探。\r\n南矶北矶白铁壁，千峰万峰苍玉篸。\r\n横前直疑江已断，崛起竞与天相搀。\r\n蜀山欲穷此盘礡，禹力已尽犹镌劖。\r\n望舒宫中金背蟾，泥涂脱尽余老馋。\r\n下饮岷江不知去，流涎落吻如排髯。\r\n挈瓶檥棹斞清甘，未暇煮茗和姜盐。\r\n聊将涤砚濡我笔，恍惚诗律高巉岩。"
        },
        {
            "title": "秋老，四境雨已沛然，晚坐筹边楼，方议祈晴",
            "content": "岁晚羁怀有所思，秋来病骨最先知。\r\n镜中公案已甘老，纸上课程休讳痴。\r\n西堰颇闻江涨急，东山犹说雨来迟。\r\n锦城乐事知多少，忧旱忧霖蹙尽眉。\r\n\r\n【注释】：【原题】：\r\n秋老，四境雨已沛然，晚坐筹边楼，方议祈晴，楼下忽有东界农民数十人，诉山田却要雨，须长吏致祷，感之作诗"
        },
        {
            "title": "山径",
            "content": "云根新径络山腰，暗绿交阴宿露飘。\r\n行到竹深啼鸟闹，鹁鸠老怨画眉娇。"
        },
        {
            "title": "安肃军",
            "content": "从古铜门控朔方，南城烟火北城荒。\r\n台家抵死争溏泺，满眼秋芜衬夕阳。"
        },
        {
            "title": "上冬日田园杂兴十二绝自晨至午，起居饮食皆",
            "content": "起傍东窗手把书，华颠种种不禁梳。\r\n朝餐欲到须巾裹，已有重来晚市鱼。\r\n\r\n【注释】：【原题】：\r\n上冬日田园杂兴十二绝自晨至午，起居饮食皆以墙外人物之声为节，戏书四绝"
        },
        {
            "title": "湖口望大孤",
            "content": "庐阜冈势断，江流漭相通。\r\n大孤如小冠，插入奫沦中。\r\n我欲蜕浊浪，往驭扬澜风。\r\n晃晃银色界，滢滢水晶宫。\r\n濯足望八荒，列宿罗心胸。\r\n客帆讵表驻，搔首苍烟丛。"
        },
        {
            "title": "次韵赵正之同年客中",
            "content": "清班合列大明宫，自要牛刀试一同。\r\n踏偏巉岩吾道在，莫将寻尺较穷通。\r\n毡车席帽各青春，花下骅骝一哄尘。\r\n离合飘零十霜露，咸阳客舍有诗人。\r\n可怜山县五斤手，不识王孙八斗才。\r\n君自扶摇有霄汉，从渠蜩鷃舞篙莱。"
        },
        {
            "title": "雷洞坪",
            "content": "行人魄动风森森，两崖奔黑愁太阴。\r\n不知七十二洞处，侧足下窥云海深。\r\n闻有神龙依佛住，枨触须臾召雷雨。\r\n两川稻熟须好晴，我亦闲游神勿惊。"
        },
        {
            "title": "送洪景卢内翰使虏",
            "content": "檄到中原杀气销，穹庐那敢说天骄。\r\n今年蕃始来和汉，即日燕当远徙辽。\r\n北土未乾遗老泪，西陵应望孝孙朝。\r\n著鞭往矣功名会，麟阁丹青上九霄。"
        },
        {
            "title": "严州",
            "content": "城府黄尘扑马鞍，一篙重探水云寒。\r\n耳边眼底无公事，睡过严州二百滩。"
        },
        {
            "title": "久病，或劝勉强游适，吟四绝答之",
            "content": "扪虱即是忙事，驱蝇岂非褊心。\r\n香暖香寒功课，窗明窗暗光阴。"
        },
        {
            "title": "嘉陵江过合州汉初县下",
            "content": "井径东川县，山河古合州。\r\n木根拏断岸，急雨沸中流。\r\n关下嘉陵水，沙头杜老舟。\r\n江花应好在，无计会江楼。"
        },
        {
            "title": "东宫寿诗",
            "content": "甲观秋弥月，前星蚤丽天。\r\n君亲重庆日，家国中兴年。\r\n英武神机远，温文德宇全。\r\n攡章森曲则，会道极高坚。\r\n俭宝躬安履，仁端性自然。\r\n渊溃澄有量，海润浃无边。\r\n五学临函丈，三朝拱邃延。\r\n颂声敷政久，喜色问安还。\r\n铜律谐初度，桑弧绝旧传。\r\n菊催重九近，梅占小春先。\r\n戏彩猗猗殿，宣杯玳瑁筵。\r\n青宫千亿寿，长对两宫前。"
        },
        {
            "title": "太上皇帝灵驾发引挽歌词六首",
            "content": "文德尧新庙，威灵旧禹山。\r\n海门宾羽卫，地轴启云关。\r\n无路攀仙驾，当年拱圣颜。\r\n小臣衰疾泪，空望帝乡潸。"
        },
        {
            "title": "晚步",
            "content": "排门帘幕夜香飘，灯火人声小市桥。\r\n满县月明春意好，旗亭吹笛近元宵。"
        },
        {
            "title": "太上皇帝灵驾发引挽歌词六首",
            "content": "自将吴津骑，谁婴泰一锋。\r\n旄头连夜落，京观隔江封。\r\n舞武三成备，书文九译重。\r\n修攘遗策在，嗣圣续车攻。"
        },
        {
            "title": "苦雨",
            "content": "河流满满更满，檐溜垂垂又垂。\r\n皇天宁有漏处，后土岂无乾时？"
        },
        {
            "title": "中秋无月",
            "content": "一生露下风前客，两岁愁边病里身。\r\n姑置阴晴圆缺事，药寮灯火正相亲。"
        },
        {
            "title": "戏题赵从善两画轴三首",
            "content": "一枝香杏一枝梅，各占东风挂玉钗。\r\n居士石肠都似梦，王孙心眼怎安排？"
        },
        {
            "title": "清江台在临江郡圃西冈上张安国题榜",
            "content": "南来富寿冈，形胜此蟠结。\r\n岑竮戴高台，栏槛了风月。\r\n萧滩曳长烟，合草炯残雪。\r\n江流当带横，练练浮木末。\r\n天风来无乡，万里吹醉缬。\r\n登临信奇事，忍冻亦痴绝。\r\n故人春梦觉，遗墨秋蛇掣。\r\n浮云真可咍，{角单}挥觯空阔。"
        },
        {
            "title": "虎丘六绝句·千人坐",
            "content": "听经人散藓花深，千古谁能更赏音。\r\n只好岸巾披鹤氅，风清月白坐弹琴。"
        },
        {
            "title": "松醪",
            "content": "松风漱罢读离骚，翰墨仙翁百代豪。\r\n一笑毡裘那办此，当年嵇阮尚餔糟。"
        },
        {
            "title": "枕上",
            "content": "一枕经春似宿酲，三衾投晓尚凄清。\r\n残更未尽鸦先起，虚幌无声鼠自惊。\r\n久病厌闻铜鼎沸，不眠惟望纸窗明。\r\n摧颓岂是功名具，烧药炉边过此生。"
        },
        {
            "title": "明日分弓亭按阅，再用西楼韵",
            "content": "眼看白露点苍苔，岁月飞流首屡回。\r\n老去读书随忘却，醉中得句若飞来。\r\n闻鸡午夜犹能舞，射雉西郊不用媒。\r\n自笑支离聊复尔，丹心元未十分灰。"
        },
        {
            "title": "祁门",
            "content": "石梁平波心，金刹驾岩腹。\r\n溪藤卷霜绘，山骨琢紫玉。\r\n东堂有嘉名，窈窕窗纱绿。\r\n落花扫无迹，蕉叶森似束。\r\n主人甚爱客，挽袖语陆续。\r\n冲雨出门去，役役媿童仆。"
        },
        {
            "title": "入城",
            "content": "十里清风一饷间，片帆真欲解人颜。\r\n林家庄近闻鹅鸭，船到阊门尽未关。"
        },
        {
            "title": "简毕叔滋觅牡丹",
            "content": "冷落韶光谷雨寒，一年孤负倚阑干。\r\n欲知春色偏浓处，须向香风迳里看。"
        },
        {
            "title": "四时田园杂兴十二绝",
            "content": "寒食花枝插满头，蒨裙青袂几扁舟。\r\n一年一度游山寺，不上［灵岩］即［虎丘］。"
        },
        {
            "title": "续长恨歌",
            "content": "人似飞花去不归，兰昌宫殿几斜晖。\r\n百年只有云容姊，留得当时旧舞衣。"
        },
        {
            "title": "芒种后积雨骤冷三绝",
            "content": "一庵湿蛰似龟藏，深夏暄寒未可常。\r\n昨日蒙絺今挟纩，莫嗔门外有炎凉。"
        },
        {
            "title": "园田叹四绝",
            "content": "台家水利有科条，膏润千年废一朝。\r\n安得能言两黄鹄，为君重唱复陂谣。"
        },
        {
            "title": "送周子充左史奉祠归庐陵",
            "content": "黄鹄飘然下九关，江船载月客俱还。\r\n名高岂是孤臣愿，身退聊开壮十颜。\r\n倾盖当年真旦暮，沾巾明日有河山。\r\n後期淹速都难料，相对犹怜鬓未斑。"
        },
        {
            "title": "金沙",
            "content": "庄严福地守灵仙，不为人间计子钱。\r\n一掬斓斒光照眼，路傍馋隶枉流涎。"
        },
        {
            "title": "冬至夜發峽州舟中作",
            "content": "舟中萬里行，燈下一陽生。\r\n不减在家好，都忘为旅情。\r\n霜干風愈勁，雲淡月微明。\r\n况有詩兼酒，樽前莫問更。"
        },
        {
            "title": "程助教远饯求诗",
            "content": "残山剩水带离亭，送客烦君远作程。\r\n直欲明年击吴榜，白沙翠竹是柴荆。"
        },
        {
            "title": "愍遊",
            "content": "君胡为兮遠遊，蹇行迷兮路阻脩。\r\n朝予济兮滄海，靈胥怒兮蛟躒舟。\r\n暮予略兮太行。车墮輻兮驂決。\r\n攀援怪蔓兮一息，雷书闞兮山裂。\r\n四無人兮叕風雨，靈幽幽兮为予愁絶。\r\n君胡为兮遠道，委玉躬兮荒草。\r\n與魑魅兮争光，與虎兕兮羣嘷。\r\n君之居兮社木蒼然，衡门之下兮可以休老。\r\n歸來兮婆娑，芳满堂兮儛歌。\r\n奉君子兮眉壽，光風蕩兮酒生波。\r\n雲日兮同社，月星兮偕夜，千秋兮歲華。\r\n弭予蓋兮紲予马，悲莫悲兮天涯，樂莫樂兮還家。"
        },
        {
            "title": "范老前岁相别，约归括苍，便游四明，今不知",
            "content": "春色重来意未阑，故人一去肯复还。\r\n括苍洞天归旧隐，补陀海岸寻神山。\r\n杖屦云烟远游乐，衣裳风雪行路难。\r\n鸿飞冥冥鸥浩荡，安得置之鸡鹜间？\r\n\r\n【注释】：【原题】：\r\n范老前岁相别，约归括苍，便游四明，今不知何地？暇日有怀"
        },
        {
            "title": "自冬徂春，道中多雨，至临江、宜春之间特甚",
            "content": "客行无晴时，涔涔如漏天。\r\n东吴至西江，旧岁接新年。\r\n蜡屐惊踵决，油衣笑鹑悬。\r\n掀淖起复仆，顷步如重关。\r\n略似鸭与猪，汨没泥水阑。\r\n我涂未渠穷，一晴愧天悭。\r\n倒塔桥已断，壁破渡无船。\r\n路人相告语，未到先长叹。\r\n薄晚得硗确，稍入袁州山。\r\n不辞石啮足，聊免泥没鞯。\r\n自古行路吟，听者凋朱颜。\r\n轩渠尚能赋，诗人类痴顽。\r\n\r\n【注释】：【原题】：\r\n自冬徂春，道中多雨，至临江、宜春之间特甚，遂作苦语"
        },
        {
            "title": "霜后纪园中草木十二绝",
            "content": "棠梨芳意多，颇惜岁晼晚。\r\n殷勤小春花，特地慰愁眼。"
        },
        {
            "title": "除夜",
            "content": "婪尾杯残雪满簪，床头历日费光阴。\r\n故山巧入忙中梦，新岁尤关客里心。\r\n乌鹊倦时三匝绕，鹪鹩稳处一枝深。\r\n劳生佚老寻常事，从政那堪力不任。"
        },
        {
            "title": "双庙",
            "content": "平地孤城寇若林，两公犹解障妖祲。\r\n大梁襟带洪河险，谁遣神州陆地沉？"
        },
        {
            "title": "送江朝宗归括苍",
            "content": "半生三邂逅，相看成老翁。\r\n诗情故崒嵂，袖有天都峰。\r\n江山佳丽地，登临苦匆匆。\r\n塔灯落淮水，寺楼倚霜空。\r\n扩拾著锦囊，抚掌夸穷工。\r\n归辔不可挽，思入孤征鸿。\r\n洞天我昔游，俯仰星一终。\r\n士友叹契阔，吏民念罢癃。\r\n婆娑故将军，白发簿书丛。\r\n足趼虽四方，梦寐烟雨东。\r\n归田有脚力，尚往寻行踪。\r\n期君斩寒藤，伴我搘枯筇。"
        },
        {
            "title": "江上",
            "content": "天色无情淡，江声不断流。\r\n古人愁不尽，留与後人愁！"
        },
        {
            "title": "再试茉莉二绝",
            "content": "忆曾把酒泛湘漓，茉莉球边擘荔枝。\r\n一笑相逢双玉树，花香如梦鬓如丝。"
        },
        {
            "title": "元日奉呈項丈諸生",
            "content": "節物陰涔裏，人情冷淡中。\r\n百夏尋老大，一笑屬兒童。\r\n雪意愁飢雀，風聲入斷鸿。\r\n新衣滿閭巷，終日自西東。"
        },
        {
            "title": "峨眉县",
            "content": "穷乡未省识旌旄，鸡犬欢呼巷陌骚。\r\n村媪聚观行绩布，野翁迎拜跽然蒿。\r\n泉清土沃稻芒蚤，县古林深槐臞高。\r\n珍重里儒来献颂，盛言千载此丘遭。"
        },
        {
            "title": "去年过弋阳访赵恂道通判，话西湖旧游，因题",
            "content": "红尘宝马碧湖船，一梦如今费十年。\r\n却照清溪寻绿鬓，但余衰雪雨萧然。\r\n\r\n【注释】：【原题】：\r\n去年过弋阳访赵恂道通判，话西湖旧游，因题小诗，近忽刻石，寄来谩录"
        },
        {
            "title": "火墨坡下岭",
            "content": "清晨入岑蔚，岚重寒飕飀。\r\n忽闻黄鹂语，方悟麦始秋。\r\n旅食法当瘦，远行人所愁。\r\n况复深山中，不与和气游。\r\n苦辛那敢惮，病悴良可忧。\r\n徒忧亦无益，聊作商声讴。"
        },
        {
            "title": "秋日杂兴",
            "content": "夕阳下桑柘，余晖挂西山。\r\n西山在何许？冉冉紫翠间。\r\n彩云无朝昏，绿萝竟暄寒。\r\n昔与霞上人，同跨双飞翰。\r\n上凌紫霄峰，下弄白石湍。\r\n风吹堕渺莽，及此行路难。\r\n佳人应望予，我岂真忘还。"
        },
        {
            "title": "镇下放船过东山二首",
            "content": "老禅竿木各逢场，诗客端来共苇航。\r\n一任颠风聒高浪，满船欢笑和诗忙。"
        },
        {
            "title": "子文大丞重午日走贶煮酒，清甚，殆与远水一",
            "content": "腊脚清若空，吾闻其语矣。\r\n今晨品义尊，公酒正如此。\r\n太常家有此段奇，销得不斋醉如泥。\r\n但恨今无遏云曲，送我菖蒲一杯绿。\r\n\r\n【注释】：【原题】：\r\n子文大丞重午日走贶煮酒，清甚，殆与远水一色，何其妙哉？数语奉谢"
        },
        {
            "title": "次韵温伯种兰",
            "content": "灵均堕荒寒，采采纫兰手。\r\n九畹不留客，高丘一回首。\r\n峥嵘路孔棘，凄怆肘生柳。\r\n遂令此粲者，永与穷愁友。\r\n不如汤子远，情事只诗酒。\r\n但知爱国香，此外付乌有。\r\n栽培带苔藓，披拂护尘垢。\r\n孤芳亦有遇，洒濯居座右。\r\n君看深林下，埋没随藜莠。"
        },
        {
            "title": "长至日与同舍游北山",
            "content": "岁晚山同色，湖平雾不收。\r\n寒云低阁雪，佳节静供愁。\r\n竹柏森严立，蒲荷索莫休。\r\n瘦筇知脚力，政尔耐清游。"
        },
        {
            "title": "姑恶",
            "content": "姑恶妇所云，恐是妇偏辞。\r\n姑言妇恶未有之，妇言始恶未可知\r\n姑不恶，妇不死。\r\n与人作妇亦大难，已死人言尚如此！"
        },
        {
            "title": "九月十九日衙散回，留大将及幕属，饮清心堂",
            "content": "甲光射曾云，雨脚不敢到。\r\n西山明古雪，秋日一竿照。\r\n先偏井络密，後拒参旗掉。\r\n分弓滴博平，鸣剑伊吾小。\r\n君看天山箭，狐兔何足了\r\n开边吾岂敢，自治有余巧。\r\n归来翠帷卷，聊共黄花笑。\r\n虽无落帽风，亦复接{上四下离}倒。\r\n余闲校笔阵，刻烛龙蛇扫。\r\n毛锥乃更勇，我亦鼓旗噪。\r\n\r\n【注释】：【原题】：\r\n九月十九日衙散回，留大将及幕属，饮清心堂观晚菊，分韵得噪暮字"
        },
        {
            "title": "读史",
            "content": "镂冰琢雪战毛氂，画饼声名骨朽时。\r\n汗简书青已儿戏，岘山辛苦更沉碑！"
        },
        {
            "title": "鱼复浦泊舟，望月出赤甲山，山形断缺如鼍龙",
            "content": "月出赤甲如金盆，蹲龙呀口吐复吞。\r\n长风浩浩挟之出，影落半江沉复翻。\r\n天高夜静四山寂，惟有滩声喧水门。\r\n高斋诗翁不可作，我亦不眠终夕看。\r\n\r\n【注释】：【原题】：\r\n鱼复浦泊舟，望月出赤甲山，山形断缺如鼍龙坐而张颐，月自缺中腾上山顶"
        },
        {
            "title": "己丑中秋寓宿玉堂，闻沈公雅大卿、刘正夫户",
            "content": "笑看收云卷雨忙，沉沉宫树纳空光。\r\n夜长来伴玉堂宿，天近似闻丹桂香。\r\n鳷鹊楼栏浮瑞气，凤凰城阙带新凉。\r\n遥知胜绝西园会，也忆车公对举觞。\r\n\r\n【注释】：【原题】：\r\n己丑中秋寓宿玉堂，闻沈公雅大卿、刘正夫户部集张园赏月，走笔寄之"
        },
        {
            "title": "过虎溪",
            "content": "过溪无限翠屏开，大笑从教虎子猜。\r不独山中添故事，仍教题作小飞来。"
        },
        {
            "title": "夏日田园杂兴",
            "content": "杞菊垂珠滴露红，两蛩相应语莎丛。\r\n虫丝罥尽黄葵叶，寂历高花侧晚风。"
        },
        {
            "title": "南塘冬夜倡和",
            "content": "燃萁烘暖夜窗幽，时有新诗趣倡酬。\r\n为问灞桥风雪里，何如田舍火炉头？"
        },
        {
            "title": "夏日田园杂兴",
            "content": "蜩螗千万沸斜阳，蛙黾无边聒夜长。\r\n不把痴聋相对治，梦魂争得到藜床?"
        },
        {
            "title": "夏日田园杂兴",
            "content": "黄尘行客汗如浆，少住侬家漱井香；\r\n借与门前磐石坐，柳阴亭午正风凉。"
        },
        {
            "title": "夏日田园杂兴",
            "content": "千顷芙蕖放棹嬉，花深迷路晚忘归。\r\n家人暗识船行处，时有惊忙小鸭飞。"
        },
        {
            "title": "夏日田园杂兴",
            "content": "槐叶初匀日气凉，葱葱鼠耳翠成双。\r\n三公只得三株看，闲客清阴满北窗。"
        },
        {
            "title": "夏日田园杂兴",
            "content": "下田戽水出江流，高垄翻江逆上沟；\r\n地势不齐人力尽，丁男长在踏车头。"
        },
        {
            "title": "夏日田园杂兴",
            "content": "小妇连宵上绢机，大耆催税急於飞。\r\n今年幸甚蚕桑熟，留得黄丝织夏衣。"
        },
        {
            "title": "夏日田园杂兴",
            "content": "垂成穑事苦艰难，忌雨嫌风更怯寒。\r\n牋诉天公休掠剩，半赏私债半输官。"
        },
        {
            "title": "夏日田园杂兴",
            "content": "中秋全景属潜夫，棹入空明看太湖。\r\n身外水天银一色，城中有此月明无。"
        },
        {
            "title": "寄题西湖并送净慈显老三绝",
            "content": "中秋月了又黄花，卯后新醅午后茶。\r\n别没工夫谭不二，文殊休更问毗耶。"
        },
        {
            "title": "夏日田园杂兴",
            "content": "百沸缲汤雪涌波，缲车嘈囋雨鸣蓑。\r\n桑姑盆手交相贺，绵茧无多丝茧多。"
        },
        {
            "title": "夏日田园杂兴",
            "content": "朱门巧夕沸欢声，田舍黄昏静掩扃。\r\n男解牵牛女能织，不须徼福渡河星。"
        },
        {
            "title": "夏日田园杂兴",
            "content": "五月江吴麦秀寒，移秧披絮尚衣单。\r\n稻根科斗行如块，田水今年一尺宽。"
        },
        {
            "title": "晚春田园杂兴",
            "content": "湔裙水满绿蘋洲，上巳微寒懒出游。\r\n薄暮蛙声连晓闹，今年田稻十分秋。"
        },
        {
            "title": "夏日田园杂兴",
            "content": "二麦俱秋斗百钱，田家唤作小丰年。\r\n饼炉饭甑无饥色，接到西风熟稻天。"
        },
        {
            "title": "钓台",
            "content": "山林朝市两尘埃，邂逅人生有往来。\r\n各向此心安处住，钓台无意压云台。"
        },
        {
            "title": "晚春田园杂兴",
            "content": "湖莲旧荡藕新翻，小小荷钱没涨痕。\r\n斟酌梅天风浪紧，更从外水种芦根。"
        },
        {
            "title": "夏日田园杂兴",
            "content": "橘蠹如蚕入化机，枝间垂茧似蓑衣；\r\n忽然蜕作多花蝶，翅粉才乾便学飞。"
        },
        {
            "title": "秋日田园杂兴",
            "content": "探梅公子款柴门，枝北枝南总未春；\r\n忽见小桃红似锦，却疑侬是武陵人。"
        },
        {
            "title": "夏日田园杂兴",
            "content": "秋来只怕雨垂垂，甲子无云万事宜。\r\n获稻毕工随晒谷，直须晴到入仓时。"
        },
        {
            "title": "秋日田园杂兴",
            "content": "黄纸蠲租白纸催，皂衣旁午下乡来。\r\n长官头脑冬烘甚，乞汝青钱买酒回。"
        },
        {
            "title": "秋日田园杂兴",
            "content": "煮酒春前腊後蒸，一年长飨瓮头清。\r\n廛居何似山居乐，秫米新来禁入城。"
        },
        {
            "title": "秋日田园杂兴",
            "content": "榾柮无烟雪夜长，地炉煨酒暖如汤。\r\n莫嗔老妇无盘飣，笑指灰中芋栗香。"
        },
        {
            "title": "秋日田园杂兴",
            "content": "放船闲看雪山表，风定奇寒晚更凝。\r\n坐听一篙珠玉碎，不知湖面已成冰!"
        },
        {
            "title": "晚春田园杂兴",
            "content": "紫青蓴菜卷荷香，玉雪芹芽拔薤长。\r\n自撷溪毛充晚供，短篷风雨宿横塘。"
        },
        {
            "title": "秋日田园杂兴",
            "content": "村巷冬年见俗情，邻翁讲礼拜柴荆。\r\n长衫布缕如霜雪，云是家机自织成。"
        },
        {
            "title": "秋日田园杂兴",
            "content": "炙背檐前日似烘，暖醺醺后困蒙蒙。\r\n过门走马何官职，侧帽笼鞭战北风!"
        },
        {
            "title": "晚春田园杂兴",
            "content": "蝴蝶双双入菜花，日长无客到田家。\r\n鸡飞过篱犬吠窦，知有行商来买茶。"
        },
        {
            "title": "秋日田园杂兴",
            "content": "斜日低山片月高，睡余行药绕江郊。\r\n霜风捣尽千林叶，闲倚筇枝数鹳巢。"
        },
        {
            "title": "夏日田园杂兴",
            "content": "静看檐蛛结网低，无端妨碍小虫飞。\r\n蜻蜒倒挂蜂儿窘，催唤山童为解围。"
        },
        {
            "title": "咏河市歌者",
            "content": "岂是从容唱渭城，个中当有不平鸣。\r\n可怜日晏忍饥面，强作春深求友声。"
        },
        {
            "title": "重阳后菊花二首",
            "content": "过了登高菊尚新，酒徒诗客断知闻。\r\n恰如退士垂车后，势利交亲不到门。"
        },
        {
            "title": "秋日田园杂兴",
            "content": "乾高寅缺筑牛宫，巵酒豚蹄酹土公。\r\n牯牸无瘟犊儿长，明年添种越城东。"
        },
        {
            "title": "重阳后菊花二首",
            "content": "寂莫东篱湿露华，依前金魇照泥沙。\r\n世情儿女无高韵，只看重阳一日花。"
        },
        {
            "title": "秋日田园杂兴",
            "content": "屋上添高一把茅，密泥房壁似僧寮。\r\n从教屋外阴风吼，卧听篱头响玉箫。"
        },
        {
            "title": "秋日田园杂兴",
            "content": "拨雪挑来踏地菘，味如蜜藕更肥醲。\r\n朱门肉食无风味，只作寻常菜把供。"
        },
        {
            "title": "别拟太上皇帝挽歌词六首",
            "content": "甫贺蝇传赦，俄惊鹤驭风。\r\n首山铜鼎就，前殿玉＊空。\r\n日岂挥戈及，天无链石功。\r\n如何千万寿，不待九龄终。"
        },
        {
            "title": "秋日田园杂兴",
            "content": "松节然膏当烛笼，凝烟如墨暗房栊；\r\n晚来拭净南窗纸，便觉斜阳一倍红。"
        },
        {
            "title": "晚步吴故城下",
            "content": "意行殊不计榛菅，风袖飘然胜羽翰。\r\n拄杖前头双雉起，浮图绝顶一雕盘。\r\n醉红匝地斜曛暖，熨练涵空涨水寒。\r\n却向东皋望烟火，缺蟾先映槲林丹。"
        },
        {
            "title": "秋前风雨顿凉",
            "content": "秋期如约不须催，雨脚风声两快哉。\r\n但得暑光如寇退，不辞老景似潮来。\r\n酒杯触拨诗情动，书卷招邀病眼开。\r\n明日更凉吾已卜，暮云浑作乱峰堆。"
        },
        {
            "title": "劳畲耕",
            "content": "峡农生甚艰，斫畲大山巅。\r\n赤埴无土膏，三刀财一田。\r\n颇具穴居智，占雨先燎原。\r\n雨来亟下种，不尔生不蕃。\r\n麦穗黄剪剪，豆苗绿芊芊。\r\n饼饵了长夏，更迟秋粟繁。\r\n税亩不什一，遗秉得餍餐。\r\n何曾识粳稻，扪腹尝果然。\r\n我知吴农事，请为峡农言。\r\n吴田黑壤腴，吴米玉粒鲜。\r\n长腰匏犀瘦，齐头珠颗圆。\r\n红莲胜雕胡，香子馥秋兰。\r\n或收虞舜余，或自占城传。\r\n早籼与晚罢，滥吹甑甗间。\r\n不辞春养禾，但畏秋输官。\r\n奸吏大雀鼠，盗胥众螟蝝。\r\n掠剩增釜区，取盈折缗钱。\r\n两钟致一斛，未免催租瘢。\r\n重以私债迫，逃屋无炊烟。\r\n晶晶云子饭，生世不下咽。\r\n食者定游手，种者长充涎\r\n不如峡农饱，豆麦终残年。"
        },
        {
            "title": "望乡台",
            "content": "千山已尽一峰孤，立马行人莫疾驱。\r\n从此蜀川平似掌，更无高处望东吴。"
        },
        {
            "title": "判命坡",
            "content": "钻天岭上已飞魂，判命坡前更骇闻。\r\n侧足三分垂坏磴，举头一握到孤云。\r\n微生敢列千金子，後福犹几万石君。\r\n早晚北窗寻噩梦，故应含笑老榆枌。"
        },
        {
            "title": "蛇倒退",
            "content": "山前壁如削，山後崖复断。\r\n曏吾达陇首，如海到彼岸。\r\n那知下岭处，栗甚履冰战。\r\n牵前带相挽，缒後衣尽绽。\r\n健倒辄寻丈，徐行廑分寸。\r\n上疑缘竹竿，下剧滚金弹。\r\n岂惟蛇退舍，习鸟望崖反。\r\n稍喜一径平，犹有千石乱。\r\n仍逢新烧畲，约略似耕畔。\r\n心知人境近，颦末百忧散。\r\n山民茆数把，鬼质犊子健。\r\n腰鑱走迎客，再拜复三叹。\r\n谓匪人所蹊，官来定何干？\r\n傥为饥火驱，平地岂无饭？\r\n意者官事迫，如马就羁绊？\r\n我乃不能答，付以一笑粲。"
        },
        {
            "title": "乙未元日用前韵书怀，今年五十矣",
            "content": "浮生四十九俱非，楼上行藏与愿违。\r\n纵有百年今过半，别无三策但当归。\r\n定中久已安心竟，饱外何须食肉飞。\r\n若使一丘并一壑，还乡曲调尽依稀。"
        },
        {
            "title": "自横塘桥过黄山",
            "content": "阵阵轻寒细马骄，竹林茅店小帘招。\r\n东风已绿南溪水，更染溪南万柳条。"
        },
        {
            "title": "鄂州南楼",
            "content": "谁将玉笛弄中秋。黄鹤飞来识旧游。\r\n汉树有情横北渚，蜀江无语抱南楼。\r\n烛天灯火三更市，摇月旌旗万里舟。\r\n却笑鲈乡垂钓手，武昌鱼好便淹留!"
        },
        {
            "title": "后催租行",
            "content": "老父田荒秋雨里，旧时高岸今江水。\r\n佣耕犹自抱长饥，的知无力输租米。\r\n自从乡官新上来，黄纸放尽白纸催。\r\n卖衣得钱都纳却，病骨虽寒聊免缚。\r\n去年衣尽到家口，大女临岐两分首。\r\n今年次女已行媒，亦复驱将换升斗。\r\n室中更有第三女，明年不怕催租苦！"
        },
        {
            "title": "荆渚中流，回望巫山，无复一点，戏成短歌",
            "content": "千峰万峰巴峡里，不信人间有平地。\r\n渚宫回望水连天，却疑平地元无山。\r\n山川相迎复相送，转头变灭都如梦。\r\n归程万里今三千，几梦即到石湖边。"
        },
        {
            "title": "碧瓦",
            "content": "碧瓦楼头绣幙遮，赤栏桥外绿溪斜。\r\n无风杨柳漫天絮，不雨棠梨满地花。"
        },
        {
            "title": "秋日",
            "content": "新秋病骨顿成衰，不度溪桥半月来。\r\n无事闭门非左计，饶渠屐齿上青苔。"
        },
        {
            "title": "晓泊横塘",
            "content": "短梦难成却易惊，披衣起漱玉池清。\r\n遥知中夜南风转，汹汹前村草市声。"
        },
        {
            "title": "画工李友直为余作冰天桂海二图，冰天画使",
            "content": "许国无功浪著鞭，天教饱识汉山川。\r\n酒边蛮舞花低帽，梦里胡笳雪没鞯。\r\n收拾桑榆身老矣，追随萍梗意茫然。\r\n明朝重上归田奏，更放岷江万里船。"
        },
        {
            "title": "秋日",
            "content": "碧芦青柳不宜霜，染作沧洲一带黄。\r\n莫把江山夸北客，冷云寒水更荒凉。"
        },
        {
            "title": "四时田园杂兴 春日",
            "content": "土膏欲动雨频催，万草千花一饷开。\r\n舍后荒畦犹绿秀，邻家鞭笋过墙来。"
        },
        {
            "title": "清平乐",
            "content": "何须轻举，上界多官府。身似灵光长镇鲁。俯仰人间今古。雨馀帘卷江流，朱颜流映琼舟。不假岗陵□寿，西山低似西楼。"
        },
        {
            "title": "清平乐",
            "content": "降嵩储昂，仙驭来尘表。身佩安危人不老。化国风光长好。功名南北天涯，欢声蛮峤胡沙。草木何□□露，小春桃李都花。"
        },
        {
            "title": "满江红",
            "content": "天气新晴，寻昨梦，池塘春早。雨过湔裙，水上柳丝风袅。却忆去年今日，桃花人面依前好。怪今年、酒量却添多，银杯小。谁劝我，玉山倒。催细抹，翻新调。渐金狎压锦，喷首云绕。笼柏飞来双翠袖，弓弯内样人间少。为留连、春色伴山翁，都休老。"
        },
        {
            "title": "浙江小矶春日",
            "content": "客里无人共一杯，故园桃李为谁开？\r\n春潮不管天涯恨，更卷西兴暮雨来。"
        },
        {
            "title": "鹧鸪天",
            "content": "仗下仪客笔下文。天风驾鹤住仙真。榴花三日迎端午，蕉叶千春纪诞辰。经圀志，立朝身。暂烦高手活吴民。明朝莫遣书丹篆，怕引新符刻玉麟。"
        },
        {
            "title": "西江月",
            "content": "樱笋园林绿暗，槐榆院落清和，年年高会引笙歌，戏彩人随燕贺。一笑难逢身健，十分休惜颜酡。还将瓜枣送金荷，遍照金章满座。"
        },
        {
            "title": "眼儿媚",
            "content": "萍乡道中乍晴，卧舆中困甚，小憩柳塘酣酣,日脚紫烟浮，妍暖试轻裘。困人天色，醉人花气，午梦扶头。　春慵恰似春塘水，一片縠纹愁。溶溶泄泄，东风无力，欲皱还休。"
        },
        {
            "title": "鹧鸪天",
            "content": "绣户当年瑞气充。紫阳驾鹤下天风。万山秀色浑锺尽，六月炎光一洗空。蕉叶满，彩衣重。刻符持节尽人雄。坐中金母欣馀庆，劝醉周公劝鲁公。"
        },
        {
            "title": "四时田园杂兴",
            "content": "社下烧钱鼓似雷，日斜扶得醉翁回。\r\n青枝满地花狼藉，知是儿童斗草来。"
        },
        {
            "title": "朝中措",
            "content": "长年心事寄林扃。尘鬓已星星。芳意不如水远，归心欲与云平。留连一醉，花残日永，雨後山明。从此量船载酒，莫教闲却春情。"
        },
        {
            "title": "临江仙",
            "content": "功行三千宜五福，长生何假金丹。从教沧海又成田。琼枝春不老，壁月夜长妍。上界从来官府满，何妨游戏人间。年年强健到樽前。莫辞杯潋滟，君是酒中仙。"
        },
        {
            "title": "催租行",
            "content": "输租得钞官更催，踉蹡里正敲门来。\r\n手持文昼杂嗔喜：\"我亦来营醉归耳！＂\r\n床头悭囊大如拳，扑破正有三百钱：\r\n不堪与君成一醉，聊复偿君草鞋费。"
        },
        {
            "title": "水调歌头",
            "content": "万里桥边客。（下缺）"
        },
        {
            "title": "满江红",
            "content": "山绕西湖，曾同泛、一篙春绿。重会面、未温往事，先翻新曲。劲柏乔松霜雪後，知心惟有孤生竹。对荒园、犹解两高歌，空惊俗。人更健，情逾熟。樱共柳，冰和玉。恐相逢如梦，夜阑添烛，别後书来空怅望，尊前酒到休拘束。笑簟瓢、未足已能狂，那堪足。"
        },
        {
            "title": "菩萨蛮",
            "content": "彤楼鼓密催金轮。沈沈青琐重重幕。宣唤晚朝天。五云笼暝烟。风急东华路。暖扇遮微雨。香雾扑人衣。上林乌满枝。"
        },
        {
            "title": "醉落魄/一斛珠",
            "content": "雪晴风作。松梢片片轻鸥落。玉楼天半褰珠箔。一笛梅花，吹裂冻云幕。去年小猎漓山脚。弓刀湿遍犹横槊。今年翻怕貂裘薄。寒似去年，人比去年觉。"
        },
        {
            "title": "洞仙歌",
            "content": "碧城风物，有湖中天地。长笑羲娥不停轨。记蟠桃枝上，金母嗔尝，回首处，还又三千岁矣。料仙人拊顶，曾授长生，名在云琼赐书里。懒上郁萧台，应厌高寒，飘然下，赤城游戏。且山泽留连作臞仙，不要管蓬莱海中尘起。"
        },
        {
            "title": "霜天晓角",
            "content": "少年豪纵。袍锦团花凤。曾是京城游子，驰宝马、飞金鞚。旧游浑似梦。鬓点吴霜重。多少燕情莺意，都泻入、玻璃瓮。"
        },
        {
            "title": "水调歌头",
            "content": "万里汉都护。（下缺）"
        },
        {
            "title": "谒金门",
            "content": "塘水碧。仍带麴尘颜色。泥泥縠纹无气力。东风如爱惜。恰似越来溪侧。也有一双鸂鶒。只欠柳丝千百尺。系船春弄笛。"
        },
        {
            "title": "惜分飞",
            "content": "画戟锦车皆雅故。箫鼓留连客住。南浦春波暮。难望罗袜生尘处。明日船旗应不驻。且唱断肠新句。卷尽珠帘雨。雪花一夜随人去。"
        },
        {
            "title": "眼儿媚",
            "content": "萍乡道中乍晴，卧舆中困甚，小憩柳塘。\r\n　　酣酣日脚紫烟浮，妍暖破轻裘。困人天色，醉人花气，午梦扶头。\r\n　　春慵恰似春塘水，一片觳纹愁。溶溶曳曳，东风无力，欲避还休。\r\n【注释】：①日脚：穿过云隙下射的日光。\r\n②扶头：沉醉。春慵恰似春塘水，一片彀纹愁。\r\n③溶溶曳曳：荡漾的样子。【译文】：　　温融融的阳光穿光飘浮的紫云落到平地，景色美天气暖，敞开了轻轻的皮衣。今人困倦的天气，令人陶醉的花香，正午酣梦时扶着头醉态迷离。春日的慵懒恰似池塘里静静的春水，水面上一片涟漪就像春愁乏起。碧水缓缓波荡，东风柔软无力，水面像要皱起微波又将微波抹去。【赏析】：　　这首词写的是春浓景色。是作者乾道九年（1173年）的作品，作于其使金载誉归来。开头两句写“道中乍晴”景象。“酣酣”，写酣畅舒适之貌。“妍暖”风和日暖，是承上而来。“破轻裘”写暖阳透过轻软的皮袄，使得浑身发热。“困人”三句，写“卧舆中困基”之状。“扶头”，是指花气袭人如酽酒之醉，极写“困甚”。换头以后，写“小憩柳塘”，把春困的昏昏欲睡与春塘的欲皱还休合写，非常传神。“春慵”确是承上片而来，两字写尽上片，把“困”、“醉”、“妍暖”、“扶头”都包括进去了。“恰似春塘水”一下子就过渡到柳塘即景，接下来就全写春塘水。着一“愁”字绾合，非常形象。王闿运赞云：“自然移情，不可言说，绮语中仙语也”（《湘绮楼词选》）。全词意境空灵美妙，深得花间词之神韵。"
        },
        {
            "title": "水龙吟",
            "content": "仙翁家在丛霄，五云八景来尘表。黄扉紫闼，化钧高妙，风霆挥扫。漠北寒烟，峤南和气，笑谈都了。自玉麟归去，金牛再款，却回首、人间少。天与丹台旧籍，笑苍生、祝公难老。春葩秋叶，喧寒易变，壶天长好。物外新闻，凤歌鸾翥，龙蟠虎绕。想如心高会，寒霜夜永，尽横参晓。"
        },
        {
            "title": "水调歌头",
            "content": "万里吴船泊，归访菊篱秋。（下缺）"
        },
        {
            "title": "菩萨蛮",
            "content": "冰明玉润天然色。凄凉拼作西风客。不肯嫁东风。殷勤霜露中。绿窗梳洗晚。笑把玻璃盏。斜日上妆台。酒红和困来。"
        },
        {
            "title": "醉落魄/一斛珠",
            "content": "马蹄尘扑。春风得意笙歌逐。款门不问谁家竹。只拣红装，高处烧银烛。碧鸡坊里花如屋。燕王宫下花成谷。不须悔唱关山曲。只为海棠，也合来西蜀。"
        },
        {
            "title": "满江红",
            "content": "千古东流，声卷地、云涛如屋。横浩渺、樯竿十丈，不胜帆腹。夜雨翻江春浦涨，船头鼓急风初熟。似当年、呼禹乱黄川，飞梭速。击楫誓，空惊俗。休拊髀，都生肉。任炎天冰海，一杯相属。荻笋蒌芽新入馔，鵾弦凤吹能翻曲。笑人间、何处似尊前，添银烛。"
        },
        {
            "title": "玉楼春",
            "content": "云横水绕芳尘陌。一万重花春拍拍。蓝桥仙路不崎岖，醉舞狂歌容倦客。真香解语人倾国。知是紫云谁敢觅。满蹊桃李不能言，分付仙家君莫惜。"
        },
        {
            "title": "秦楼月/忆秦娥",
            "content": "湘江碧。故人同作湘中客。湘中客。东风回雁，杏花寒食。温温月到蓝桥侧。醒心弦里春无极。春无极。明朝残梦，马嘶南陌。"
        },
        {
            "title": "霜天晓角",
            "content": "晚晴风歇，一夜春威折。脉脉花疏天淡，云来去，数枝雪。\r\n　　胜绝，愁亦绝，此情谁共说。惟有两行低雁，知人倚、画楼月。\r\n【注释】：①春威：初春的寒威。俗谓“倒春寒”。\r\n②脉脉：深含感情的样子。\r\n③胜绝：美景超绝。【译文】：　　春寒凛冽，寒气已渐渐离去，傍晚时天晴雨住。几枝寒梅立在风中，浮云在天上来来去去，梅花白如胜雪。这景致真是绝美，人的愁情也无限。空对这如此的美景，我无比寂寞孤单，想倾诉心中的惆怅？只有那两行低飞的鸿雁，知道我独坐在高楼上，思念伊人。【赏析】：　　本词别本题作“梅”，这首咏梅词是怀人之作。起头两句先写梅花开放的前奏，上片写梅花映衬着淡天疏云，质洁如雪、脉脉含情的神韵。下片由赞叹美景急转到愁情，由梅及人，以梅比人。这个倚栏人的“胜绝愁亦绝”，就不言自明了。晚晴风歇，一夜春威折。“晚晴风歇”，暗示白日整天遭到风之摧残，继而又面临着“一夜春风”，即春寒威力的摧折，显示出梅花在残冬早春的特定时节倍遭残的处境。无意苦争春，一任群芳妒。“无意”二句以“争春”为核心对比梅花与群芳，花各异品，人各殊志，品志为同则不相谋也。梅花冒着雪冲寒开放于残冬早春之际，可谓独占春意之先，此乃梅花品志如此，并无意于苦苦争春逞艳，反衬出群芳争奇半艳于春天，“争春”者乃群芳也。梅花剖自己志，嘲讽群芳自家争春却妒忌、指责梅花，陷刺其此地无限之奸邪品性。全词词调清婉含蓄，景致极清绝，令人神往。"
        },
        {
            "title": "菩萨蛮",
            "content": "客行忽到湘东驿。明朝真是潇湘客。晴碧万重云。几时逢故人。江南如塞北。别後书难得。先自雁来稀。那堪春半时。"
        },
        {
            "title": "玉楼春",
            "content": "佳人无对甘幽独。竹雨松风相澡浴。山深翠袖自生寒，夜久玉肌元不粟。却寻千树烟江曲。道骨仙风终绝俗。绛裙缟袂各朝元，只有散仙名萼绿。"
        },
        {
            "title": "醉落魄/一斛珠",
            "content": "栖乌飞绝。绛河绿雾星明灭。烧香曳簟眠清樾。花久影吹笙，满地淡黄月。好风碎竹声如雪。昭华三弄临风咽。鬓丝撩乱纶巾折。凉满北窗，休共软红说。"
        },
        {
            "title": "步虚词/西江月",
            "content": "楼阑外，辇道插非烟。闲上郁萧台上看，空歌来自始青天。扬袂揖飞仙。"
        },
        {
            "title": "步虚词/西江月",
            "content": "钧天奏，流韵满空明。琪树玲珑珠网碎，仙风吹作步虚声。相和八鸾鸣。"
        },
        {
            "title": "步虚词/西江月",
            "content": "流铃响，龙驭籋云来。夹道骞华龙彩仗，红云扶辂辗天街。迎驾鹤毰毸。"
        },
        {
            "title": "步虚词/西江月",
            "content": "罡风起，背负玉虚廷。九素烟中寒一色，扶阑四面是青冥。环拱万珠星。"
        },
        {
            "title": "步虚词/西江月",
            "content": "浮黎路，依约太微间。雪色宝阶千万丈，人间遥作白虹看。幢节度高寒。"
        },
        {
            "title": "步虚词/西江月",
            "content": "珠霄境，却似化人宫。梵气弥罗融万象，玉楼十二倚清空。一片宝光中。"
        },
        {
            "title": "醉落魄/一斛珠",
            "content": "春城胜绝。暮林风舞催花发。垂云卷尽添空阔。吹上新年，美满十分月。红蕖影下勾丝抹。老来牵强随时节。无人知道心情别。唯有蛾儿，惊见鬓边雪。"
        },
        {
            "title": "虞美人",
            "content": "谁将击碎珊瑚玉。装上交枝粟。恰如娇小万琼妃。涂罢额黄、嫌怕污燕支。夜深未觉清香绝。风露溶溶月。满身花影弄凄凉。无限月和风露、一齐香。"
        },
        {
            "title": "虞美人",
            "content": "落梅时节冰轮满。何似中秋看。琼楼玉宇一般明。只为姮娥、添了万枝灯。锦江城下杯残後。还照鄞江酒。天东相见说天西。除却衰翁和月、更谁知。"
        },
        {
            "title": "虞美人",
            "content": "霜馀好探梅消息。日日溪桥侧。不如君有似梅人。歌里工颦妍笑、两眉春。疏枝冷蕊风情少。却称衰翁老。从教来作静中邻。冷淡无言无笑、也无颦。"
        },
        {
            "title": "虞美人",
            "content": "玉箫惊报同云重。仍怪金瓶冻。清明将近雪花翻。不道海堂消瘦、柳丝寒。王孙沈醉狨毡幕。谁怕罗衣薄。烛灯香雾两厌厌。仿佛有人愁损、上眉尖。"
        },
        {
            "title": "浪淘沙",
            "content": "黯淡养花天。小雨能悭。烟轻云薄有无间。官柳丝丝都绿遍，犹有春寒。空翠湿征鞍。马首千山。多情若是肯俱还。别有玉杯承露冷，留共君看。"
        },
        {
            "title": "三登乐",
            "content": "方帽卫寒，重检校、旧时农圃。荒三径、不知何许。但姑苏台下，有苍然平楚。人笑此翁，又来访古。况五湖、元自有，扁舟祖武。记沧洲、白鸥伴侣。叹年来、孤负了，一蓑烟雨。寂寞暮潮，唤回棹去。"
        },
        {
            "title": "三登乐",
            "content": "路转横塘，风卷地、水肥帆饱。眼双明、旷怀浩渺。问菟裘、无恙否，天教重到。木落雾收，故山更好。过溪门、休荡桨，恐惊鱼鸟。算年来、识翁者少。喜山林、踪迹在，何曾如扫。归宾任霜，醉红未老。"
        },
        {
            "title": "三登乐",
            "content": "一碧鳞鳞，横万里、天垂吴楚。四无人、橹声自语。向浮云、西下处，水村烟树。何处系船，暮涛涨浦。正江南、遥落後，好山无数。尽乘流、兴来便去。对青灯、独自叹，一生羁旅。敧枕梦寒，又还夜雨。"
        },
        {
            "title": "卜算子",
            "content": "云压小桥深，月到重门静。冷蕊疏枝半不禁，更著横窗影。回首故园春，往事难重省。半夜清香入梦来，从此熏炉冷。"
        },
        {
            "title": "卜算子",
            "content": "凉夜竹堂虚，小睡匆匆醒。银漏无声月上阶，满地阑干影。何处最知秋，风在梧桐井。不惜骖鸾弄玉箫，露湿衣裳冷。"
        },
        {
            "title": "三登乐",
            "content": "今夕何朝，披岫幌、云关重启。引冰壶、素空似洗。卷帘中、敧枕上，月星浮水。天镜夜明，半窗万里。盼庭柯、都老大，树犹如此。六年前、转头未几。唤邻翁、来话旧，同篘新蚁。秉烛夜阑，又疑梦里。"
        },
        {
            "title": "好事近",
            "content": "云暮暗千山，肠断玉楼金阕。应是高唐小妇，妒姮娥清绝。夜凉不放酒杯寒，醉眼渐生缬。何待桂花相照，有人人如月。"
        },
        {
            "title": "鹧鸪天",
            "content": "嫩绿重重看得成。曲栏幽槛小红英。酴醿架上蜂儿闹，杨柳行间燕子轻。春婉娩，客飘零。残花浅酒片时清。一杯且买明朝事，送了斜阳月又生。"
        },
        {
            "title": "鹧鸪天",
            "content": "荡漾西湖采绿苹。扬鞭南埭衮红尘。桃花暖日茸茸笑，杨柳光风浅浅颦。章贡水，郁孤云。多情争似桂江春。崔徽卷轴瑶姬梦，纵有相逢不是真。"
        },
        {
            "title": "鹧鸪天",
            "content": "休舞银貂小契丹。满堂宾客尽关山。从今袅袅盈盈处，谁复端端正正看。模泪易，写愁难。潇湘江上竹枝斑。碧云日暮无书寄，寥落烟中一雁寒。"
        },
        {
            "title": "好事近",
            "content": "昨夜报春来，的皪岭梅开雪。携手玉人同赏，比看谁奇绝。阑干倚遍忆多情，怕角声呜咽。与折一枝斜戴，衬鬓云梳月。"
        },
        {
            "title": "鹧鸪天",
            "content": "压蕊拈须粉作团。疏香辛苦颤朝寒。须知风月寻常见，不似层层带雪看。春髻重，晓眉弯。一枝斜并缕金旛。酒红不解东风冻，惊怪钗头玉燕乾。"
        },
        {
            "title": "减字木兰花",
            "content": "波娇鬓袅。中隐堂前人意好。不奈春何。拚却轻寒透薄罗。翦梅新曲。欲断还联三叠促。围坐风流。饶我尊前第一筹。"
        },
        {
            "title": "减字木兰花",
            "content": "玉烟浮动。银阕三山连海冻。翠袖阑干。不怕楼高酒力寒。双松冻折。忽忆衰翁容易别。想见鸥边。压损年时小钓船。"
        },
        {
            "title": "临江仙",
            "content": "羽扇纶巾风袅袅，东厢月到蔷薇。新声谁唤出罗帏。龙须将笛绕，雁字入筝飞。陶写中年须个里，留连月扇云衣。周郎去後赏音稀。为君持酒听，那肯带春归。"
        },
        {
            "title": "菩萨蛮",
            "content": "黄梅时节春萧索。越罗香润吴纱薄。丝雨日曨明。柳梢红未晴。多愁多病後。不识会中酒。愁病送春归。恰如中酒时。"
        },
        {
            "title": "菩萨蛮",
            "content": "雪林一夜收寒了。东风恰向灯前到。今夕是何年。新春新月圆。绮丛香雾隔。犹记疏狂客。留取缕金旛。夜蛾相并看。"
        },
        {
            "title": "如梦令",
            "content": "两两莺啼何许。寻遍绿阴浓处。天气润罗衣，病起却忺微暑。休雨。休雨。明日榴花端午。"
        },
        {
            "title": "如梦令",
            "content": "罨画屏中客住。水色山光无数。斜日满江声，何处撑来小渡。休去。休去。惊散一舟鸥鹭。"
        },
        {
            "title": "梦玉人引",
            "content": "共登临处，飘风袂、倚空碧。雨卷云飞，长有桂娥看客。箫鼓生春，遍锦城如画，雪山无色。一梦才成，恍天涯南北。舞馀歌罢，料宣华、回首尽陈迹。万里秦吴，有情应问消息。我欲归耕，如何重来得。故人若望江南，且折梅花相忆。"
        },
        {
            "title": "临江仙",
            "content": "万事灰心犹薄宦，尘埃未免劳形。故人相见似河清。恰逢梅柳动，高兴逐春生。卜昼匆匆还卜夜，仍须月坠河倾。明年我去白鸥盟。金闺三玉树，好问紫霄程。"
        },
        {
            "title": "梦玉人引",
            "content": "送行人去，犹追路、再相觅。天末交情，长是合堂同席。从此尊前，便顿然少个，江南羁客。不忍匆匆，少驻船梅驿。酒斟虽满，尚少如、别泪万千滴。欲语吞声，结心相对呜咽。冬火凄清，笙歌无颜色。从别後，尽相忘，算也难忘今夕。"
        },
        {
            "title": "惜分飞",
            "content": "易散浮云难再聚。遮莫相随百步。谁唤行人去。石湖烟浪渔樵侣。重别西楼肠断否。多少凄风苦雨。休梦江南路。路长梦短无寻处。"
        },
        {
            "title": "减字木兰花",
            "content": "折残金菊。枨子香时新酒熟。谁伴芳尊。先问梅花借小春。道人破戒。染酒题诗金凤带。愁病相关。不似年时酒量宽。"
        },
        {
            "title": "菩萨蛮",
            "content": "小轩今日开窗了。揉蓝染碧绿阶草。檐佩可怜风。杏梢烟雨红。飘零欢事少。鬓点吴霜早。天色不愁人。眼前无限春。"
        },
        {
            "title": "念奴娇",
            "content": "湖山如画，系孤篷柳岸，莫惊鱼鸟。料峭春寒花未遍，先共疏梅索笑。一梦三年，松风依旧，萝月何曾老。邻家相问，这回真个归到。绿鬓新点吴霜，尊前强健，不怕衰翁号。赖有风流车马客，来觅香云花岛。似我粗豪，不通姓字，只有银瓶倒。奔名逐利，乱帆谁在天表。"
        },
        {
            "title": "减字木兰花",
            "content": "腊前三白。春到西园还见雪。红紫花迟。借作东风万玉枝。归田计决。麦饭熟时应快活。身在高楼。心在山阴一叶舟。"
        },
        {
            "title": "念奴娇",
            "content": "水乡霜落，望西山一寸，修眉横碧。南浦潮生帆影去，日落天青江白。万里浮云，被风吹散，又被风吹积。尊前歌罢，满空凝淡寒色。人世会少离多，都来名利，似蝇头蝉翼。赢得长亭车马路，千古羁愁如织。我辈情锺，匆匆相见，一笑真难得。明年谁健，梦魂飘荡南北。"
        },
        {
            "title": "念奴娇",
            "content": "吴波浮动，看中流翻月，半江金碧。醉舞空明三万顷，不管姮娥愁寂。指点琼楼，凭虚有路，鲸背横东极。水云飘荡，阑干千丈无力。家世回首沧洲，烟波渔钓，有鸱夷仙迹。一笑闲身游物外，来访扁舟消息。天上今宵，人间此地，我是风前客。涛生残夜，鱼龙惊听横笛。"
        },
        {
            "title": "念奴娇",
            "content": "双峰叠障，过天风海雨，无边空碧。月姊年年应好在，玉阕琼宫愁寂。谁唤痴云，一杯为尽，夜气寒无色。碧城凝望，高楼飘渺西北。肠断桂冷蟾孤，佳期如梦，又把阑干拍。雾鬓风鬟相借问，浮世几回今夕。圆缺晴阴，古今同恨，我更长为客。婵娟明夜，尊前谁念南陌。"
        },
        {
            "title": "秦楼月/忆秦娥",
            "content": "浮云集。轻雷隐隐初惊蛰。初惊蛰。鹁鸠鸣怒，绿杨风急。玉炉烟重香罗浥。拂墙浓杏燕支湿。燕支湿。花梢缺处，画楼人立。"
        },
        {
            "title": "减字木兰花",
            "content": "枕书睡熟。珍重月明相伴宿。宝鸭金寒。香满围屏宛转山。鸡人声杳。瑶井玉绳相对晓。黯淡窗纱。却下风帘护烛花。"
        },
        {
            "title": "念奴娇",
            "content": "十年旧事，醉京花蜀酒，万葩千萼。一棹归来吴下看，俯仰心情今昨。强倚雕阑，羞簪雪鬓，老恐花枝觉。揩摹愁眼，雾中相对依约。闻道家宴团栾，光风转夜，月傍西楼落。打彻梁州春自远，不饮何时欢乐。沾惹天香，留连国艳，莫散灯前酌。袜尘生处，为君重赋河洛。"
        },
        {
            "title": "秦楼月/忆秦娥",
            "content": "香罗薄。带围宽尽无人觉。无人觉。东风日暮，一帘花落。西园空锁秋千索。帘垂帘卷闲池阁。闲池阁。黄昏香火，画楼吹角。"
        },
        {
            "title": "秦楼月/忆秦娥",
            "content": "珠帘狭。卷帘春院花围合。花围合。昼长人静，双双胡蝶。花前苦殢金蕉叶。瞢腾午睡扶头怯。扶头怯。闲愁无限，远山斜叠。"
        },
        {
            "title": "秦楼月/忆秦娥",
            "content": "楼阴缺。阑干影卧东厢月。东厢月。一天风露，杏花如雪。隔烟催漏金虬咽。罗帏暗淡灯花结。灯花结。片时春梦，江南天阔。"
        },
        {
            "title": "宜男草",
            "content": "舍北烟霏舍南浪。雪倾篱、雨荒薇涨。问小桥、别後谁过，惟有迷鸟羁雌来往。重寻山水问无恙。扫柴荆、土花尘网。留小桃、先试光风，从此芝草琅玕日长。"
        },
        {
            "title": "秦楼月/忆秦娥",
            "content": "窗纱薄。日穿红幔催梳掠。催梳掠。新晴天气，画檐闻鹊。海棠逗晓都开却。小云先在阑干角。阑干角。杨花满地，夜来风恶。"
        },
        {
            "title": "宜男草",
            "content": "篱菊滩芦被霜後。袅长风、万重高柳。天为谁、展尽湖光渺渺，应为我、扁舟入手。橘中曾醉洞庭酒。辗云涛、挂帆南斗。追旧游、不减商山杳杳，犹有人、能相记否。"
        },
        {
            "title": "鹊桥仙",
            "content": "双星良夜，耕慵织懒，应被群仙相妒。娟娟月姊满眉颦，更无奈、风姨吹雨。相逢草草，争如休见，重搅别离心绪。新欢不抵旧愁多，倒添了、新愁归去。"
        },
        {
            "title": "西江月",
            "content": "北客开眉乐岁，东君著意华年。遮风藏雨晚云天。应怕杏梢红浅。不惜灯前放夜，从教雪後留寒。水晶帘箔万花钿。听彻南楼晓箭。"
        },
        {
            "title": "西江月",
            "content": "十月谁云春小，一年两见风娇。云英此夕度蓝桥。人意花枝都好。百媚朝天淡粉，六铢步月生绡。人间霜叶满庭皋，别有东风不老。"
        },
        {
            "title": "水调歌头",
            "content": "细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。敛秦烟，收楚雾，熨江流。关河离合，南北依旧照清愁。想见姮娥冷眼，应笑归来双鬓，空敞黑貂裘。酾酒问蟾兔，肯去伴沧洲。"
        },
        {
            "title": "水调歌头",
            "content": "万里汉家使，双节照清秋。旧京行遍，中夜呼禹济黄流。寥落桑榆西北，无限太行紫翠，相伴过芦沟。岁晚客多病，风露冷貂裘。对重九，须烂醉，莫牢愁。黄花为我，一笑不管鬓霜羞。袖里天书咫尺，眼底关河百二，歌罢此生浮。惟有平安信，随雁到南州。"
        },
        {
            "title": "蝶恋花",
            "content": "春涨一篙添水面。芳草鹅儿，绿满微风岸。画舫夷犹湾百转。横塘塔近依前远。江国多寒农事晚。村北村南，谷雨才耕遍。秀麦连冈桑叶贱。看看尝面收新茧。"
        },
        {
            "title": "朝中措",
            "content": "海棠如雪殿春馀。禽弄晚晴初。倦客长惭杜宇，佳辰且醉提壶。逍遥放浪，还他渔子，输与樵夫。一棹何时归去，扁舟终要江湖。"
        },
        {
            "title": "朝中措",
            "content": "系船沽酒碧帘坊。酒满胜鹅黄。醉後西园入梦，东风柳色花香。水浮天处，夕阳如锦，恰似鲈乡。中有忆人双泪，几时流到横塘。"
        },
        {
            "title": "朝中措",
            "content": "身闲身健是生涯。何况好年华。看了十分秋月，重阳更插黄花。消磨景物，瓦盆社酿，石鼎山茶。饱吃红莲香饭，侬家便是仙家。"
        },
        {
            "title": "朝中措",
            "content": "东风半夜度关山。和雪到阑干。怪见梅梢未暖，情知柳眼犹寒。青丝菜甲，银泥饼饵，随分杯盘。已把宜春缕胜，更将长命题幡。"
        },
        {
            "title": "浣溪沙",
            "content": "红锦障泥杏叶鞯。解鞍呼渡忆当年。马骄不肯上航船。茅店竹篱开席市，绛裙青袂斸姜田。临平风物故依然。"
        },
        {
            "title": "浣溪沙",
            "content": "歙浦钱塘一水通。闲云如幕碧重重。吴山应在碧云东。无力海棠风淡荡，半眠官柳日葱茏。眼前春色为谁浓。"
        },
        {
            "title": "浣溪沙",
            "content": "宝髻双双出绮丛。妆光梅影各春风。收灯时候却相逢。鱼子笺中此宛转，龙香拨上语玲珑。明朝车马莫西东。"
        },
        {
            "title": "浣溪沙",
            "content": "催下珠帘护绮丛。花枝红里烛枝红。烛光花影夜葱茏。锦地绣天香雾里，珠星璧月彩云中。人间别有几春风。"
        },
        {
            "title": "浣溪沙",
            "content": "倾坐东风百媚生。万红无语笑逢迎。照妆醒睡蜡烟轻。采蝀横斜春不夜，绛霞浓淡月微明。梦中重到锦官城。"
        },
        {
            "title": "千秋岁",
            "content": "北城南埭。玉水方流汇。青樾里，红尘外。万桃春不老，双竹寒相对。回首处，满城明月曾同载。分散西园盖。消减东阳带。人事改，花源在。神仙虽可学，功行无过醉。新酒好，就船况有鱼堪买。"
        },
        {
            "title": "满江红",
            "content": "罨画溪山，行欲遍、风蒲还举。天渐远、水云初静，柁楼人语。月色波光看不定，玉虹横卧金鳞舞。看五湖、今夜只边舟，追千古。怀往事，渔樵侣。曾共醉，松江渚。算今年依旧，一杯沧浦。宇宙此身元是客，不须怅望家何许。但中秋、时节好溪山，皆吾土。"
        },
        {
            "title": "满江红",
            "content": "寒谷春生，熏叶气、玉筒吹谷。新阳後、便占新岁，吉云清穆。休把心情关乐裹，但逢节序添诗轴。笑强颜、风物岂非痴，终非俗。清昼永，佳眠熟。门外事，何时足。且团栾同社，笑歌相属。著意调停云露酿，从头检举梅花曲。纵不能、将醉作生涯，休拘束。"
        },
        {
            "title": "木兰花慢",
            "content": "古人吾不见，君莫是、郑当时。更筑就山房，躬耕谷口，名动京师。诸公任他衮衮，与杜陵野老共襟期。有客至门先喜，得钱沽酒何疑。昔年连辔柳边归。陈迹恍难追。况种桃道士，看花才子，回首皆非。相逢故人问讯，道刘郎去久无诗。把作一场春梦，觉来莫要寻思。"
        },
        {
            "title": "南柯子/南歌子",
            "content": "银渚盈盈渡，金风缓缓吹。晚香浮动五云飞。月姊妒人、颦尽一弯眉。短夜难留处，斜河欲淡时。半愁半喜是佳期。一度相逢、添得两相思。"
        },
        {
            "title": "浣溪沙",
            "content": "送尽残春更出游。风前踪迹似沙鸥。浅斟低唱小淹留。月见西楼清夜醉，雨添南浦绿波愁。有人无计恋行舟。"
        },
        {
            "title": "酹江月/念奴娇",
            "content": "浮生有几，叹欢娱常少，忧愁相属。富贵功名皆由命，何必区区仆仆。燕蝠尘中，鸡虫影里，见了还追逐。山间林下，几人真个幽独。谁似当年严君，故人龙衮，独抱羊裘宿。试把渔竿都掉了，百种千般拘束。两岸烟林，半溪山影，此处无荣辱。荒台遗像，至今嗟咏不足。"
        },
        {
            "title": "浣溪沙",
            "content": "白玉堂前绿绮疏。烛残歌罢困相扶。问人春思肯浓无。梦里粉香浮枕簟，觉来烟月满琴书。个浓情分更何如。"
        },
        {
            "title": "朝中措",
            "content": "天容云意写秋光。木叶半青黄。珍重西风祛暑，轻衫早怯新凉。故人情分，留连病客，孤负轻觞。陌上千愁易散，尊前一笑难忘。"
        },
        {
            "title": "破阵子",
            "content": "漂泊天隅佳节，追随花下群贤。只欠山阴修禊帖，却比兰亭有管弦。舞裙香未湔。泪竹斑中宿雨，折桐雪里蛮烟。唤起杜陵饥客恨，人在长安曲水边。碧云千叠山。"
        },
        {
            "title": "南柯子/南歌子",
            "content": "槁项诗馀瘦，愁肠酒後柔。晚凉团扇欲知秋。卧看明河银影、界天流。鹤警人初静，虫吟夜更幽。佳辰只合算花筹。除了一天风月、更何求。"
        },
        {
            "title": "州桥",
            "content": "州桥南北是天街，\r\n父老年年等驾回。\r\n忍泪失声询使者，\r\n\"几时真有六军来？\""
        },
        {
            "title": "水调歌头",
            "content": "万里筹边处，形胜压坤维。恍然旧观重见，鸳瓦拂参旗。夜夜东山衔月，日日西山横雪，白羽弄空晖。人语半霄碧，惊倒路傍儿。分弓了，看剑罢，倚阑时。苍茫平楚无际，千古锁烟霏。野旷岷嶓江动，天阔崤函云拥，太白暝中低。老矣汉都护，却望玉关归。"
        },
        {
            "title": "四时田园杂兴",
            "content": "租船满载候开仓，\r\n粒粒如珠白似霜。\r\n不惜两钏输一斛，\r\n尚赢糠覈饱儿郎！"
        },
        {
            "title": "鹧鸪天",
            "content": "楼观青红倚快晴。惊看陆地涌蓬瀛。南园花影笙歌地，东岭松风鼓角声。山绕水，水萦城。柳边沙外古今情。坐中更有挥豪客，一段风流画不成。"
        },
        {
            "title": "醉落魄",
            "content": "栖鸟飞绝，绛河绿雾星明灭。\r\n烧香簟眠清樾。\r\n花影吹笙，满地淡黄月。\r\n好风碎竹声如雪。昭华三弄临风咽。\r\n鬓丝撩乱纶巾折。\r\n凉满北窗，休共软红说。"
        },
        {
            "title": "四时田园杂兴",
            "content": "梅子金黄杏子肥，\r\n麦花雪白菜花稀。\r\n日长篱落无人过，\r\n唯有蜻蜓蛱蝶飞。"
        },
        {
            "title": "咏洒市歌者",
            "content": "岂是从容唱《渭城》，\r\n个中当有不平鸣。\r\n可怜日晏忍饥面，\r\n强作春深求友声。"
        },
        {
            "title": "四时田园杂兴",
            "content": "乌鸟投林过客稀，\r\n前山烟暝到柴扉。\r\n小童一棹舟如叶，\r\n独自编阑鸭阵归。"
        },
        {
            "title": "水调歌头",
            "content": "元日至人日，未有不阴时。新年叶气，无处人物不熙熙。万岁声从天下，一札恩随春到，光采动天鸡。寿域遍寰海，直过雪山西。忆曾预，宣玉册，捧金卮。如今万里，魂梦空绕五云飞。想见大庭宫馆，重起三山楼观，双指赭黄衣。此会古无有，何止古来稀。"
        },
        {
            "title": "霜天晓角",
            "content": "晚晴风歇，一夜春威折。\r\n脉脉花疏天淡，\r\n云来去，数枝雪。\r\n胜绝，愁亦绝。\r\n此情谁共说。\r\n惟有两行低雁，\r\n知人倚、画楼月。"
        },
        {
            "title": "横塘",
            "content": "南浦春来绿一川，\r\n石桥朱塔两依然。\r\n年年送客横塘路，\r\n细雨垂杨系画船。"
        },
        {
            "title": "四时田园杂兴",
            "content": "昼出耘田夜绩麻，\r\n村庄儿女各当家。\r\n童孙未解供耕织，\r\n也傍桑阴学种瓜。"
        },
        {
            "title": "春思",
            "content": "沙际绿苹满，楼前芳草多。\r\n风光入网户，罗幕生绣波。\r\n前年花开忆湘水，\r\n去年花开泪如洗。\r\n园树伤心三见花，\r\n依旧银屏梦千里。"
        },
        {
            "title": "浣溪沙",
            "content": "十里西畴熟稻香。槿花篱落竹丝长。垂垂山果挂青黄。浓雾知秋晨气润，薄云遮日午阴凉。不须飞盖护戎装。"
        },
        {
            "title": "忆秦娥",
            "content": "楼阴缺，阑干影卧东厢月。东厢月，一天风露，杏花如雪。\r\n　　隔烟催泼金虬咽，罗帏黯淡灯花结。灯花结，片时春梦，江南天阔。\r\n【注释】：①缺：指树阴未遮住的楼阁一角。\r\n②厢：厢房。\r\n③烟：夜雾。\r\n④金虬：铜龙，造型为龙的铜漏，古代滴水计时之器。\r\n⑤罗帏：罗帐。指闺房。\r\n⑥灯花结：灯芯烧结成花，旧俗以为有喜讯。【译文】：　　楼阁在树阴遮蔽下露出一角，一轮明月照东厢，栏杆阴影斜卧在地面上。隔着徕炉的烟气朦胧，计时的铜龙鸣咽着催促滴落的水声，纱罗的帏帐暗淡，灯花已烧得焦凝。灯光焦凝，我进入短暂美妙的春梦，梦见了江南辽阔的晴空。【赏析】：　　范成大集中有五首此调词，抒写闺怨，似为组词，此篇为第四首，最精彩。全词无一语直接抒情，完全用画面表现情致，如影视中的空镜头，极含蓄空灵，却又写出时间的流程，暗示出抒情主人公的孤独寂寞。上片从对园林景色的描绘中，透露出思 妇的无限惆怅。下片言情，写少妇的愁思，实写灯芯结花，虚写美梦团圆。虽是写传统的闺怨，却丝毫没有陈腐的富贵气和脂粉气。也没有愁红惨绿的感情夸张，所有的语言都贴切自然，给人一种清新淡雅的感觉。灯花结，片时春梦，江南天阔。灯花结既象征人之愁苦郁结不开，又点出夜已深矣，而人尚未睡，为什么？结两句化用岑参诗句之意，委婉地交待出原因。原来她是因相思而如此，故在梦中去江南寻找意中人。而梦境中究竟能否见到尚未可知，所见到的只是“江南天阔”而已。梦已虚幼，虚幻中之境界还是渺茫的，双重虚幻更加重了凄婉情味，是双倍的写法。\""
        },
        {
            "title": "南柯子",
            "content": "怅望梅花驿，凝情杜若洲。\r\n香云低处有高楼，\r\n可惜高楼不近木兰舟。\r\n缄素双鱼远，题红片叶秋。\r\n欲凭江水寄离愁，\r\n江已东流那肯更西流。"
        },
        {
            "title": "四时田园杂兴",
            "content": "采菱辛苦废犁锄，\r\n血指流丹鬼质枯。\r\n无力买田聊种水，\r\n近来湖面亦收租！"
        },
        {
            "title": "田家",
            "content": "昼出耘田夜织麻，村庄儿女各当家。\r\n童孙未解供耕织，也傍桑阴学种瓜。"
        },
        {
            "title": "村景即事",
            "content": "绿遍山原白满川，子规声里雨如烟。\r\n乡村四月闲人少，才了蚕桑又插田。"
        },
        {
            "title": "四时田园杂兴",
            "content": "新筑场泥镜面平，家家打稻趁霜晴。\r\n笑歌声里轻雷动，一夜连枷响到明。"
        },
        {
            "title": "窗前木芙蓉",
            "content": "辛苦孤花破小寒，\r\n花心应似客心酸。\r\n更凭青女留连得，\r\n未作愁红怨绿看。"
        },
        {
            "title": "早发竹下",
            "content": "结束晨妆破小寒，跨鞍聊得散疲顽。\r\n行冲薄薄轻轻雾，看放重重迭迭山。\r\n碧穗炊烟当树直，绿纹溪水趁桥湾。\r\n清禽百啭似迎客，正在有情无思间。"
        },
        {
            "title": "初归石湖",
            "content": "晓雾朝暾绀碧烘，横塘西岸越城东。\r\n行人半出稻花上，宿鹭孤明菱叶中。\r\n信脚自能知旧路，惊心时复认邻翁。\r\n当时手种斜桥柳，无数鸣蜩翠扫空。"
        },
        {
            "title": "晓起闻雨",
            "content": "老来稍喜睡魔清，兀坐枯株听五更。\r\n萧索轮囷怜烛烬，飞扬跋扈厌蚊声。\r\n登高事了从教雨，刈熟人忙却要晴。\r\n莫教西成便无虑，大须浓日晒香秔。"
        }
    ]
}