{
    "dynasty": "宋",
    "author": "吴潜",
    "intro": "吴潜（1195—1262） 字毅夫，号履斋，宣州宁国（今属安徽）人。宁宗嘉定十年（1217）举进士第一，授承事郎，迁江东安抚留守。理宗淳佑十一年（1251）为参知政事，拜右丞相兼枢密使，封崇国公。次年罢相，开庆元年（1259）元兵南侵攻鄂州，被任为左丞相，封庆国公，后改许国公。被贾似道等人排挤，罢相，谪建昌军，徙潮州、循州。与姜夔、吴文英等交往，但词风却更近于辛弃疾。其词多抒发济时忧国的抱负与报国无门的悲愤。格调沉郁，感慨特深。著有《履斋遗集》，词集有《履斋诗余》。",
    "items": [
        {
            "title": "满江红 送李御带珙",
            "content": "红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹亭下系扁舟，鲈堪煮。拚一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。\r\n【注释】：【注释】：\r\n此词是送别之作。“御带 ”，又为“ 带御器械”，是武臣的荣誉性加官。\r\n“红玉阶前，问何事、翩然引去？”词的开头即问友人李珙何以辞官 ，可见这不是一般的聚散迎送，牵动肚肠的也不是一般的离情别绪。“问何事”，语气也显得比较重。可是下文却没有回答。而是写李珙辞官后的逍遥生活 。“湖海上、一汀欧鹭，半帆烟雨”，写其“翩然”之状 ：出朝后漫游湖海，与鸥鹭为友，出没于烟波雨浪 ，显得多么自在、轻快。“海客无心随白鸥 ”，似乎友人对这种境遇还很满足。作者这里有意引而不发，使人感到飘逸的表象下隐藏着别种意绪 。“报国无门空自怨，济时有策从谁吐？”这里是回答了 ，经过上面一番周旋 ，显得有很重的感情份量。辞官后遨游江海固然自在浪漫，但辞官实是无奈之举。虽有报国之志，济时之策，怎奈落得“空自怨”“从谁吐”，用问句表达出来，其中含有无奈、落寞、怨恨 、孤独等等交织在一起的复杂情感 。“过垂虹、亭下系扁舟 ，鲈堪煮。”垂虹亭位于吴江长桥头，这里是南宋连贯东西水路必经之地，李珙离临安往西自然经过这里。这里还有一处著名的古迹：晋代吴江人张翰在洛阳做官，见秋风起，想起家乡的鲈鱼脍，于是慨然叹道：“ 人生贵在适志，安能羁宦数千里以要名爵哉！”便辞官返乡。后人在这里建有鲈乡亭。“垂虹亭”地名融合典故用在这里很合适：友人经过此地正是鲈肥堪脍时节，可尽地主之谊；友人亦是辞官归去 ，正与张翰同怀 ，可谓异代知音，不妨小住。并且有用张翰“人生适志”安慰友人之意。“ 鲈堪煮”，“堪”字耐人寻味，除了传达出主人殷勤款留之意外，还替友人表达了心里的多少不得已！\r\n“拚一醉，留君住。歌一曲，送君路。”可以说，这里才是送别之题，上片全是题前之意。由于题前之意写得很充分，别意就显得分外珍重、深厚了 。“留君住”须“拚一醉 ”，这种态度表现出了多么执着、灼热的感情，“歌一曲”中有着多少依恋、怜惜。“遍江南江北，欲归何处？”友人此去，怅然若失，仿佛在追循友人足迹似的。顺承上句，这种意思是明显的。可能还有别的意思。李珙大概是四川人，四川人来下江做官，路途遥远，一旦罢官就有流离之感。吴潜友人吴泳也是四川人 ，在写给吴潜的信中就说：“西州（指四川）士大夫以官为家 ，罢则无所于归。”如果是这样，那么“遍江南江北，欲归何处？”就有双层含义：一为问询，一为慨叹，即罢官之后很可能“无所于归 ”，天地之大，难道没有你容身之处？其中的关切、忧虑表露无遗。这与下面的情绪表现又是紧相联贯的。\r\n“世事悠悠浑未了 ，年光冉冉今如许”！还有收拾旧山河这样的大事业等待成就，朝廷本该多多任用贤才，但李珙这样有志又有才的人却被迫辞官漂泊江湖，这真让人又痛惜又悲愤。“试举头、一笑问青天，天无语 ，”不理解，因而发为天问。“一笑”，是被悖谬所激怒的笑。读到这里，我们可以想见作者在向青天发问：人世间的举措何以如此荒唐，是非何以如此颠倒 ？“天无语”，他得不到回答，陷入了深深的悲愤之中。\r\n这首送别词写得悲郁慷慨，表达了作者对友人的深切理解、对其遭遇的深厚同情，同时也对朝廷的昏愦表示了强烈愤慨。这些情绪的表达是有层次的推进，词中的几个问句显示了情绪推进的节奏，结句达到了高潮 。从全词不难看出，作者通过抒写李珙的遭遇，寄予了个人的身世感慨，所以这首词亦是自况。在当时的环境下，报国无门，壮志难酬是爱国人士的普遍命运。"
        },
        {
            "title": "送十二知军领郡澄江二首",
            "content": "老父如汝年，监州尚折旋。\r\n后生何闻望，小郡亦藩宣。\r\n申浦秋潮落，君山暮霭连。\r\n菊时吾去此，访汝击群鲜。"
        },
        {
            "title": "三用出郊韵三首",
            "content": "从来此地出高官，绮屋连云画里看。\r\n十里湖光多样好，百年人事几回残。\r\n菰蒲带露枝犹溼，{左禾右罢}稏逢晴把便乾。\r\n乐岁何妨歌乐职，簿书缠缚敢辞难。"
        },
        {
            "title": "苦雨吟十首呈同官诸丈",
            "content": "连朝雨水淹，燕寝似穷阎。\r\n无处可就燥，何时得附炎。\r\n频占季主卦，屡乞鲍君签。\r\n千里人知否，心香日夜添。"
        },
        {
            "title": "苦雨吟十首呈同官诸丈",
            "content": "早晚遣长须，行田西北隅。\r\n稻禾都旺否，庐舍莫淹无。\r\n高仰为何碶，低洼是某都。\r\n水痕如退落，分雨要相符。"
        },
        {
            "title": "出郊再用韵赋三解",
            "content": "水聚山环旺气连，荣华富贵各搀前。\r\n劫从无始认为我，数到有终还是天。\r\n晓月园林空唳鹤，晚风亭树谩鸣蝉。\r\n寄言世上耽迷者，所美当知非美然。"
        },
        {
            "title": "吴萧山知县",
            "content": "八年两唤浙江船，吴越青山相对妍。\r\n长愧主恩难报答，不知人事几推迁。\r\n香浮菊桂秋将暮，景迫桑榆岁可怜。\r\n荒县今宵孤馆梦，四千里外楚云边。"
        },
        {
            "title": "中秋无月和曾仪吉制干",
            "content": "见说琼楼忒煞寒，云衣特地护霄端。\r\n也应齿发十分老，自是嫦娥一笑难。\r\n此夜不妨留客醉，明年未卜共谁看。\r\n归与丘壑无穷趣，何惜相从乐且盘。"
        },
        {
            "title": "谢世颂三首",
            "content": "夫子曳杖逍遥，曾子易箦兢战。\r\n圣贤乐天畏天，吴子中通一线。"
        },
        {
            "title": "钱塘江三首",
            "content": "扁舟东下白云乡，一水牵愁万里长。\r\n多谢白鸥閒不去，知余机事近来忘。"
        },
        {
            "title": "七用喜雨韵三首",
            "content": "鼻观初闻九里香，小山幽桂老尤苍。\r\n纵然有少残零热，自是无缘顿段凉。\r\n似觉衣襦嫌楚葛，便教床榻卷巴箱。\r\n虬龙雨足当休谢，谁与飞笺叩玉皇。"
        },
        {
            "title": "陪陈立道中书泛湖二首",
            "content": "幽幽池馆锁苍苔，万朵芙蓉取次开。\r\n却似昭阳旧宫女，含娇只待翠华来。"
        },
        {
            "title": "阅城壁",
            "content": "内江外海四周围，正是绸缪户牖时。\r\n北瞰登莱山不碍，东渐倭丽汛难期。\r\n未须鹞鹢增威势，已觉狂鼯受指麾。\r\n敢谓虚名弹压得，多应一念老天知。"
        },
        {
            "title": "再用出郊韵似延庆老三首",
            "content": "菩提只在摄心官，日观元同月观看。\r\n万种因缘都是结，一花根蒂几曾残。\r\n祖师曾誓疮脓坏，讲主能参屎橛乾。\r\n石硕麻油摊树上，得来元不见难难。"
        },
        {
            "title": "五用喜雨韵三首",
            "content": "痴风盲雨骤难禁，撼壁掀窗夜向沈。\r\n百种已灰当世念，一团都是故乡心。\r\n伏鴽扑堕床头幔，饥鼠衔翻镜上簪。\r\n闲打无为坐空寂，谁楼五鼓已侵寻。"
        },
        {
            "title": "太平仙游山神祠",
            "content": "仙游杳不极，山夕景独殊。\r\n丹气发空翠，天灯照连珠。\r\n下有神之宅，何年托蓬壶。\r\n想争隋氏鹿，赫赫雄万夫。\r\n提剑起草莽，搴旗护枌榆。\r\n奇功未尽赏，灵异终弗渝。\r\n祝厘赛田畯，抚节降楚巫。\r\n心人孰可仍，我亦怀英国。\r\n芬芗乍成雾，杯珓若合符。\r\n歌此谢冥贶，送迎神以娱。"
        },
        {
            "title": "喜雨和史司直二首",
            "content": "六丁海面揭封回，天上屯云撮得来。\r\n连月不曾听澍雨，今年方始见轰雷。\r\n定知水畎移秧插，底用泥涂把谷栽。\r\n阅说君王勤露祷，固应妖魃不能灾。"
        },
        {
            "title": "即事",
            "content": "春阴漠漠护轻寒，春昼无聊午梦閒。\r\n幽鸟不知人意改，衔花飞傍小阑干。"
        },
        {
            "title": "和刘右司见寄六绝一律",
            "content": "我家碧云畔，中有最高亭。\r\n阅世已头白，看山犹眼青。\r\n谁能环北辙，那更徙南溟。\r\n归计天须许，烦占处士星。"
        },
        {
            "title": "出郊再用韵赋三解",
            "content": "见说蓬瀛上界连，谁知只在眼眼前。\r\n但须牢踏脚根地，更要放开心里天。\r\n世事可怜旋磨蚁，人情争慕集冠蝉。\r\n若教禁脔曾知味，不似鱼羹饭泰然。"
        },
        {
            "title": "朝谒归省文书",
            "content": "面拥旌旗鼓乐随，谁知锦被裹疮痍。\r\n吏那秋敛充春赋，兵待朝输作暮炊。\r\n缩手判支穷措大，攒眉书准老沙弥。\r\n此是履翁新活计，雁书多报故人知。"
        },
        {
            "title": "句",
            "content": "邂逅一杯酒，东风柳絮天。"
        },
        {
            "title": "三用喜雨韵三首",
            "content": "虬龙未必要呵禁，久暍无缘便陆沈。\r\n未遂明农归老计，且宽忧国愿丰心。\r\n披襟雅称琉璃簟，散发何销玳瑁簪。\r\n只怕门前多褦，文书衔袖苦相寻。"
        },
        {
            "title": "秋风叹四首",
            "content": "谁将讼风伯，谓天懲雨师。\r\n天阍几万里，聩聩安得知。"
        },
        {
            "title": "邳州",
            "content": "荒城十载路重经，暂舣扁舟坐驿亭。\r\n春到梅花何处白，雪晴山色向人青。\r\n惊心家远旧难寄，迎面风寒酒易醒。\r\n莫忆牵衣儿女态，晓猿夜鹤笑林扃。"
        },
        {
            "title": "饯赵物斛三首",
            "content": "九折羊肠路险巘，险巘过了始平夷。\r\n风霜雨露无非教，菌槿椒兰各有时。\r\n退步元来天地阔，扪心自是鬼神知。\r\n莫嫌载月舟如洗，赢得清名满海涯。"
        },
        {
            "title": "和刘右司见寄六绝一律",
            "content": "小儿亦解挽公留，知有人閒第一流。\r\n老我相思无尽藏，临风一日几搔头。"
        },
        {
            "title": "自叹",
            "content": "门槌拍板久收藏，又向棚头弄一场。\r\n束缚冠裳新上舍，经营粥饭旧街方。\r\n乱鸦啼处客回首，落雁声边人断肠。\r\n堆案文书销永日，谁云燕寝凝清香。"
        },
        {
            "title": "闻同官会碧沚用出郊韵三首",
            "content": "万顷蟾光浩不收，花汀竹屿思悠悠。\r\n黄公所隐知何地，贺监宜归乞此洲。\r\n良夜最佳惟午夜，今秋偏好是中秋。\r\n举杯酒露月同吸，仰面青天可问不。"
        },
        {
            "title": "再用前韵二首",
            "content": "行雨龙公屡易方，魃妖谁敢扇余殃。\r\n田畴接得三年熟，枕簟供来几夜凉。\r\n更喜征夫无减灶，定应行旅不赍粮。\r\n寄声鄞土黄承事，有粟何须更窖藏。"
        },
        {
            "title": "桐川道中",
            "content": "伊轧篮舆拂面风，桃花倚路笑相逢。\r\n莺莺交啭春榆密，燕燕于民冰烟树。\r\n日午暂休欹客枕，年饥忽喜听村舂。\r\n乡音到耳知家近，尚及锄犂伴老农。"
        },
        {
            "title": "和史司直韵五首",
            "content": "南方一佛放圆光，散作阎浮檐蔔香。\r\n便把此花为赞祝，更将何物献休祥。\r\n建中圣主平平荡，锡福明王简简穰。\r\n共喜太平今有象，新年好上万年觞。"
        },
        {
            "title": "真如劝农二首",
            "content": "百尺高桥镇古丘，乘閒莫惜小夷犹。\r\n新杨受日春无际，宿麦翻云岁有瘳。\r\n鹰隼图南天外意，江山绕北望中愁。\r\n世事难知人易老，一杯聊复寄沈浮。"
        },
        {
            "title": "水调歌头 焦山",
            "content": "铁瓮古形势，相对立金焦。长江万里东注，晓吹卷惊涛。天际孤云来去，水际孤帆上下，天共水相邀。远岫忽明晦，好景画难描。混隋陈，分宋魏，战孙曹。回头千载陈迹，痴绝倚亭皋。惟有汀边鸥鹭，不管人间兴废，一抹度青霄。安得身飞去，举手谢尘嚣。\r\n【注释】：【注释】：\r\n此词为嘉熙二 、三年间（1238 — 1239）吴潜任镇江知府时所作。镇江风景壮丽，地处吴头楚尾、南北要冲，自古即兵家争雄之所，也是文人墨客会聚之区。这里的古迹和流传的佳话很多，形成了特殊的历史文化氛围 ，文人到此，无不受到强烈感发，“情动于中而形于言 ”，遂有很多篇什传世。吴潜在此词作就有十数首，这是其中之一。\r\n“铁瓮古形势 ，相对立金焦。”“铁瓮”，指镇江古城，是三国孙权所建，十分坚固，当时号称铁瓮城。“金焦 ”，金山、焦山，二山均屹立大江中（金山现已淤连南岸 ），西东相对，十分雄伟。宋孝宗游金山寺曾题诗道：“崒然天立镇中流，雄跨东南二百州。”“铁瓮”、“金焦”为镇江古来形势最突出之处，写得概括、有力。“长江万里东注，晓吹卷惊涛。”江流东注 ，风卷涛惊，又加强了砥柱中流的金焦形象。“天际孤云来去，水际孤帆上下，天共水相邀。”天连水，水连天 ，“孤云”、“孤帆”更衬出了江天的浩渺，而“来去”、“上下”又见出了词人在游目骋怀，频频俯仰，可以想见其神思的飞越。此句不禁让人想起李白的“孤帆远影碧空尽 ，唯见长江天际流”，想是从李白诗句变化而来 。“远岫忽明晦”，“忽”写出了朝光明灭给人刹那间的刺激 ，又引起了多少兴奋 ，真是“好景画难描”啊。\r\n下片写景从形势写起，江，天，远山，由近而远，层次分明 。览景时，人们往往可以超越时空的局限。如果说上片是“视通万里 ”，那么下片就是“思接千载”了。\r\n“混隋陈 ，分宋魏，战孙曹。”此由近到远写镇江的攻守征战。隋灭陈时，隋大将贺若弼最先在这里突破陈的江防，继克金陵。南朝宋曾凭借长江天堑在这里抗击北魏军队，“缘江六七百里，舳舻相接”，从而保全了半壁河山。孙权曾以京口（吴时称京城，东晋南朝称京口城）为首都建康（今南京）之门户，对抗曹魏。这九个字极省净地表现出镇江在历史上的重要地位，在这里曾经发生过多少场面壮烈的战争？镇江，她在南北对峙的历朝历代战略地位何等重要，而今她又是抗击蒙古的江淮重镇，而自己就任职在这块“古来征战地”！“回头千载陈迹，痴绝倚亭皋。”\r\n作者从历史的遐想中清醒过来，倚立江岸上，不禁感慨万千了 。作者对历史无限追忆，“天下英雄谁敌手”，能在这里一展宏图，多好！可是，面对现实，官小权轻，难有用武之地，何必想入非非呢！正如他同时写的另一首《水调歌头》所言：“ 郗兵强，韩舰整，说徐州。但怜吾衰久矣，此事恐悠悠。欲破诸公磊块 ，且倩一杯浇酹，休要问更筹！”这就是他此时的心情 。于是他不得不开解自己。“ 惟有汀边鸥鹭，不管人间兴废 ，一抹度青霄。”鸥鹭无忧无虑、自由自在地飞翔，越飞越远，越飞越高，将作者的心也带到了“青霄”之上。“安得身飞去，举手谢尘嚣。”这是他的想象、他的愿望：我怎样也能象鸥鹭一样飞上天空、离开纷繁复杂的尘世呢！切不可从此句认为作者有避世之哀。这只是他失意时的慰解之词，他怎能轻易抛弃自己的壮志呢？\r\n这首词由写景 、怀古 、抒情三者组成，层层生发，一气呵成，显得十分自然。作者用明净、圆熟的语言 ，创造了一个高远、清新的意境，表现了豪迈、开朗的胸襟。读起来爽口惬心，发人意兴。因此，可以说吴潜是晚宋一个重要的词人。"
        },
        {
            "title": "八用喜雨韵三首",
            "content": "砾石何分埠与岑，神功且幸景多阴。\r\n愿闻庆义空中语，喜听子期岩下音。\r\n南圃壁悬居士杖，西邻床撼女郎砧。\r\n消磨乡思凭杯酒，力不能任莫放深。"
        },
        {
            "title": "再和赵知录韵三首",
            "content": "妖蜃吹城市海涛，也疑瀛岛产琨瑶。\r\n老滕解把真成妄，郢曲如今始再调。"
        },
        {
            "title": "劭农翠山赋唐律二首",
            "content": "小队旌旗上翠岩，松风十里锁禅关。\r\n水深水浅高低涧，春淡春浓远近山。\r\n乡思猛随苍鸟去，客心暂与白云闲。\r\n天公已是多情杀，特把淋头雨放悭。"
        },
        {
            "title": "和人赋琴高鱼",
            "content": "仙人药苗化为鱼，身虽纤细味丰腴。\r\n土人涉溪如採荇，以布为网犹恐疏。\r\n不比吴王耽嗜脍，松江千古留腥滓。\r\n好似春茶枪与旗，俯视银条不足数。\r\n人生所乐在家乡，何必定食河之鲂。\r\n琴高仙游不可蹑，自向崑崙朝玉皇。\r\n玉皇一笑倚天末，乞与五湖任囊括。\r\n扁舟烟雨归去来，卧听鱼槎声濊濊。"
        },
        {
            "title": "和赵知录韵三首",
            "content": "甫能乞得六花飞，又要忧它褐与衣。\r\n争似烟江渔钓侣，卖鱼沽酒唱歌归。"
        },
        {
            "title": "和谢惠计院二首",
            "content": "千林新绿褪萎黄，人在它乡某水乡。\r\n白鸟闲闲疑冷看，苍鹰扰扰正乾忙。\r\n阿婆涂抹情何在，老子瞢腾视已茫。\r\n二顷良田元不欠，一声布谷断人肠。"
        },
        {
            "title": "劭农三首",
            "content": "朝廷差下劝农官，同向郊原点检看。\r\n场圃事兴把扒穴，田畴功毕桔槔残。\r\n上租郎主丘丘定，输米官司粒料乾。\r\n虽是太平今有象，愿陈七月述艰难。"
        },
        {
            "title": "再用前韵各赋三解",
            "content": "先生粗有辟邪方，不怕鱄鱼解降殃。\r\n今雨收功真溥博，早秋得势已凄凉。\r\n豳场栗栗方登谷，汉甬陈陈可峙粮。\r\n此是边筹居第一，贾生表饵且韬藏。"
        },
        {
            "title": "郡城晚望",
            "content": "秋老逢天晚，孤城倚碧空。\r\n升沈当此际，怅望与谁同。\r\n远树没归鸟，寒莎泣候虫。\r\n所怀无晤处，弹指向西风。"
        },
        {
            "title": "四用出郊韵三首",
            "content": "惭愧曾尸一品官，如今已作倒盆看。\r\n但干驰逐心都歇，只有登临兴未残。\r\n欲扫云烟忧笔秃，拟浇尘土怕壶乾。\r\n傍人莫把衰翁笑，追趁跻攀尚不难。"
        },
        {
            "title": "占春亭即事三首",
            "content": "见他门户插垂杨，懊恨江南客子肠。\r\n春梦谁云无准托，连宵合肯是家乡。"
        },
        {
            "title": "出郊再用韵赋三解",
            "content": "此时尉侯迭专官，木落郊空最好看。\r\n海桧不为时节改，岩花未觉色香残。\r\n明堂柱下捐樗散，清庙笾中荐豆乾。\r\n天地无私能物物，飞蚊终是负山难。"
        },
        {
            "title": "再用出郊韵三首",
            "content": "远山空处断云收，一段秋光野思悠。\r\n鹰隼不妨侵碧落，鱼岛自觉得沧洲。\r\n桑榆晚景能多日，桂菊他乡又一秋。\r\n聊把清尊浇眊矂，兹游还可再寻不。"
        },
        {
            "title": "九十用喜雪韵四首",
            "content": "今岁鏖寒亦大难，裁裘制褐费无端。\r\n旋添酒兴嫌工正，旁索诗材喜稗官。\r\n见晛未消亭午待，加霜更洁翌朝看。\r\n遥怜扫巷欢娱辈，大体何知小体胖。"
        },
        {
            "title": "饯郑宗丞",
            "content": "烟霭晚将合，湖山景致嘉。\r\n谁为千里别，客负一年花。\r\n心事违春事，年华上鬓华。\r\n扁舟何日发，回首水云赊。"
        },
        {
            "title": "九十用喜雪韵四首",
            "content": "腊中三白瑞非虚，不虑无冰鲁史书。\r\n苔长新蔬蒙赐后，根舒宿麦受恩初。\r\n凭陵败絮寒能重，扑蔌斜窗晓渐疎。\r\n林杪穷猿应禁口，猢孙乞食向公狙。"
        },
        {
            "title": "七八用喜雪韵四首",
            "content": "有年呈瑞厌孤虚，不用东封更献书。\r\n雁背严凝能备预，鹊搜储蓄善谋功。\r\n并衣左伯情何厚，穿履东方计莫疎。\r\n闻说山林皆冻合，遍狙无处觅雄狙。"
        },
        {
            "title": "苦雨吟十首呈同官诸丈",
            "content": "旧雨连今雨，南鸠唤北鸠。\r\n声声肠寸断，点点泪交流。\r\n历耳风来处，凝眸天尽头。\r\n衷情如此苦，造物亦怜不。"
        },
        {
            "title": "出郊再用韵赋三解",
            "content": "老大头皮捉出官，转头重九又看看。\r\n莫愁客里黄花负，只恐尊前白日残。\r\n喜得赐封天燧息，愿他入塞帝巴乾。\r\n丰年喜色眉尖上，一笑相携肯作难。"
        },
        {
            "title": "三用喜雨韵三首",
            "content": "电掣金蛇跨列岑，秋阳翕忽转秋阴。\r\n俄惊石鼓无停响，坐听檐花不断音。\r\n玉秫已堪供翁酿，紫螯渐可付庖砧。\r\n一年好处相将近，分外乡情此际深。"
        },
        {
            "title": "示慧开禅师颂二首",
            "content": "黑山心历历，金殿口巴巴。\r\n不因渔父引，怎得见波查。"
        },
        {
            "title": "秋风叹四首",
            "content": "长鲸海上来，壮士田间起。\r\n登城复何悲，禾稼秋风里。"
        },
        {
            "title": "苦雨吟十首呈同官诸丈",
            "content": "自春爰及夏，多雨少曾晴。\r\n积压兼旬潦，瀰漫四泽盈。\r\n穉苗忧冒没，矮岸恐颓倾。\r\n急遣洪宝佐，代余省尔氓。"
        },
        {
            "title": "谢惠计院分饷新茶",
            "content": "乾坤正气清且劲，长挟春风作襟韵。\r\n不惟散满诗人脾，还入灵根茁苕颖。\r\n顾山仙人昙滞家，带春蒐摘黄金芽。\r\n擣碎云英琢苍璧，旋泻玉瓷浮白花。\r\n半瓯和露沾喉吻，甘润绕肌香贯顶。\r\n孔光贤处不脂韦，长孺直时无苦梗。\r\n平生腐儒汤饼肠，不堪入饼分头纲。\r\n多君乡味裹将送，谓我诗情应得尝。\r\n分无蛾眉捧玉椀，亦乏撑肠五千卷。\r\n活火新泉点啜来，俨若少阳人觌面。\r\n饮散登台嗅老香，却忆家山菊径荒。\r\n明朝便作玉川子，两腋乘风归故乡。"
        },
        {
            "title": "对黄花",
            "content": "当年脱却戏衫回，又被官差唤出来。\r\n疾恶念轻缘练历，好名心懒为摧。\r\n莫愁白发家千里，且对黄花酒一杯。\r\n信美江山非我土，倚空凝竚更徘徊。"
        },
        {
            "title": "寄丁丞相",
            "content": "今年快活好重阳，君相都俞尽主张。\r\n飞语不容轻点污，细书那更极揄扬。\r\n无风无雨稻粱熟，有酒有螯枨橘香。\r\n只待防冬平静了，来春衣锦又还乡。"
        },
        {
            "title": "九十用喜雪韵四首",
            "content": "不用韩非骋说难，异同坚白谩多端。\r\n恍迷千界现梵国，骈集万妃驱女官。\r\n要得彘生将罟没，恐他鼍怪作城看。\r\n道人宴坐蒲团上，外景常如内景胖。"
        },
        {
            "title": "六用喜雨韵三首",
            "content": "毋烦符祝不祥禁，并遣商羊旱魃沈。\r\n自诡何关太守力，谁知最切老婆心。\r\n苦身见说汤诛发，沾体曾闻禹堕簪。\r\n乾溢两无年大有，君王德泽海千寻。"
        },
        {
            "title": "再用前韵各赋三解",
            "content": "床头酒熟气烝喷，嘉饭何妨置瓦盆。\r\n醉饱不知身世事，思量难报后皇恩。\r\n垂髫牧子行牵父，戴白山翁坐拥孙。\r\n却笑东征西讨客，龙堆万里欲飞魂。"
        },
        {
            "title": "谢世颂三首",
            "content": "生在湖州新市上，死在循州贡院中。\r\n一场杂剧也好笑，来时无物去时空。"
        },
        {
            "title": "苦雨吟十首呈同官诸丈",
            "content": "正直三神列，慈悲一佛尊。\r\n须知真实念，是谓吉祥门。\r\n巨浸旋归壑，顽云渐散屯。\r\n更凭驱日驭，挥霍照乾坤。"
        },
        {
            "title": "平山堂",
            "content": "昔日西风捲地狂，只堪吹雁过潇湘。\r\n黄沙万里暮天远，白水一杯秋井香。\r\n杨柳年年人老大，江山处处客凄凉。\r\n朅来无限兴亡事，泪落淮南古战场。"
        },
        {
            "title": "岁晏无聊收叔氏讯",
            "content": "豢成凋郡力难任，雪上加霜两鬓侵。\r\n四五更头猿鹤梦，数千里外鹡鴒心。\r\n老来倍觉光阴促，休去方知意味深。\r\n陶白邵诗消遣具，晚窗无事且微吟。"
        },
        {
            "title": "送何锡汝",
            "content": "风雨一樽酒，此怀谁得知。\r\n三春花老后，千里客归时。\r\n浩浩人间事，悠悠身外思。\r\n君能祛物役，林下早相期。"
        },
        {
            "title": "泛湖次韵",
            "content": "尘里光阴梦里残，西湖莫厌白时看。\r\n落花飞絮将春去，断雨零云入暮寒。\r\n白发催人愁远道，青山笑我恋微官。\r\n浮生要足何缘足，枝上鹪鹩尽自安。"
        },
        {
            "title": "再用前韵二首",
            "content": "不假焦仙把酒喷，须臾澍雨若翻盆。\r\n官应可了劭农事，天岂终悭及物恩。\r\n无复绝粮忧鲁叟，何须进食念王孙。\r\n只愁撩得秋声动，老客他乡易断魂。"
        },
        {
            "title": "登延庆佛阁用出郊韵三首",
            "content": "远峰近嶂似环连，拥翠排青到面前。\r\n可圣可贤桑落酒，不寒不暖菊花天。\r\n吐吞湖海酎金兕，批判烟云挥玉蝉。\r\n此客坐中应不欠，逢场何惜一跫然。"
        },
        {
            "title": "苦雨吟十首呈同官诸丈",
            "content": "五鼓立中庭，疎星一二明。\r\n转头云复合，移步雨还倾。\r\n感召虽人事，怨咨柰物情。\r\n号空犹未应，隐痛痛无声。"
        },
        {
            "title": "游白紵山",
            "content": "信马来游白紵山，僧窗容我片时閒。\r\n人生自古少行乐，试为春风一解颜。"
        },
        {
            "title": "十一二用喜雪韵四首",
            "content": "长安贫者再炊难，臛肉苍头饫舌端。\r\n食雪自应还猛将，饮水只合付清官。\r\n尚兴塞外鸣弦想，賸欲江头把钓看。\r\n只恐逢他吹铁笛，骨寒股战失吾胖。"
        },
        {
            "title": "占春亭即事三首",
            "content": "桃花几片隔墙飞，独自危楼徙倚时。\r\n目遂断鸿云外没，东风吹泪落天涯。"
        },
        {
            "title": "四五用喜雪韵四首",
            "content": "不数玄真与木难，也休翦彩缀林端。\r\n五车自有神朝阙，万宝非因贾送官。\r\n老大已残洄曲梦，推敲且作灞陵看。\r\n忍寒袖手青灯畔，解字闲书胖与胖。"
        },
        {
            "title": "和景回胡计院数字韵就送其行",
            "content": "与君托乡闾，东野连西墅。\r\n谁知俯仰閒，各各岁年暮。\r\n当时同队鱼，十已九捐故。\r\n君抱珪璧姿，方获展寸步。\r\n梁栋须群材，榱桷共支拄。\r\n生从匠石园，一一居王所。\r\n何必效鸥凫，江湖任来去。\r\n但须饱读易，细翫奇耦数。\r\n问之何将迎，终然抱璞素。\r\n砥柱三门津，波澜自流注。"
        },
        {
            "title": "送魏时中胡才卿还城",
            "content": "岁晏谢纷务，掩关慕幽居。\r\n於道良未亲，养真卿自娱。\r\n孰谓双彦来，南征千里余。\r\n忻然肯相过，修贽期读居。\r\n媿无一日长，幸与斯文俱。\r\n温温石中玉，皎皎渊底珠。\r\n至瑶岂易求，欲速非良图。\r\n雨余浮新绿，风暖勾萌舒。\r\n閒斋对泮水，感物怀倚闾。\r\n即此悟明德，远游竟何如。"
        },
        {
            "title": "高桥舟中二首",
            "content": "小麦青青大麦黄，海乡风物亦江乡。\r\n篮铺蚕种提归急，肩夯牛犂出去忙。\r\n春涨半篙波潋滟，晓山一带色微茫。\r\n东风客子思归切，不待啼鹃也断肠。"
        },
        {
            "title": "谢世颂三首",
            "content": "大带深衣，缁冠素履。\r\n籍以纸衾，覆以布被。\r\n一物不将，敛形而已。\r\n其人伊何，履斋居士。"
        },
        {
            "title": "题舒蓼瞻啸圃独吟图二首",
            "content": "江口寒潮自至，山间明月谁招。\r\n自可归来坐啸，何须世上折腰。"
        },
        {
            "title": "题舒蓼瞻啸圃独吟图二首",
            "content": "丹厓白云往来，绝岸流潮吞吐。\r\n我所思兮何人，莽悠悠兮太古。"
        },
        {
            "title": "再用出郊韵似延庆老三首",
            "content": "工夫全在放时收，鹞过新罗路太悠。\r\n世网爱河千渤泡，人寰苦海一浮洲。\r\n要知坐卧并行住，只在春冬与夏秋。\r\n昨日亭前柏树子，分明说法听闻不。"
        },
        {
            "title": "和谢惠计院二首",
            "content": "插种如云四月头，代他田畯阅耕畴。\r\n意行不敢烦君重，诗到偏能写我忧。\r\n占谷喜看连岁熟，丽琛闻说十分收。\r\n各家官事随宜了，尊酒相过莫外求。"
        },
        {
            "title": "和史司直韵五首",
            "content": "滕翁只道老非才，不料穷冬雪壮哉。\r\n拟拨寒蔬寻早韭，试寻玉树索寒梅。\r\n孤汀错认鹚为鹭，四野偏宜牟与来。\r\n闻说广鞮西北走，将军已自播州回。"
        },
        {
            "title": "爱山台",
            "content": "直殿风流间世才，乞恩监郡筑高台。\r\n杖游便觉开怀抱，石甃何须辟草莱。\r\n奎壁九重文运焕，烟峦千里画图开。\r\n爱山必欲斯民爱，沛泽行看早晚来。"
        },
        {
            "title": "再出郊韵三首",
            "content": "父老休惊作长官，只将田畯一般看。\r\n汝应西墅功将毕，我亦南柯梦向残。\r\n夕照拖云枫影乱，秋风扫地叶声乾。\r\n瀛仙岛客知何处，策杖相从正不难。"
        },
        {
            "title": "十三四用喜雪韵四首",
            "content": "普博谁云仁道难，翦裁妙巧智之端。\r\n都将凡物换英物，尽欲热官成冷官。\r\n色即是空随手灭，恩生於害转头看。\r\n大千界里毫光彻，稽首惟应礼屈胖。"
        },
        {
            "title": "再赋喜雪二首",
            "content": "黑风翦水作瑰琦，散落人閒贱似泥。\r\n万象直教还朴素，千岐何幸尽平夷。\r\n征人奔路昏投店，戍士乘城夜守陴。\r\n不识艰难惟党二，销金帐底饮羔儿。"
        },
        {
            "title": "题暗香疏影词后用潘德久赠姜白石韵",
            "content": "人生浮脆若菰蒲，四十年前此丈夫。\r\n拟向西湖酹孤魄，想应风月易招呼。"
        },
        {
            "title": "十一二用喜雪韵四首",
            "content": "水泼衾裘夜卧难，也休暖足唤端端。\r\n平生自是冰为氏，此际何妨火纪官。\r\n无色图从天地展，有声画与古今看。\r\n忽思十万边兵冷，肤体相关岂独胖。"
        },
        {
            "title": "四用喜雨韵三首",
            "content": "背人岁月苦难禁，乌兔相追互起沈。\r\n点检平生如梦事，保全晚节是真心。\r\n园腰减削那胜带，种发萧疎不上簪。\r\n久悟盈虚消息理，香山莲社拟追寻。"
        },
        {
            "title": "三用喜雪韵呈同官诸丈不敢辍禁物之令也二首",
            "content": "光浮暗室不因虚，冻笔难呵且罢书。\r\n可是羞明宜夜后，何妨等伴到春初。\r\n累茵合念闾阎苦，返棹非於故旧疎。\r\n堪笑老禅功用狭，但能分食饲猨狙。"
        },
        {
            "title": "僧若珪求短偈",
            "content": "黄连甜兮甘草苦，这些滋味许谁知。\r\n宰官具足端严相，毕竟元无病可医。"
        },
        {
            "title": "幽居",
            "content": "竹院秋逾静，柴门昼不开。\r\n病先携老去，懒渐逐衰来。\r\n莫遣新缘结，都将旧念灰。\r\n川鱼与云鸟，从此莫惊猜。"
        },
        {
            "title": "诸路发解劝驾",
            "content": "东郡衣冠盛，南宫榜帖新。\r\n诸科唐取士，数路汉得人。\r\n鸣鹿殷勤意，攀龙变化身。\r\n若为明主献，忠谠要披陈。"
        },
        {
            "title": "宿省",
            "content": "襆被趋省宿，披襟对晚凉。\r\n古心知老树，生意见新篁。\r\n钟鼓鸣将合，蜩蝉咽更长。\r\n静中观物化，谁与共平章。"
        },
        {
            "title": "苦雨吟十首呈同官诸丈",
            "content": "洪穴隄凡九，泄水注之江。\r\n荷锸来如织，奔湍去若撞。\r\n雨声虽断续，潦势已宾降。\r\n想见鱼秧泛，沙汀白鸟双。"
        },
        {
            "title": "闻同官会碧沚用出郊韵三首",
            "content": "暝色偏宜水色连，横陈好景向尊前。\r\n是人享用无遮月，谁子装褫不染天。\r\n细阅人生幻泡影，了知世事雀螗蝉。\r\n赏心乐事休空掷，邂逅相逢不偶然。"
        },
        {
            "title": "因藏主持此稽首诸山如有小小寺院保明出世",
            "content": "牛背牵来一牧儿，要从古道去扬辉。\r\n莫学当年只履客，无人秋采却西归。"
        },
        {
            "title": "劭农翠山赋唐律二首",
            "content": "老守忧民若己伤，三回奉诏劝耕桑。\r\n周家绵远农开国，汉室兴隆谷腐仓。\r\n麦缘少地锄山种，水怕多流累石防。\r\n田里熙熙知乐土，更祈四表共平康。"
        },
        {
            "title": "六用喜雪韵二首",
            "content": "白战从来号令难，不知此令孰抽端。\r\n开仓自有齐相国，排户何烦汉县官。\r\n坐觉阎浮尘世隔，便同佛度化成看。\r\n遥思苏武囚深窖，气力虽微志自胖。"
        },
        {
            "title": "再用喜雨韵三首",
            "content": "雨脚如奔冒远岑，须臾六合变层阴。\r\n坐回物物昭苏意，想见村村喜笑音。\r\n翁诧稻粱营米栈，妇忠裘褐拂衣砧。\r\n定知一熟酬诸愿，击壤歌中此感深。"
        },
        {
            "title": "明仲小侄归江浙饯之西渡有感二首",
            "content": "韪轩从此入山深，阿阮同途反奋岑。\r\n老大分携朋友意，死生契阔弟兄心。\r\n碧云怅望家千里，白发瓢零酒一斟。\r\n岁晚情怀易感触，不堪衰泪忽沾襟。"
        },
        {
            "title": "通州道中",
            "content": "万雉参差云雾开，四千里外客重来。\r\n平冈日出车牛喘，古道尘飞驿骑回。\r\n白玉至今传楚璞，黄金自古说燕台。\r\n高楼红旆应如昨，莫遣新杯到酒杯。"
        },
        {
            "title": "再用出郊韵似延庆老三首",
            "content": "普殊难叶一钩连，勘利释迦文佛前。\r\n口里巴巴缘十地，眼中盼盼是诸天。\r\n泥涂烂处藏头鳌，高树梢头脱壳蝉。\r\n各自身躯各自性，谁知各自本同然。"
        },
        {
            "title": "喜雨三首",
            "content": "晚上危楼望碧岑，云烟开阖弄晴阴。\r\n见前鸥鹭移心法，何处鸱枭过耳音。\r\n好雨十分催暑驾，凉风一宿动秋砧。\r\n谁怜老子思乡泪，滴向鄞江未是深。"
        },
        {
            "title": "送林明府",
            "content": "拟续宣城志，难忘令尹贤。\r\n庭空无狱讼，斋静有诗篇。\r\n心似秋云远，政如霜月悬。\r\n活人最多处，饥岁作丰年。"
        },
        {
            "title": "秋思一首寄方君遇",
            "content": "西风黄叶堕阶前，秋思撩人已可怜。\r\n身渐衰来非一日，心都懒处是今年。\r\n爱憎毁誉何关我，消息盈虚要识天。\r\n六十四翁凡百足，只祈君相放归田。"
        },
        {
            "title": "和刘右司见寄六绝一律",
            "content": "撩我归心更欲归，绿英已是换红菲。\r\n分明不似高空鸟，无弋无矰到处飞。"
        },
        {
            "title": "喜雪用禁物体二首",
            "content": "一帐谁将罩太虚，但怜雁字不堪书。\r\n江山尽在光华里。宇宙真成浑沌初。\r\n险地岂容呈坎壈，荒林无复露空疎。"
        },
        {
            "title": "出郊用劭农韵三首",
            "content": "怕见书空雁字连，可堪清泪落尊前。\r\n谩因上浣休闲日，出见初秋莹净天。\r\n人正慕羶争似蚁，谁能换骨蜕如蝉。\r\n细思回客吾徒尔，而我何为独不然。"
        },
        {
            "title": "代为大川重说偈言",
            "content": "无流无派亦无源，粝食充饥衲御寒。\r\n直下承当直下了，有何佛祖有何传。"
        },
        {
            "title": "喜雨和史司直二首",
            "content": "檐溜终宵稍慰心，更须三日始为霖。\r\n云雷尚觉经纶狭，暑雨犹疑咨怨深。\r\n不假溟鲲能激水，何须垤鹳解知阴。\r\n回头谷口耕樵侣，辜负盟言愧断金。"
        },
        {
            "title": "四用出郊韵三首",
            "content": "四望青山宿雾收，白鸥浩荡意悠悠。\r\n红旗不用穿三市，画舸何妨访十洲。\r\n台榭装成多样景，水云占却几分秋。\r\n洛阳耆旧名园记，般入明州志可不。"
        },
        {
            "title": "出郊再用韵赋三解",
            "content": "平生惯作牧民官，不作朱幡画戟看。\r\n惟有寸心存恻隐，谁怜只手补创残。\r\n树蔬人要畦畦润，种麦农便陇陇乾。\r\n乍雨乍晴都恰好，老天谁道叫呼难。"
        },
        {
            "title": "喜雨二解",
            "content": "须知造化自心生，风雨云雷特践形。\r\n人在两閒元有事，天於万类岂无情。\r\n焦枯蒙润物苏醒，昏闷得凉身泰平。\r\n昨夜桃笙时便背，定应收捲向金茎。"
        },
        {
            "title": "再用前韵二首",
            "content": "翦水工夫入细难，筛尘屑末粲豪端。\r\n司寒便合修年谱，凌空何妨践世官。\r\n惠可立时师受记，焦先卧处众争看。\r\n只缘一竅丹成熟，四体那拘瘠与胖。"
        },
        {
            "title": "高桥舟中二首",
            "content": "小队旌旗西郭头，笋舆缓步年农畴。\r\n十分田有九分闢，今岁人无去岁忧。\r\n贴水新秧头欲起，连云宿麦颔都收。\r\n天怜老子勤民瘼，赐与丰年不待分。"
        },
        {
            "title": "十用喜雨韵三首",
            "content": "江南九月菊花香，猎子牵黄与臂苍。\r\n岁幸丰登连楚越，地非硗薄比渠凉。\r\n雨收甘泽归三印，雷敛神功入五箱。\r\n作解工夫都了毕，不须赤子更回皇。"
        },
        {
            "title": "八用喜雨韵三首",
            "content": "残暑如烝尚不禁，坐邻三鼓斗杓沈。\r\n雨调可是月离毕，时熟元来岁在心。\r\n筋力不堪凭几案，头颅惟便卸冠簪。\r\n呼童火燎焦冥种，投隙藏虚未易寻。"
        },
        {
            "title": "喜雨三首",
            "content": "西抹东涂老不禁，芙蓉洲畔更浮沈。\r\n数茎半黑半丝发，一寸忧晴忧雨心。\r\n乌糤且欣将淅玉，红莲何翅已抽簪。\r\n小臣献谷秋尝了，深密山林可访寻。"
        },
        {
            "title": "出郊再用韵赋三解",
            "content": "山朋水友讯频收，怪我明农事转悠。\r\n南墅麋猿专一壑，东溪岛鹜据三洲。\r\n人閒颠倒舟移夜，客里凄凉坐阅秋。\r\n六十余翁何所恋，金鸡赦了可归不。"
        },
        {
            "title": "五用出郊韵三首",
            "content": "寄语头衔水利官，隄防莫作等闲看。\r\n田畴虽幸收成早，沟浍犹疑灌溉残。\r\n劝课农桑心独苦，丁宁父老吻应乾。\r\n米从布袋痴儿事，我辈须知稼穑难。"
        },
        {
            "title": "六用喜雪韵二首",
            "content": "梵宫楼阁正横虚，俯瞰平畴一幅书。\r\n宿鸟投林迷所自，野貛寻穴失其初。\r\n茅柴熟处功非细，榾柮烧来计未疎。\r\n回首少年观校猎，忽飞一骑射山狙。"
        },
        {
            "title": "苦雨吟十首呈同官诸丈",
            "content": "田官决水归，喜有溃重围。\r\n晚种禾头出，新耘稻本肥。\r\n已如云气勃，只恨日光稀。\r\n安得驱夸父，搪开万里辉。"
        },
        {
            "title": "再用前韵各赋三解",
            "content": "九天膏泽沛群方，尽扫螟蝗蝥蟘殃。\r\n即刻焦烦成爽垲，何时繁富换荒凉。\r\n涤场定是多遗秉，栖亩爰知有剩粮。\r\n却笑荜门穷措大，瓶罂脱粟正深藏。"
        },
        {
            "title": "秋风叹四首",
            "content": "尝闻海客谈，白浪海风恶。\r\n祗是欺舴艋，那见摧蛟鳄。"
        },
        {
            "title": "十用喜雨韵三首",
            "content": "喜极夫何恨不禁，五更霜角夜声沈。\r\n滴残塞北征夫泪，点碎江南游子心。\r\n久客情怀愁似织，休官时候梦非簪。\r\n宝陀老子相怜否，苦海应援绠万寻。"
        },
        {
            "title": "听琴客周信民弹秋泉二首",
            "content": "故里泉声不可闻，携琴相约鲍参军。\r\n山瓢只系经行处，落叶这山好觅君。"
        },
        {
            "title": "口占酬翁处静",
            "content": "年来户外故人疎，惭愧新词解起予。\r\n贺监本家明与越，扁舟来访问何如。"
        },
        {
            "title": "五用喜雨韵三首",
            "content": "暗云泼雨土生香，不假琮黄与璧苍。\r\n天道从来关感应，人閒此际换炎凉。\r\n青灯可近聊凭案，缃帙堪翻谩启箱。\r\n窗外候虫声更急，坐看斜月照堂皇。"
        },
        {
            "title": "喜雪二首",
            "content": "黄竹歌中百姓欢，去天近处雪花乾。\r\n蔡洄事业方归度，剡曲风流欲访安。\r\n便觉光辉生万里，定知润泽被三韩。\r\n衰颓老守煨残芋，白战犹堪上将坛。"
        },
        {
            "title": "又山偈就寄善知识",
            "content": "传语当年白侍郎，住行坐卧只寻常。\r\n须弥山子才翻却，便是人天大法王。"
        },
        {
            "title": "喜雨二首",
            "content": "莫嫌暴冻势如喷，此是家家老饭盆。\r\n雨足蛟龙应得谢，秋登鸡犬亦蒙恩。\r\n频年已喜稼无贼，今岁尤欣禾有孙。\r\n回首江南田谷口，西风飒飒倍消魂。"
        },
        {
            "title": "九用喜雨韵三首",
            "content": "家乡千里隔千岑，想见飞鸣鹤在阴。\r\n留滞又烦已寄檄，平安且幸竹传音。\r\n谩夸斋静香凝寝，但觉檐高响发砧。\r\n若把悲愁情绪较，蚤秋不似暮秋深。"
        },
        {
            "title": "小至三诗呈景回制干并简同官",
            "content": "六十三余七十翁，颇从静里得些工。\r\n阴阳理向尘尘见，天地心於物物同。\r\n荔挺生来元不死，葭灰塞处自能通。\r\n古今宇宙浑如眩，康节何烦企下风。"
        },
        {
            "title": "五用出郊韵三首",
            "content": "冥鸿本拟与鸡连，一笑西风沆瀣前。\r\n放步退来元有地，从头算去莫非天。\r\n可怜高举抟风翮，争似低飞饮露蝉。\r\n若使危机能彻底，盈虚消息岂其然。"
        },
        {
            "title": "送十二知军领郡澄江二首",
            "content": "门户喜方兴，送儿五马行。\r\n君恩天样大，家法水能清。\r\n但务平平政，何须赫赫名。\r\n也休扳汝父，皂白太分明。"
        },
        {
            "title": "晓儿辈",
            "content": "诸儿怜我太焦熬，我把真机告汝曹。\r\n外白内黄常抱守，出朱入墨任纷挠。\r\n治齐固有曹参逸，理蜀宁无诸葛劳。\r\n毕竟食焉而怠事，天刑人祸恐难逃。"
        },
        {
            "title": "再用出郊韵三首",
            "content": "屈曲蜂房蚁户连，秦筝羯鼓绿窗前。\r\n尽教迫窄无余地，谁道虚空有剩天。\r\n是处画堂余燕雀，几家高屋画貂蝉。\r\n闲阶细草蛩声急，极目烟波正渺然。"
        },
        {
            "title": "饯赵物斛三首",
            "content": "精义无穷在邺签，更须於易倍深拈。\r\n阳奇阴偶机难测，往屈来伸理可占。\r\n有谓宣尼夫乃佞，或云仲子乌能廉。\r\n圣贤言行多参考，美疢犹应用石砭。"
        },
        {
            "title": "送率翁归狼山",
            "content": "孤云住处是狼山，云本无心山自閒。\r\n老率似云云似率，等閒飞去又飞还。"
        },
        {
            "title": "水云乡和制机刘自昭韵三首",
            "content": "水高只合汎归舟，老大何须说壮猷。\r\n乐事尚堪蔡麦候，丰年已兆黍禾秋。\r\n西曹久负平平考，东郡今称上上州。\r\n不待子规相劝督，衰翁何止四宜休。"
        },
        {
            "title": "古风一首送常明仲还里社",
            "content": "韪轩吾石友，相从三十年。\r\n舌本多文献，胸笥皆简编。\r\n脊梁硬於铁，虽贫不言钱。\r\n古井波愈静，老干骨尤坚。\r\n眨眼七十翁，酡颜蚋银髯。\r\n辞我归旧隐，从此将终焉。\r\n我怀虽恻楚，君意难弃捐。\r\n顾我亦岁徂，华发蒙其颠。\r\n君王念帷盖，高车会当悬。\r\n尔汝一蘧庐，日月双弹圆。\r\n合离与聚散，暮景必复然。\r\n以兹强排遣，送君鄞水边。\r\n空江涨夏潦，远山生夕烟。\r\n野鸟投林飞，渔舟冲浦还。\r\n万物各有适，人生且随缘。\r\n江东企西浙，道里无半千。\r\n幸及身强健，尚可相周旋。\r\n所愧韩魏公，不能官老泉。"
        },
        {
            "title": "分定",
            "content": "丁年曾授此东州，恳恳笺天得罢休。\r\n七上八下忽九闰，十洲三岛终一游。\r\n人言官贵体当重，自笑儿痴病未瘳。\r\n只为君恩深莫报，明年春尽得归不。"
        },
        {
            "title": "句",
            "content": "可堪收拾归屏枕，颇欲浮沈付酒杯。"
        },
        {
            "title": "六用喜雨韵三首",
            "content": "云霾几日障危岑，户牖绸缪要背阴。\r\n又是撩空孤雁唳，那堪穴壁乱蛩音。\r\n潘郎寂寞嗟轻箑，楚女凄凉起断砧。\r\n大抵人生嫌老大，一回秋思一回深。"
        },
        {
            "title": "占春亭即事三首",
            "content": "薄雾轻烟柳际浮，阶前细草绿初抽。\r\n年年春事年年恨，一担担来是白头。"
        },
        {
            "title": "闻同官会碧沚用出郊韵三首",
            "content": "碧沚堂前瞰水官，只应唤作玉壶看。\r\n颇闻秩秩玳筵展，莫遣匆匆银烛残。\r\n酒付别肠宁怕窄，诗由广舌不忧乾。\r\n老夫孤坐三更月，欲往从之良独难。"
        },
        {
            "title": "出郊用劭农韵三首",
            "content": "水光山色尽兜收，老子穿林兴尚悠。\r\n眼底有诗皆锦野，心头无事即瀛洲。\r\n鷃鸠岂较物和我，蟪蛄何知春与秋。\r\n所谓人生行乐耳，如斯逝者可追不。"
        },
        {
            "title": "钱塘江三首",
            "content": "江头风雨弄轻寒，小艇轻蓑把钓午。\r\n日暮沧浪歌渐远，延缘应自避尘冠。"
        },
        {
            "title": "满江红 金陵乌衣园",
            "content": "柳带榆钱，又还过、清明寒食。天一笑、满园罗绮，满城箫笛。花树得晴红欲染，远山过雨青如滴。问江南、池馆有谁来，江南客。乌衣巷，今犹昔。乌衣事，今难觅。但年年燕子，晚烟斜日。抖擞一春尘土债，悲凉万古英雄迹。且芳尊、随分趁芳时，休虚掷。\r\n【注释】：【注释】：\r\n这首词为作者在建康（今南京）任淮西财赋总领时所写。乌衣园，在乌衣巷之东，为晋代王谢等贵族故宅的遗址，宋代时此地成为游乐场所。\r\n“柳带榆钱 ”，写的是春末景况，故下句云“又还过 ，清明寒食”，深有光阴荏苒之感。清明时节正是出游的好时候。下面就写游园所见。“天一笑”，指天晴，化用杜甫的“每蒙天一笑，复似物皆春。”“罗绮 ”，此代指游女。这几句写游乐盛况：连天公也显得特别高兴绽开笑脸。游女如云，笙歌满耳，一片欢乐。而此时花园里的景色也格外清丽，正是雨后初晴之时 ，经过春雨的滋润清洗，花红欲染，山青如滴，色彩分明，十分夺目。以上数句，作者把游人、景物、所见所闻的一切都写得那么美好，他的心情应当是愉快的 ，但实际却非如此。“问江南池馆有谁来？江南客。”他是此地的官员 ，来游此地的池馆即乌衣园，却感到是作客（“江南客”自指并兼指其兄），感到与此地游人、景物很不融洽，可见其心情的悒郁。这里是反衬写法，他为什么有这样的心情呢？大概是由于仕宦的不如意。前一年年底他曾一度以淮西总领兼沿江制置使并知建康府，那是两件很重要、也很能见才干的职务，可是为时不久就停兼了。管理钱粮的总领比起威行一方的军政长官未免有些冷落，再加上其兄吴渊的投闲置散，自然会产生郁郁不得志的心理。这一个是用乐景写哀，达到了十倍其哀的效果。\r\n上片结拍以问句题明“江南客”今日来游乌衣园，下片顺理成章地转入怀古。“乌衣巷，今犹昔 。乌衣事 ，今难觅。”两句以“乌衣”并提，但巷犹昔，事难觅，对比十分鲜明。王谢的德行已成历史，今天不复存在，所以难觅。来到此地，只见小巷依然，于是自然生出物是人非之感。“但年年燕子，晚烟斜日。”只有春来秋去的燕子年年来此凭吊一番，“晚烟斜日”，景象何其萧条。燕子当年经历过乌衣园的繁盛，如今又看到它的冷落，作者的今昔之感借燕子作了具体呈现。这里化用了刘禹锡《乌衣巷》诗句，但用意不同。刘诗旨在奚落、讽刺，这里是景仰、怀念。下面作者由历史沉思回答自身：“抖擞一春尘土债 ，悲凉万古英雄迹。”“尘土债”指自己和其兄的官务、宦情。这两句意思说，本想解脱一下，谁知来到此地勾起如许悲凉。正如前面所述，他的悲凉既为王谢，更是为他们自己。这里“尘土债”与“英雄迹”对照，显示了自己及其兄多少沉沦下僚 、尘驱物役的苦闷和愤慨；“英雄”二字显示出兄弟二人不同于那些“戚戚于贫贱，汲汲于富贵”的世俗之人，他们悲愤的是壮志难酬，追求的是干一番惊天动地的英雄事业。至此，作者游园所触发的深层意识才终于显现出来 。“且芳尊随分趁芳时 ，休虚掷。”随分，照例应景之意。即要趁着这天气晴和的清明时节开怀畅饮，莫要辜负这大好时光。本来这赏春宴游在他看来就是“虚掷”的表现——虚度了光阴，蹉跎了志业，可他却说这样才不虚掷，这是激愤的反语。更显沉郁。\r\n全词线索分明：由写景开始，欢乐之景衬托出心中郁闷之深；然后怀古，由历史之事引出个人身世的慨叹，可以说写景和怀古都是为写人服务的，而且结合得非常贴切。"
        },
        {
            "title": "满江红 豫章滕王阁",
            "content": "万里西风，\r\n吹我上、滕王高阁。\r\n正槛外、楚山云涨，\r\n楚江涛作。\r\n何处征帆木末去，\r\n有时野鸟沙边落。\r\n近帘钩、暮雨掩空来，\r\n今犹昨。\r\n秋渐紧，添离索。\r\n天正远，伤飘泊。\r\n叹十年心事，休休莫莫。\r\n岁月无多人易老，\r\n乾坤虽大愁难着。\r\n向黄昏、断送客魂消，\r\n城头角。\r\n\r\n\r\n【注释】：这是一首抒发人生悲感的词作。淳祐七年（1247）春夏，吴潜居朝任同签书枢密院事兼权参知政事等要职，七月遭受台臣攻击被罢免，改任福建安抚使。时其兄吴渊供职于南昌。此词应该为吴潜前往福州道经南昌时所作。\r\n豫章为南昌旧名 。滕王阁，唐初建于南昌城西，飞阁叠台，下瞰赣江，其临观之美，为江南第一。再加上有王勃《滕王阁序》的美传，益发使其辉光焕发。词客骚人“临帝子之长洲 ，得仙人之旧馆”，多有吟咏，吴潜此作亦发兴乎此。\r\n“万里西风 ，吹我上 、滕王高阁。”起笔着题，“万里”用得极有气势 ，“吹”极为生动，写出了登临高阁时的兴致。这里引用了王勃的故事。传说他往南昌途中 ，水神曾助以神风，使他一夕行四百余里，民谚谓“时来风送滕王阁 ”。这个故事更表现了作者的兴致，还自然地将目前的登临与王勃当年联结了起来。“正槛外、楚山云涨，楚江涛作 。”“槛外”写出了当时居高临下凭栏四望的感觉。楚山，指西山。楚江，指赣江。“云涨”、“涛作”，景象当时壮观，可以想见词人心潮的激荡 。“何处征帆木末去，有时野鸟沙边落 。”这是写登高远望时所看到的景象，征帆像行驶在树梢上，野鸟有时落在沙边。“有时”，二字极为传神 。“近帘钩、暮雨掩空来，今犹昨。”“暮雨”说明其伫望之久。正当游目骋怀、沉入遐思时，雨雾扑帘而来 ，真是“珠帘暮卷西山雨”，与王勃当年所见情景如此相象，也不禁临风嗟叹了。\r\n以上是写在滕王阁览景。景物写得重点突出、层次分明 ，又处处映照着《滕王阁序 》，融通了今古，拉长了视野。这段景物描写明显地浸染着作者的情绪，如“征帆木未”就包含着前途渺茫之感，而“暮雨掩空来 ”不无凄凉之意，“今犹昨”则蕴含着物是人非的深沉感慨，并且引出下片的抒怀。\r\n“秋渐紧 ，添离索 。天正远，伤飘泊。”“秋烟紧”就是秋意见深。这秋意包括上片所写西风、暮雨，如果说登临楼阁时还给人以兴致，现在则给人以相反的刺激 ，让人更觉凄怆孤单了。“ 天正远”，道途茫茫，任所还远着呢。“正”字不堪。这都是眼前所感。这样一个季节，这样一种环境，这样一番景致，作者那敏感的心怎能不受到触动呢 ？于是下面由近及远，回首往事 。“叹十年心事，休休莫莫。”“休休莫莫”，意思是说，算了、算了，显得不堪回首。这十年如果从嘉熙元年（1237 ）算起（正十年 ），他多次落职，最近的六年基本上是罢退乡居 ，仕途不顺 ，去年底刚复职 ，只半年又被谪迁。这十年如果是大约言之，那么十一年前他曾任职南昌（江西转运副使兼知隆兴府 ），算是旧地重游了。但是物是人非，这十年的心事，使人顿生沧桑之感。这一句感叹可能包括这两方面内容，真是“万里悲秋常作客，百年多病独登台”，怎能不感慨万千呢 。“岁月无多人易老，乾坤虽大愁难着 。”他五十三岁，已入老境，流年似水，能有作为的岁月不多了。他焦虑，既由于自己有志难伸，也由于社稷颠危、国难深重。去年复职之后他连呈奏章，历数内忧外患种种情况 ，认为当务之急是整顿朝政，进君子退小人（《 奏论君子小人进退 》）。而言刚出，即被挤出朝廷，朝政可知矣。\r\n“乾坤虽大愁难着 ”。“着”，安放。乾坤之大却安放不住 、也安放不下他的“愁”！由此可见：一、愁之易发，居其位无非惹愁添恨。二、愁之深广，颇似杜甫的“忧端齐终南，澒洞不可掇”（《自京赴奉先县咏怀五百字》）。这里以固态体积状愁，既给人以形之大、又给人以质之重的感觉，想象奇特。上面都是登高临景惹起的对往事的回忆和无限慨叹，往事本不堪回首，但面对此景情不自禁，由此抒发出的郁闷不平之气 ，亦是自然而然、水到渠成。“向黄昏、断送客魂消 ，城头角。”临近黄昏，城头的号角又吹起来了，声声入耳，又勾引起迁客无尽的羁旅愁思。这正与上片“暮雨”照应，角声混合着秋风、雨意，是多么萧条悲凉的感觉。这是一个倒装句。把“城头角”放在最后，又使人觉得他的无尽愁思似乎像那声声号角一样，在广阔的秋空中，久久回荡。这又变成一个以景结情的好句 。“乾坤虽大愁难着”痛愤无比，结句哀思绵绵，刚柔相济，益显其沉痛悲郁。\r\n“滕王高阁临江渚 ”。自王勃大作问世以来，在此览景之作多矣 ，吴潜此作未与时消没而留存至今、仍堪讽咏，除了其写景的精要、生动、清畅外，就因为它真实地抒写了一个失意政治家的人生悲感和忧愤。虽然它与王勃不能相比，但仅就抒情写怀而言，该词也是沉郁动人的。"
        },
        {
            "title": "和惠检阅送胡计院韵",
            "content": "小借园林一饷閒，相携送客上天关。\r\n頺龄晚岁凄凉里，今日明朝聚散閒。\r\n极目烟云方渺渺，满蹊桃李正斑斑。\r\n老来尚被冠裳缚，坐对渔舟亦厚颜。"
        },
        {
            "title": "陆宣公祠",
            "content": "凛凛清规百世师，功名仅见奉天时。\r\n忠谋任起奸邪忌，感泣宁无士卒思。\r\n落日桑榆存旧迹，西风芦苇护荒祠。\r\n忠宣流落何遗恨，留是良方与后医。"
        },
        {
            "title": "喜雨二首",
            "content": "雷使巡行遍五方，夹秋不怕旱为殃，\r\n人閒祥瑞三伏雨，枕上吟哦终夕凉。\r\n已卜晚青催出穗，且将早赤急舂粮，\r\n有司不损应言损，随分蠲租助盖藏。"
        },
        {
            "title": "七八用喜雪韵四首",
            "content": "鏖战邪川正瞰虚，庚牌裹雪发军书。\r\n光摇阙角更传后，色眩觚稜月上初。\r\n大抵衣袽须早戒，莫教户牖有时疎。\r\n喜闻庸蜀群龙吠，辟易何分玃与狙。"
        },
        {
            "title": "十三四用喜雪韵四首",
            "content": "安西都护肯辞难，不怕亡胡起怨端。\r\n节义士知堪作使，神仙人岂恋为官。\r\n寒肩此际如楼耸，眩眼当年似席看。\r\n百丈山中谁筑堂，是中非隘亦非胖。"
        },
        {
            "title": "四用出郊韵三首",
            "content": "一望平湖万顷连，恍如身在鹫峰前。\r\n筑涂成宅能移地，叠石为山欲夺天。\r\n绿萼枝方停晓凤，白杨树已咽寒蝉。\r\n达人大观缘如此，万事都来付且然。"
        },
        {
            "title": "和史司直韵五首",
            "content": "空中万鹤舞盘旋，飞向西天只树园。\r\n一幅缯绡包宇宙，连城珪璧委郊原。\r\n冰笳莫弄两三曲，铁甲犹联百万屯。\r\n痛癢不知惟党二，至今浪有姓名存。"
        },
        {
            "title": "五用出郊韵三首",
            "content": "看他南亩十分收，归去来兮事尚悠。\r\n梦里便寻青栎社，生来几过白苹洲。\r\n向前七袠无多岁，更后三朝即半秋。\r\n如电如阴如幻境，还知生熟路头不。"
        },
        {
            "title": "九用喜雨韵三首",
            "content": "倒翁翻盆势莫禁，旱滩焦碛尽低沈。\r\n定知此喜非常喜，只是将心去比心。\r\n人乐和丰方卖剑，谁贪遗滞忽亡簪。\r\n村翁曳杖前山去，丁祝孙来酒户寻。"
        },
        {
            "title": "九十用喜雪韵四首",
            "content": "陈年古屋瓦浮虚，穿漏时将被覆书。\r\n集谢曾陪上相后，映孙难忘秀才初。\r\n砖花似镂多奇异，檐柱如排少阔疎。\r\n吏卒报衙天未晓，老身牵强类冠狙。"
        },
        {
            "title": "三用出郊韵三首",
            "content": "高桥第一战功收，从此江沱岁月悠。\r\n顾我壮怀成槁木，令人老泪落荒洲。\r\n西风何处鸡豚社，东里此时鱼蟹秋。\r\n一笑回头便今古，赏心乐事可重不。"
        },
        {
            "title": "和刘右司见寄六绝一律",
            "content": "鹊绊晴丝柳絮乾，金沙玉李斗开颜。\r\n此时此景此中意，付与仙翁一饷閒。"
        },
        {
            "title": "再用前韵各赋三解",
            "content": "神虬捲水向空喷，沟浍充盈到盎盆。\r\n天上只消些少力，人閒知受几多恩。\r\n江沱乐意鱼夫妇，淇澳生涯龙子孙。\r\n无限槁枯皆被泽，阿香一击尚惊魂。"
        },
        {
            "title": "春日杂咏",
            "content": "门前春水滑，柳外夕阳斜。\r\n欲识春风面，满城桃李花。"
        },
        {
            "title": "赋惠计院允堂",
            "content": "荆溪惠子鬓鬅鬙，义理钻研到粹精。\r\n允以名堂由意实，漫云从仕但心亨。\r\n一窗春草无穷意，四壁秋蛩不断声。\r\n若向此中能领会，始知持敬造存诚。"
        },
        {
            "title": "再用前韵各赋三解",
            "content": "赤米炊香两鼻喷，白盐不用置牢盆。\r\n家家已了收藏计，物物何知造化恩。\r\n衣褐宽来姑唤妇，垣墉补处祖将孙。\r\n江乡此际鸡豚社，俚舞村歌入梦魂。"
        },
        {
            "title": "昨日连昼夜之雨尤可喜再用前韵",
            "content": "佛狸索死离龙庭，堪笑披猖欲背城。\r\n釜为水悬忧后爨，弓因雨弱失长兵。\r\n突三千人如电扫，诛两万户若风行。\r\n又报广南腾露布，太平从此慰皇情。"
        },
        {
            "title": "再用前韵各赋三解",
            "content": "密云能雨自西方，不假巫{上八下几右王}解息殃。\r\n地产固应滋物产，天凉那更挟心凉。\r\n未忧悬釜供苏爨，何事量沙作糗粮。\r\n临得颜公乞米帖，从今岁岁只珍藏。"
        },
        {
            "title": "和丁丞相",
            "content": "夷狄为阴中国阳，岂容羊犬更鸱张。\r\n捷书一纸来从广，凯奏连旗至自扬。\r\n尽瘁元臣食放箸，偷安老守寝凝香。\r\n但怜此土非吾土，岁晚天寒忆故乡。"
        },
        {
            "title": "四用喜雨韵三首",
            "content": "北岑飞雨过南岑，远嶂晴明近嶂阴。\r\n老桧婆娑方午色，孤桐摇落忽秋音。\r\n庭稀雁鹜飞符檄，海绝鲸鲵伏斧砧。\r\n此是老臣聊报国，仁声敢谓入人深。"
        },
        {
            "title": "寄樗寮张寺丞",
            "content": "春来物物搅愁肠，排遣惟应闯醉乡。\r\n无柰督邮风味恶，桃花流水愿分尝。"
        },
        {
            "title": "七用喜雨韵三首",
            "content": "阑干小倚望遥岑，晚霁朝朝换午阴。\r\n越鹜已收天外影，吴鸠尚带雨中音。\r\n海濒客子秋衔袖，塞上征人夜拊砧。\r\n都是一般无意绪，闵劳争柰主恩深。"
        },
        {
            "title": "喜雪二首",
            "content": "玄冥去岁失其官，今岁谁云补过难。\r\n谢院撒盐飞琐琐，隋堤翦帛散戈戈。\r\n檐储宿肉喧山鹊，路没遗踪走野豻。\r\n管了明年书大有，饱抄云子饭加餐。"
        },
        {
            "title": "和赵知录韵三首",
            "content": "造物从来害是恩，由他珪璧委千门。\r\n梅梢已露春消息，小向涵虚驻客轩。"
        },
        {
            "title": "陪陈立道中书泛湖二首",
            "content": "弦管丛中画舫行，都人一一贺升平。\r\n飞鸿不识人间事，犹作穷边肠断声。"
        },
        {
            "title": "小至三诗呈景回制干并简同官",
            "content": "劝君莫望楚云飞，一片云飞两泪垂。\r\n去岁尚传鸿雁信，今年空念鹡鴒诗。\r\n大刀折处心尤苦，半臂添来体更羸。\r\n鼓笛谩将厅事聒，谁知里面有人悲。"
        },
        {
            "title": "舟檥娥祠敬留二绝",
            "content": "孝娥何意要垂名，重在天伦一命轻。\r\n若订汉家彤史传，淳于公女尚偷生。"
        },
        {
            "title": "登延庆佛阁用出郊韵三首",
            "content": "高阁都将万象收，凭栏睇望兴何悠。\r\n张郎遯世谁家谷，孙子成仙何处洲。\r\n风雨喜无临九日，江山幸有答三秋。\r\n年丰市井多欢笑，老子婆婆亦可不。"
        },
        {
            "title": "十一二用喜雪韵四首",
            "content": "片片穿帷解擣虚，夜明细字亦堪书。\r\n五车现瑞从今后，一尺呈祥复古初。\r\n暖室温轩人起晏，远坊穷巷客来疎。\r\n茅山见说黄精熟，山友迷踪餍黠狙。"
        },
        {
            "title": "七八用喜雪韵四首",
            "content": "也知天女散花难，束帛戈戈几疋端。\r\n富贵何妨还白屋，繁华亦欲傲苍官。\r\n梁山操里声愁听，湘水图中景喜看。\r\n争似寒炉煨芋者，身心何处不休胖。"
        },
        {
            "title": "和袁尚书韵",
            "content": "珠琲无烦费斗量，家家泼撒不珍藏。\r\n浑疑入腊梅花放，已卜来年稻颗香。\r\n万感固知由气类，一根元只自心秧。\r\n天怜老子忧民切，将变荒州作富穰。"
        },
        {
            "title": "登镇海楼",
            "content": "鄮山深处古明州，新有江南客倚楼。\r\n凤阙天连便望日，蛟门海晏不惊秋。\r\n头颅已迫残年景，身口聊为卒岁谋。\r\n萧飒西风吹败叶，满眶清泪自难收。"
        },
        {
            "title": "吴波亭二首",
            "content": "云收烟敛远山明，时有渔歌度晚晴。\r\n绿叶青枝生意思，白鸥苍鸟野心情。"
        },
        {
            "title": "钱塘江三首",
            "content": "秋光漠漠草青青，日落江流雁下汀。\r\n世路风波今始半，为余遥谢草堂灵。"
        },
        {
            "title": "君异郑兄出示旧诗盖绍定初所信笔也挽仰三十",
            "content": "弹指江湖三十年，淋漓旧墨尚依然。\r\n人生未必坚如纸，心事凄凉雪满颠。\r\n\r\n【注释】：【原题】：\r\n君异郑兄出示旧诗盖绍定初所信笔也挽仰三十年矣戏成口占复归之"
        },
        {
            "title": "再用前韵二首",
            "content": "中草药夜怀归梦趁虚，柰无黄耳寄家书。\r\n高人不问闭门后，征士应思遣戍初。\r\n压栋排檐能拉朽，穿帘入隙解乘疎。\r\n遥知山谷皆封路，食绝肠饥有怒狙。"
        },
        {
            "title": "谢世诗",
            "content": "伶仃七十翁，间关四千里。\r\n纵非烟瘴窟，自无逃生理。\r\n去年三伏中，叶舟遡梅水。\r\n燥风扇烈日，热喘乘毒气。\r\n盘回七十滩，颠顿常惊悸。\r\n肌体若分裂，肝肠如擣碎。\r\n支持达循州，荒凉一墟市。\r\n托迹贡士闱，古屋已颓圮。\r\n地湿暗流泉，风雨上不庇。\r\n蛇鼠相交罗，蝼蝈声怪异。\r\n短垣逼闾阎，檐楹接尺咫。\r\n凡民多死丧，哭声常四起。\r\n夷或哭其夫，父或哭其子。\r\n尔哭我伤怀，伤怀那可止。\r\n悲愁复悲愁，憔悴更憔悴。\r\n阴阳寇乘之，不觉入腠理。\r\n双足先蹒跚，两股更重膇。\r\n拥肿大如椽，何止患蹠盭。\r\n淫邪复入腹，喘促妨卧寐。\r\n脾神与食仇，入口即呕哕。\r\n膏肓势日危，和扁何为计。\r\n人生固有终，盖棺亦旋已。\r\n长儿在道涂，不及见吾毙。\r\n老妻对我啼，数仆环雪涕。\r\n绵蕞敛形骸，安能备丧礼。\r\n孤柩倚中堂，几筵聊复尔。\r\n骨肉远不知，邻里各相慰。\r\n相慰亦何言，眼眼自相视。\r\n龙川水泱泱，敖山云委委。\r\n云飞何处归，水流何处止。\r\n悠悠旅中魂，云水两迢递。\r\n朝廷有至仁，归骨或可觊。\r\n魂兮早还家，毋作异乡鬼。"
        },
        {
            "title": "走马灯赓张枢副韵",
            "content": "半勺兰膏暖焰生，恍疑赤壁夜鏖兵。\r\n骑乘猛燎奔驰疾，人运长鎗转战轻。\r\n旗影静移云母帐，剑铓微掣水晶营。\r\n何人幻此圆机妙，独向元宵策美名。"
        },
        {
            "title": "七八用喜雪韵四首",
            "content": "不持寸铁事应难，何止空空竭两端。\r\n远麓遮藏山被檄，轻冰裁翦水能官。\r\n将梁兔苑瀛洲比，把蔡鹜池台阁看。\r\n独羡当年灰袋客，雪埋气宇更充胖。"
        },
        {
            "title": "再和赵知录韵三首",
            "content": "何烦洛令市私恩，有客甘贫自闭门。\r\n恰似明州前录事，清高直可傲羲轩。"
        },
        {
            "title": "十三四用喜雪韵四首",
            "content": "雪边好景说涵虚，欲往从之掣簿书。\r\n王道平平须有象，皇风浩浩恐无初。\r\n举遮正恐渠难耐，罢扫缘忧彼作疎。\r\n翠浪黄云来岁事，已应痴望到毚狙。"
        },
        {
            "title": "示慧开禅师颂二首",
            "content": "手中拍板袖中槌，赢得逢场弄一回。\r\n寄语无门开道者，挑包便好出山来。"
        },
        {
            "title": "明仲小侄归江浙饯之西渡有感二首",
            "content": "宿秧青碧穉秧黄，长叶抽苗势已张。\r\n田就再耘秋有准，水收积潦旱无伤。\r\n老牛引犊挨篱卧，新燕将雏贴水翔。\r\n一壑一邱吾亦有，谁怜留滞尚他乡。"
        },
        {
            "title": "劭农三首",
            "content": "名园乘兴小留连，洛社风光在眼前。\r\n突兀楼台多占水，阴翳花竹小窥天。\r\n建封已去悲春燕，樊素何之咽暮蝉。\r\n人事废兴浑若此，凭栏对景一凄然。"
        },
        {
            "title": "景回兄和篇甚佳信笔再用韵",
            "content": "犂扫终当尽穴庭，将军夫岂但婴城。\r\n何妨水潦威曹贼，应以风声慑晋兵。\r\n中立运筹飞凯奏，昌黎吮笔草歌行。\r\n开年东作吾何在，野老相携话故情。"
        },
        {
            "title": "山偈寄无声老师",
            "content": "闻师遭遇善知识，布衲时闻罗绮香。\r\n照管为他肯景转，投胎托舍没思量。"
        },
        {
            "title": "秋风叹四首",
            "content": "军书督战急，县吏催租还。\r\n力尽将何诉，浮云深九关。"
        },
        {
            "title": "八用喜雨韵三首",
            "content": "饭抄云子得能香，秋赛村村答上苍。\r\n雀集田畴营宿饱，牛閒篱落卧新凉。\r\n栖栖底用干邻粟，翼翼惟应咏我箱。\r\n一稔居然宽百虑，不须禹稷更皇皇。"
        },
        {
            "title": "句",
            "content": "故园芳事无人管，到处梅花动客情。"
        },
        {
            "title": "宁川道中",
            "content": "十日为山客，今朝问水程。\r\n沙横疑港断，滩迅觉舟轻。\r\n远近村舂合，高低渔火明。\r\n回头忽苍莽，一望一关情。"
        },
        {
            "title": "舟檥娥祠敬留二绝",
            "content": "虽然墟墓一拳上，泰华衡常未必侔。\r\n感动行人忠孝泪，沧江不断水东流。"
        },
        {
            "title": "喜雪用禁物体二首",
            "content": "傍海风痴翦水难，偷他瑞叶散云端。\r\n可须滕巽同宣力，坐使颛冥不旷官。\r\n衣被麦苗搀腊到，装褫花树借春看。\r\n明年定赛今年熟，野老心腴更体胖。"
        },
        {
            "title": "真如劝农二首",
            "content": "圣主垂衣坐九重，不才假守劝农功。\r\n周家永命由忠厚，汤后存心在困穷。\r\n安得田租成岁减，且将人事兆年丰。\r\n守宰监州民最近，相期清白绍家风。"
        },
        {
            "title": "久雨喜晴检阅计院纪以舂容之篇敬用韵为谢",
            "content": "乐天何爱咏，尧夫非好吟。\r\n愧乏康济术，粗怀饥溺心。\r\n弥旬雨翻屋，耄倪泣苍{左昏右页}。\r\n微臣职刍牧，痒痛入肌深。\r\n行若负刺芒，坐如隐毡鍼。\r\n再拜告神明，寸心秉坚金。\r\n蠲租还已债，议狱并弛刑。\r\n但求讲实政，何暇竞虚名。\r\n天威咫尺临，昏翳忽开明。\r\n宿苗既丰硕，穉秧靡飘淫。\r\n阿香亦效灵，排阴吐洪音。\r\n推出太阳辉，天外旋收声。\r\n老守宽近忧，濁醪呼客斟。\r\n客有劝翁归，前身岂傅霖。"
        },
        {
            "title": "再和赵知录韵三首",
            "content": "只道梅花已乱飞，何须点缀谢庄衣。\r\n独欣冻死安西虏，戴取狐巴马上归。"
        },
        {
            "title": "十一二用喜雪韵四首",
            "content": "只堪闭户著潜虚，欲作遨头畏简书。\r\n乍密乍稀云冻后，半融半落雨收初。\r\n封条正恐观梅错，渍谷犹疑学稼疎。\r\n却喜明朝春税驾，气苏{巢果换禺}{巢果换禺}与狙狙。"
        },
        {
            "title": "喜雨预卜淮寇之遁口占小诗呈同官",
            "content": "丑虏逋诛尚不庭，敢驱羊犬瞰边城。\r\n滂沱无此十月雨，攘却过如百万兵。\r\n狗帐纵毡淋易透，马蹄虽涩滑难行。\r\n只愿皇天相佑助，皇天佑助岂人情。"
        },
        {
            "title": "出郊再用韵赋三解",
            "content": "午香一缕篆烟收，欹枕方床此景悠。\r\n便觉梦寻桃叶渡，不知身在菊花洲。\r\n簿书堆里挨排日，砧杵声中断送秋。\r\n坏户蛰虫犹识候，人生知觉似渠不。"
        },
        {
            "title": "再用喜雨韵三首",
            "content": "热恼烦蒸正不禁，火轮忽向半空沈。\r\n屯中信有云雷象，复处方知天地心。\r\n便拟新秋先上印，何须晚岁始投簪。\r\n江山信美非吾土，栗里时从蝶梦寻。"
        },
        {
            "title": "山楼枕上",
            "content": "山近寒偏早，愁多梦不浓。\r\n雅啼半夜月，鹤唳五更风。\r\n晓接残灯里，吟成落叶中。\r\n尘埃今已厌，懒听上方钟。"
        },
        {
            "title": "十用喜雨韵三首",
            "content": "览辉仪凤下高岑，有道明廷夬决阴。\r\n宣室礼成熙洽象，明堂乐奏治安音。\r\n嘉祥已庆连金颖，盛事还祈献石砧。\r\n只道太平无以报，谁知尧德舜功深。"
        },
        {
            "title": "和刘右司见寄六绝一律",
            "content": "酴醾万玉吐幽香，芍药千红护绿裳。\r\n好景只供人借看，寻思百计是归强。"
        },
        {
            "title": "再赋喜雪二首",
            "content": "夜深如水泼衣衾，晓看皑皑冒碧岑。\r\n以洁藏污窥物理，由仁行义见天心。\r\n但教南亩多呈瑞，何必东夷屡献琛。\r\n麦熟吾时归印绶，不能者止念周任。"
        },
        {
            "title": "和史司直韵五首",
            "content": "疑怪虚窗彻夜明，晓看积雪与阶平。\r\n虽知乐岁无捐瘠，尚恐祁寒有怨情。\r\n天地浑沦方返朴，国家霈泽正哀惸。\r\n区区甚愿祈三白，只怕人閒忌满盈。"
        },
        {
            "title": "龙溪道中",
            "content": "潮痕初涨没汀沙，隔岸青帘认酒家。\r\n要识江乡春事晚，东风吹尽野棠花。"
        },
        {
            "title": "水云乡和制机刘自昭韵三首",
            "content": "问君身世欲如何，付与渔翁欸乃歌。\r\n未酩酊时须酩酊，得磨驼处且磨驼。\r\n声名草木知谁是，功业旗常在古多。\r\n百尺危楼聊吊往，薰风首夏正清和。"
        },
        {
            "title": "睡起行北园",
            "content": "睡起卸冠簪，园行独自吟。\r\n山昏知雨到，树密觉春深。\r\n竹外童相报，门前客见寻。\r\n归来即败意，谁者是知心。"
        },
        {
            "title": "句",
            "content": "粲粲黄金裾，亭亭白玉肤。\r\n极知时好异，拟与岁寒俱。\r\n堕地良不忍，抱枝宁自枯。"
        },
        {
            "title": "和刘右司见寄六绝一律",
            "content": "老子谁知密度关，却支筇杖访荒园。\r\n故应我辈钟情别，佳话真堪诏子孙。"
        },
        {
            "title": "窥窗",
            "content": "后园梅树老槎牙，初放枝头一两花。\r\n便是春光先漏洩，其如暮景已横斜。\r\n西湖处士吟情在，东里先生心事赊。\r\n清足亭前无限好，五更魂梦定还家。"
        },
        {
            "title": "行小圃偶成唐律呈直翁自昭叔夏",
            "content": "今年花信已成空，白白红红苦雨中。\r\n老境摧颓春更好，愁城高耸酒难攻。\r\n一生当号知非子，万事都归亡是公。\r\n巴得新晴天亦笑，东风吹梦过江东。"
        },
        {
            "title": "乡举鹿鸣劝驾",
            "content": "上苑春光已探来，诸公逸驾莫迟回。\r\n点头定有文惊坐，烧尾何妨酒吸杯。\r\n自是功名难躲避，须知气节要壅培。\r\n老夫亲手传衣钵，来岁图经用再开。"
        },
        {
            "title": "四五用喜雪韵四首",
            "content": "战退妖狐是不难，飞毛散羽息争端。\r\n翁眠但愿为逋客，靴没何须慕大官。\r\n化化形形随物付，平平坦坦与人看。\r\n闭门独有袁夫子，穷饿难磨气象胖。"
        },
        {
            "title": "听琴客周信民弹秋泉二首",
            "content": "雁湖龙井久知名，总入君家匣里清。\r\n客舍试弹三两曲，恍疑飞沫溅尘缨。"
        },
        {
            "title": "送曾阿宜往戍",
            "content": "几年西戍暂归田，又向澄江买去船。\r\n剑阁山峦雄蔽日，昆明池水阔浮天。\r\n故园此际同明月，蛮域明朝隔瘴烟。\r\n此去须期剿胡虏，丈夫勋业在安边。"
        },
        {
            "title": "三用喜雪韵呈同官诸丈不敢辍禁物之令也二首",
            "content": "不用忧他道路难，浑沦宇宙杳无端。\r\n齐腰若未能逃佛，灭迹何妨且弃官。\r\n节士挺身松柏比，田翁满眼稻粱看。\r\n明年饱喫宣州饭，管取便便此腹胖。"
        },
        {
            "title": "再用喜雨韵三首",
            "content": "古说云香雨亦香，天工岂是色苍苍。\r\n雨瓢假手何烦靖，斗酒开眉不换凉。\r\n{儡亻换禾}{左禾右散}已欣登杵臼，綌絺渐可纳巾箱。\r\n拟赓周雅鱼丽什，堆案文书未暇皇。"
        },
        {
            "title": "和赵知录韵三首",
            "content": "黑风吹海屑银涛，莫辨秦瑰与楚瑶。\r\n煮水煎茶还我辈，灶烟文武火须调。"
        },
        {
            "title": "小至三诗呈景回制干并简同官",
            "content": "莫嫌一点稚阳微，化育工夫自此推。\r\n履袜已无亲可献，黍羔犹与俗相宜。\r\n数千里外萦心事，四五更头欹枕时。\r\n恳恳对天香一炷，定知人愿必天随。"
        },
        {
            "title": "出郊用劭农韵三首",
            "content": "连樯载米去输官，只得将为乐土看。\r\n饷互豚蹄秋愿了，饱均鸡犬午舂残。\r\n门前扫刮犁锄净，屋上铺添稾秸乾。\r\n识字田夫充长吏，了知图易在思难。"
        },
        {
            "title": "喜雨和赵右司",
            "content": "车水耕田正闵农，夜来好雨一犁通。\r\n相近可是须群望，陟降元来即上穹。\r\n击壤何曾知帝力，观风谁与达天聪。\r\n见他东作思南墅，愁杀江南桑苧翁。"
        },
        {
            "title": "谢世诗二首",
            "content": "股肱十载竭丹心，谏草虽多祸亦深。\r\n补衮每思期仲甫，杀人未必是曾参。\r\n毡裘浩荡红尘满，风雨凄凉紫殿阴。\r\n遥望诸陵荒草隔，不堪老泪洒衣襟。"
        },
        {
            "title": "四用喜雨韵三首",
            "content": "园林过雨宿荷香，犹挂轻綀佩水苍。\r\n老去只应休去好，秋来方是晚来凉。\r\n倦翎网已离三面，病颡车难服两箱。\r\n多幸时和岁丰美，只将心念报虚皇。"
        },
        {
            "title": "喜雨歌",
            "content": "南州六月天不雨，千里川原成赤土。\r\n禾黍盈畴强半枯，桔槹遍野民劳苦。\r\n望云仰见日在天，旱魃肆虐如焚煎。\r\n冯夷匿渊恐波竭，夸娥走海愁山然。\r\n天外悠然片云起，倏忽走腾八埏里。\r\n猛风惊电白昼昏，霹雳一声蛟蜃起。\r\n马上谁把天瓢倾，须臾陆地波涛生。\r\n禾黍芃芃复故秀，群黎载道生欢声。\r\n秋来尚见时丰阜，会须售粲三钱斗。\r\n官家燮理当有人，太史还看书大有。"
        },
        {
            "title": "苦雨吟十首呈同官诸丈",
            "content": "海乡多下田，潢潦易缠绵。\r\n云脚晚希露，天心朝望穿。\r\n壤蚯方恶出，穴蚁又忧迁。\r\n翻覆阴晴证，愁肠日几旋。"
        },
        {
            "title": "九用喜雨韵三首",
            "content": "何消黍稷荐馨香，三尺抬头即昊苍。\r\n雨缶决来如此溢，风车输与自然凉。\r\n问他金玉堆成坞，更使珠玑积在箱。\r\n逢却年饥堪煮否，移民移粟定旁皇。"
        },
        {
            "title": "六用喜雨韵三首",
            "content": "午窗随分理残香，扫地关门付小苍。\r\n连夜月无昨夜色，今朝雨有几朝凉。\r\n白头凝望家千里，黄耳寄归书一箱。\r\n遍问西畴全熟否，还乡百口免忧皇。"
        },
        {
            "title": "海棠春 已未清明对海棠有赋",
            "content": "海棠亭午沾疏雨。便一饷、胭脂尽吐。老去惜花心，相对花无语。羽书万里飞来处。报扫荡、狐嗥兔舞。濯锦古江头，飞景还如许。\r\n【注释】：【注释】：\r\n这首词借写海棠，抒发自己心忧国事的悲慨和壮心不已的豪情。作者在庆无府（今宁波）任沿海制监大使时，已是六十五岁了，之前曾几度官居台辅，又几度削职，经历了宦海几多沉浮，意气未免有些消沉了。但他在庆元任内仍克尽职守，并写有诗词作品三百余首，佳作亦有多篇，读此词可见其心迹之一斑。“对海棠有赋”，开头便咏海棠。“海棠亭午沾疏雨，便一饷 、胭脂尽吐。”清明时节，节物风光变化迅速 。中午下了阵“疏雨”，顷刻间海棠就大放光艳了 ，“一饷”、“尽”将花开之快，观赏者的快感传神地表达出来，叫人多么惊喜。而这海棠沾雨之后更显得鲜活冶艳 ，就叫人更加喜爱了。词人老大风情减，面对如此国色，似乎有点不知所措了。“老去惜花心，相对花无语 。”红颜皓首，两相对待，在这“无语”中我们不难体会作者自怜衰疲之意。\r\n下片由眼前的海棠而联想四川的战况 。“羽书万里飞来处，报扫荡、狐嗥兔舞。”“狐嗥兔舞”指蒙古入犯 。吴潜作此词的前三年，蒙古就开始侵扰四川，前一年蒙古可汗蒙哥亲率十万军队自六盘山扑向川蜀，连败宋军，但到达合州（今合川）时，遇到守将王坚的顽强抵抗，蒙古派往招降的使臣也被王坚处死，这使蒙哥的军事行动受到很大挫折，因此曾一度考虑退兵。这大约就是捷书所报的内容。词人以跳跃式思维写此事 ，可以想见他心情的振奋。“濯锦古江头，飞景还如许 ！”这两句的意思就是：锦江头（以代蜀）的海棠，还是那般艳丽！这里又用“濯锦”二字，海棠花就显得更美了 ，真是锦上添花。“江头”前又着一“古”字，似乎表示：我华夏古来繁华之地，岂容狐兔闯来！\r\n这首词写词人在衰暮之年观赏海棠，联想“海棠国”的战局，表现了烈士暮年心忧国事的忠忱。"
        },
        {
            "title": "五用喜雨韵三首",
            "content": "家家穫稻積如岑，不问山椒与谷阴。\r\n沽去村醪醽醁味，吹来陇笛筦弦音。\r\n餔儿喜笑迎郎罢，馌妇讙欣就藁砧。\r\n雨玉雨珠无此景，须知造物用情深。"
        },
        {
            "title": "三用喜雨韵三首",
            "content": "雨缶云瓶剖阿香，瀰漫何处办玄苍。\r\n衰翁顦顇忧三伏，古佛慈悲赐一凉。\r\n但愿有缘乘款段，岂应无梦驾偏箱。\r\n西风谷口秋田熟，休问奇章与赞皇。"
        },
        {
            "title": "和刘右司见寄六绝一律",
            "content": "愁来只是向无何，浮圣沈贤共一波。\r\n若见江南烟钓侣，寄言好与晒渔蓑。"
        },
        {
            "title": "喜雨二解",
            "content": "乌{左禾右散}新春玉粒堆，齐头{儡亻换禾}{左禾右散}又相催。\r\n高田犹怕来秋旱，上界俄闻发水雷。\r\n几日云车停野外，今宵寸旆入城来。\r\n须臾檐溜如奔峡，枕上吟哦一快哉。"
        },
        {
            "title": "古剑",
            "content": "何年神物为堙幽，时见虹光射斗牛。\r\n出匣试来霜刃暗，倚天立处土花浮。\r\n躄膏新淬冰泉洁，锦带横悬鬼魅愁。\r\n不是张华能博物，黄尘满眼欲何求。"
        },
        {
            "title": "喜雨三首",
            "content": "古佛炉前一柱香，神龙夭矫挂空苍。\r\n人閒祥瑞六月雨，枕上吟哦终夕凉。\r\n不待白渠纷畚锸，俄惊赤卤屹仓箱。\r\n自惭太守无功德，帝力惟知荷圣皇。"
        },
        {
            "title": "出郊再用韵赋三解",
            "content": "空绡图画几曾收，楼外苍林远更悠。\r\n日莫群乌投栎社，天长数雁落芦洲。\r\n为谙世上空花景，最喜山中落叶秋。\r\n官事渐稀农事丁，携壶挈榼要容不。"
        },
        {
            "title": "和翁处静赋木香",
            "content": "黄蘂檀心襯绿衣，细成棋架四方齐。\r\n只缘鼻孔撩天去，特遣清香起自低。"
        },
        {
            "title": "天宁长老新斋堂请转语",
            "content": "慧公幻出一斋堂，巨栋危梁压十方。\r\n更有心堂无量阔，阔中别有好思量。"
        },
        {
            "title": "劭农三首",
            "content": "因见他乡黍稷收，令人乡思转悠悠。\r\n新篘白酒鸡豚社，旋摘丝莼鲈雁洲。\r\n好处光阴长是客，老来情绪更逢秋。\r\n尧夫六十三休致，前辈风流可继不。"
        },
        {
            "title": "偶题",
            "content": "浓淡烟村碧，浅深霜叶红。\r\n蓬窗今夜客，芦岸晚来风。"
        },
        {
            "title": "十三四用喜雪韵四首",
            "content": "瑞气应缠牛女虚，坐令三白历家书。\r\n竹寒不用歌周末，粟腐行将纪汉初。\r\n蟠际混同能广大，方圆成就更通疎。\r\n狐猿夜半疑天晓，叫起攀林挂树狙。"
        },
        {
            "title": "同前",
            "content": "寂喧相去几由旬，禽戏何妨小屈伸。\r\n退步自应行步稳，识心安用捧心颦。\r\n又看桃板迎新岁，定是蒲轮访旧人。\r\n粒粒金丹分二百，祝公丈六现金身。"
        },
        {
            "title": "三用出郊韵三首",
            "content": "金屋无人唤阿连，碧桐依旧绿阶前。\r\n境瞒眼处非关物，事换头时即是天。\r\n秋水岸边凝鹊鹭，晚风枝上沸蜩蝉。\r\n静中阅动浑如此，描画何须倩巨然。"
        },
        {
            "title": "四五用喜雪韵四首",
            "content": "覆盖无分实与虚，太平有象史官书。\r\n园林底用夸末至，山水惟应访遂初。\r\n润到青蔬尤脆美，老添苍桧更扶疎。\r\n是中广莫天同大，□□何妨有傲狙。"
        },
        {
            "title": "竹",
            "content": "编茅为屋竹为椽，屋上青山屋下泉。\r\n半掩柴门人不见，老牛将犊伴篱眠。"
        },
        {
            "title": "和史司直韵五首",
            "content": "世閒传假不传真，丞相可曾城换银。\r\n巷扫他家难敌富，氅披之子未为贫。\r\n也知东郡行春守，便作南溪钓雪人。\r\n指碔为瑶惭与寄，恨无一缕引千钧。"
        },
        {
            "title": "出郊再用韵赋三解",
            "content": "窗草池莲乐意连，一帆直到太虚前。\r\n拈来瓦砾无非道，触处鸢鱼共此天。\r\n鹑固珍羞元是鼠，蜣虽秽物却为蝉。\r\n神奇臭腐相更禅，妙理谁知所以然。"
        },
        {
            "title": "赓刘自昭出郊佳什",
            "content": "倦听衙官报两衙，出门山水即吾家。\r\n浅深碧绿湖田稻，浓淡红黄野岸花。\r\n草草人生知有限，悠悠客恨自无涯。\r\n凉颸特为驱袢暑，白鸟青天万里赊。"
        },
        {
            "title": "梅花小吟",
            "content": "难唤林逋伴客游，占春亭畔独夷犹。\r\n一花两蘂意方远，三岛十洲香已浮。\r\n清晓园林霜似练，黄昏栏槛月如钩。\r\n若还说著和羹事，只恐渠侬笑不休。"
        },
        {
            "title": "吴波亭二首",
            "content": "吴波亭下击扁舟，轻雨轻烟又麦秋。\r\n乌兔衔将日月去，江山管定古今愁。"
        },
        {
            "title": "水云乡和制机刘自昭韵三首",
            "content": "不禁归梦五更长，出见宽闲若故乡。\r\n天外惨舒云黑白，陇头大小麦青黄。\r\n水虽四泽无芦苇，地不多山少柘桑。\r\n却有一般堪爱赏，虬髯老桧郁苍苍。"
        },
        {
            "title": "登延庆佛阁用出郊韵三首",
            "content": "东西南北幸同官，休作班荆解后看。\r\n一笑喜逢粳秫贱，相攀莫待菊茱残。\r\n沙鸥点点投波没，檐鹊声声带日乾。\r\n美景良辰同赏乐，四并谁道古来难。"
        },
        {
            "title": "谢世诗二首",
            "content": "边马南来动北风，屡陈长策矢孤忠。\r\n群豺横暴嘉谋遏，仪凤高飞事业空。\r\n愁恨暗消榕树绿，寸心漫拟荔枝红。\r\n欲知千载英雄气，尽在风雷一夜中。"
        },
        {
            "title": "四五用喜雪韵四首",
            "content": "富贵家家遗五虚，不须乞米效颜书。\r\n垢除与物重更始，朴散于今暂复初。\r\n狡兔迷藏罝谩设，游鱼潜伏网应疎。\r\n此恩个个当沾被，莫逐林閒窃芋狙。"
        },
        {
            "title": "七用喜雨韵三首",
            "content": "颓年寒暑不能禁，休较玄枵与实沈。\r\n自古难销儿辈口，从来幸契老天心。\r\n农登稼穑多储宝，盗息萑蒲罕窃簪。\r\n持此效君强曝背，庶几三径许归寻。"
        },
        {
            "title": "和章子美阅武见贻",
            "content": "事业诸公斗长雄，谫才惟愿课田功。\r\n谁知弦管江南地，渐有弓刀塞北风。\r\n大狝未须搜猛兽，先驱聊用习骄骢。\r\n还知武备资文事，要在人心可即戎。"
        },
        {
            "title": "出郊偶赋",
            "content": "聊驱小队出郊圻，天遣凉风却午曦。\r\n雨脚似披千疋练，山容如障数层帷。\r\n并岸低畴苗颔长，近坡高陇稻头垂。\r\n因他景物思吾土，还是黄鸡白酒时。"
        },
        {
            "title": "饯赵物斛三首",
            "content": "同寅两载意何倾，不是人间儿女情。\r\n嫉恶吾方欠隐忍，鉏奸君亦太分明。\r\n是非烈日秋霜劲，利害浮埃抹电轻。\r\n临别一言何所赠，做人须做十分成。"
        },
        {
            "title": "宋山扫墓书所见",
            "content": "松楸长夜梦，风露作晨征。\r\n山近却无色，叶枯偏有声。\r\n架禾知岁熟，种麦得天晴。\r\n到底农桑好，营营误此生。"
        },
        {
            "title": "九华山天台峰新晴晓望",
            "content": "一莲峰簇万花红，百里春阴涤晓风。\r\n九十莲华一齐笑，天台人立宝光中。"
        },
        {
            "title": "贺新郎",
            "content": "晚打西江渡。便抬头、严城鼓角，乱烟深处。无限珠玑双手接，颇觉奚囊暴富。强载月、空舟回去。劝子不须忧百草，四周维、自著灵鳌柱。互今古，只如许。杭州直北还乡路。想山中、猿呼鹿啸，鹭翔鸥舞。尽道翁归真个也，只怕颜容非故。愿从此、耕云钓雨。盘谷幽深空谷杳，但书来、时寄相思句。千里外，镇延伫。"
        },
        {
            "title": "水调歌头",
            "content": "便作阳关别，烟雨暗孤汀。浮屠三宿桑下，犹自不忘情。何况情锺我辈，聚散葱葱草草，真个是云萍。上下四方客，後会渺难凭。愿诸公，皆衮衮，喜通津。老夫从此归隐，耕钓了馀生。若见江南苍鴚，更遇江东黄耳，莫惜寄音声。强阁儿女泪，有酒且频倾。"
        },
        {
            "title": "水调歌头",
            "content": "倚舵秋江浒，明日片帆轻。从头点检身世，百事已圆成。及第曾攀龙首，仕宦曾居鸱阁，衣锦更光荣。若又不知止，天道恐亏盈。借称呼，遮俗眼，便归耕。但馀心愿，朝暮香火告神明。一愿君王万寿，次愿干戈永息，三愿岁丰登。四愿老安乐，疾病免相荣。"
        },
        {
            "title": "谒金门",
            "content": "休怨老。更替北邙荒草。勘破人生都已了。江湖归兴渺。盘谷深深杳杳。曲水弯弯绕绕。啼鸟空山山更悄。钟昏钟又晓。"
        },
        {
            "title": "谒金门",
            "content": "汤怕老。缓煮龙芽凤草。七碗徐徐撑腹了。庐家诗兴渺。君岂荆溪路杳。我已泾川梦绕。酒兴茶酣人语悄。莫教鸡聒晓。"
        },
        {
            "title": "谒金门",
            "content": "秋已老。又是败荷衰草。客子安排归棹了。回头烟树渺。檀板休教歌杳。金兽且教香绕。一醉秋堂秋夜悄。从他霜漏晓。"
        },
        {
            "title": "浣溪沙",
            "content": "半饷西风暖换凉。岩花月魄衬云裳。一杯旋擘翠橙香。旧酝不妨排日醉，新篘尚可去时尝。无何乡里是吾乡。"
        },
        {
            "title": "水调歌头",
            "content": "处处羊肠路，归路是安便。从头点检身世，今日岂非天。未论分封邦国，未论分符乡国，晚节且圆全。但觉君恩重，老泪忽潸然。谢东山，裴绿野，李平泉。从今许我，攀附诸老与齐肩。更得十年安乐，便了百年光景，不是谩归田。谨勿伤离别，聊共醉觥船。"
        },
        {
            "title": "水调歌头",
            "content": "且尽一杯酒，莫问百年忧。胸中多少磊块，老去已难酬。见说旄头星落，半夜天矫陨坠，玉垒阵云收。世运回如此，稳泛辋川舟。鸥鹭侣，猿鹤伴，为吾谋。主人归也，正是重九月如钩。便把三程为两，更趱两程为一，尚恐是悠悠。旁有渔翁道，肯负白苹洲。"
        },
        {
            "title": "水调歌头",
            "content": "若说故园景，何止可消忧。买邻谁欲来住，须把万金酬。屋外泓澄是水，水外阴森是竹，风月尽兜收。柳径荷漪畔，灯火系渔舟。且东皋，田二顷，稻粱谋。竹篱茅舍，窗户不用玉为钩。新擘黄鸡肉嫩，新斫紫螯膏美，一醉自悠悠。巴得春来到，芦笋长沙洲。"
        },
        {
            "title": "水调歌头",
            "content": "老子百般足，无事可闲忧。几年思返林壑，今日愿方酬。潦倒戏衫舞袖，郎讲门槌拍板，端的这回收。日月两浮毂，身世一虚舟。想鹪鹩，与鸿鹄，不相谋。惊鳞万里深逝，谁肯更吞钩。醉则北窗高卧，醒则南园行乐，莫莫更悠悠。云在山中谷，月在水中洲。"
        },
        {
            "title": "水调歌头",
            "content": "已是三堪乐，更是百无忧。山朋溪友呼酒，互劝复争酬。钓水肥鲜鳊鳜，采树甘鲜梨栗，?稏一齐收。树底飞轻盖，溪上放轻舟。笑鸱夷，名已谢，利还谋。蜗蝇些小头角，何事被渠钩。春际鹭翻蝶舞，秋际猿啼鹤唳，物我共悠悠。倚棹明当发，归梦落三洲。"
        },
        {
            "title": "水调歌头",
            "content": "今岁月和桂，不肯作中秋。一年惟此佳节，底事白教休。我已侵寻七秩，况复轮囷万感，合恨更分愁。先自无聊赖，雨意得能稠。天柱峰，知何处，老难游。痴云如妒，不知弦管可吹不。安得风姨扫荡，推出团圆月姊，便遣桂香浮。世事十常九，不使展眉头。"
        },
        {
            "title": "诉衷情",
            "content": "今宵分破鹘沦秋。孤客兴何悠。要向云中邀月，真个是呆头。风阵紧，电光流。雨声飕。嫦娥应道，未卜明年，是乐还愁。"
        },
        {
            "title": "南乡子",
            "content": "黄耳讯初收。为说鸥汀与鹭洲。争问主人归近远，飕飕。定是登高九月头。有酒且相酬。莫管西风满鬓秋。今日是今明日古，休休。转首鄞江总别愁。"
        },
        {
            "title": "糖多令/唐多令",
            "content": "鸥鹭水中洲。夕阳天际流。倚西风、底处危楼。若使中秋无好月，虚过了、一年秋。举眼望云头。蟾光一线不。想孀娥、自古多愁。安得仙师呼鹤驾，将我去、广寒游。"
        },
        {
            "title": "秋夜雨",
            "content": "腰棚傀儡曾悬索。粗瞒凭一层幕。施呈精妙处，解幻出、蛟龙头角。谁知鲍老从旁笑，更郭郎、摇手消薄。歧路难准托。田稻熟、只宜村落。"
        },
        {
            "title": "行香子",
            "content": "世事尘轻。宠辱何惊。□不须、更问君平。一帆客棹，几曲渔汀。正年华晚，露华澹，月华明。休论烟阁，莫说云屏。算惟堪、瓜种东陵。驹阴短景，蜗角浮名。但岁难留，身难健，鬓难青。"
        },
        {
            "title": "南乡子",
            "content": "野景有谁收。只在苍鸥白鹭洲。风树飘摇云树暗，衣飕。目断青天天际头。壮志世难酬。丹桂红蕖又晚秋。多少心情多少事，都休。载取江湖一片愁。"
        },
        {
            "title": "南乡子",
            "content": "野思浩难收。坐看鱼舟度远洲。芦苇已雕荷已败，风飕。桂子飘香八月头。归计这回酬。犹及家山一半秋。虽则家山元是客，浮休。有底欢娱有底愁。"
        },
        {
            "title": "桂枝香",
            "content": "三年海国。又荏苒素秋，天净如沐。凄砌寒蛩暗语，杵声相续。梧桐一叶西风里，对斜阳、好个团簇。老香堂畔，苍然古桧，无限心曲。叹石室、棋方半局。便时换人非，光景能蹙。千古鸱夷，尚恐欠些归宿。倚空笑把轮云事，付坤牛、乾马征逐。且巴重九，昭亭句溪，杖藜巾幅。"
        },
        {
            "title": "西河",
            "content": "都会地。东南盛府堪记。蓬莱缥缈十洲中，雉城拥起。凭高一盼大江横，遥连沧海无际。壁同众山翠倚。赤龙、白鹞争系。风帆指顾便青齐，势雄万垒。越栖吴沼古难凭，兴亡都付流水。画堂绮屋锦绣市。是洛阳、耆旧州里。富贵荣华当世。问昔年、贺老疏狂，何事轻寄平生、烟波里。"
        },
        {
            "title": "生查子",
            "content": "夜夜云气浮，带得香烟湿。万籁本无情，一一秋声入。须臾离合间，应笑儿曹泣。新雨涨鄞江，明日桅樯立。"
        },
        {
            "title": "生查子",
            "content": "坐临芳沼边，荷气侵衣湿。唧唧暗蛩鸣，点点流萤入。人生歧路中，底用杨朱泣。一笑倚阑干，颓玉当风立。"
        },
        {
            "title": "秋夜雨",
            "content": "晚来小雨鸣檐角。又还烟障云幕。四明窗透荡，渐夜永、綀衫轻薄。候虫但要吟教老，不管人、老欠欢乐。闲看烛花尽落。浮世事、转头成昨。"
        },
        {
            "title": "秋夜雨",
            "content": "西风半入孤城角。人生归燕巢幕。倦翁衰甚也，又不是、官卑禄薄。收绳卷索今番稳，尽一丘一壑足乐。还是远空雁落。报宛句、溪光犹昨。"
        },
        {
            "title": "秋夜雨",
            "content": "吴翁里第还巾角。不妨天地席幕。家僮归报道，快酿酒、休教醨薄。相逢聚散应搔首，且趁时、一笑为乐。人世大都护落。更莫问、是非今昨。"
        },
        {
            "title": "秋夜雨",
            "content": "单于系颈须长索。捷书新上油幕。尽沈边柝也，更底问、悲笳哀角。衰翁七十迎头了，先自来、声利都薄。归计犹未托。又一叶、西风吹落。"
        },
        {
            "title": "秋夜雨",
            "content": "云头电掣如金索。须臾天尽帏幕。一凉恩到骨，正骤雨、盆倾檐角。桃笙今夜难禁也，赖醉乡、情分非薄。清梦何处托。又只是、故园篱落。"
        },
        {
            "title": "秋夜雨",
            "content": "不嫌天上云遮月。雨来正是双绝。雷公驱电母，尽收卷、十分袢热。三更又报初秋了，少待他、西风凄冽。灵悟话头莫说。且唱饮、刘郎一阕。"
        },
        {
            "title": "鹊桥仙",
            "content": "馨香饼饵，新鲜瓜果，乞巧千门万户。到头人事控抟难，与拙底、无多来去。痴儿忘想，夜看银汉，要待云车飞度。谁知牛女已尊年，又那得、欢娱意绪。"
        },
        {
            "title": "鹊桥仙",
            "content": "银河半隐，玉蟾高挂，已觉炎光向後。穿针楼上未眠人，应自把、荷花挼揉。双星缥缈，霎时聚散，肯向鹊桥回首。原来一岁一番期，却捱得、天长地久。"
        },
        {
            "title": "贺新郎",
            "content": "月绽浮云里。未须臾、长风扫荡，碧空如水。谁在冰壶玉界上，眇视征蛮战蚁。便弃掷、尘寰脱屣。絺葛清冷紧袖冷，露华浓、暗袭人肌理。和酷暑，争些气。谯楼漏转三更二。夜沈沈、经星纬宿，换垣移市。万籁渐生秋意思，时节那堪屈指。奈投老、未酬归计。矫首高天天不应，忽林梢、睡鹊惊飞起。同一梦，我与尔。"
        },
        {
            "title": "浪淘沙",
            "content": "望月眼穿东。云幕千重。有时推出赖他风。恰似玉环犹未窦，得恁玲珑。谁在华山峰。一半天中。君逾五十我成翁。未必明年如此夜，笑口难逢。"
        },
        {
            "title": "贺新郎",
            "content": "汲水驱炎热。晚些儿、披衣露坐，待他凉月。俄顷银盘从海际，推上璇霄璧阙。尽散作、满怀冰雪。万里河潢收卷去，掩长庚、弧矢光都灭。一大片，琉璃揭。玉ょ擣药何时歇。几千年、阴晴隐现，团圆亏缺。月缺还圆人但老，重换朱颜无诀。想旧日、嫦娥心别。且吸琼浆斟北斗，尽今来、古往俱休说。香茉莉，正清绝。"
        },
        {
            "title": "贺圣朝",
            "content": "捷书夜半甘泉去。报天骄膏斧。摩空铜垒，闸流瞿滟，扫清云雾。楼兰飞馘，焉耆授首，谩夸称前古。须知开庆，太平千载，方从今数。"
        },
        {
            "title": "柳梢青",
            "content": "好把元宵。良辰美景，暮暮朝朝。万盏华灯，一轮明月，燕管秦箫。何人帕坠鲛绡。有玉凰、金鸾绣雕。目下欢娱，眼前烦恼，只在今宵。"
        },
        {
            "title": "柳梢青",
            "content": "绿野平泉，古来人事，空里飞花。月榭风亭，荷漪藓石，说郑公家。老梅傍水茶牙。人那得、光阴似他。万种思量，百年倒断，付与残霞。"
        },
        {
            "title": "渔家傲",
            "content": "遍阅芳园闲半昼。残花尚有榴裙皱。倦鸟投林云返岫。人影瘦。可怜身世为他囿。燕子飞来还忆旧。回头又是梅黄候。且尽一杯昌歜酒。凝睇久。晚风细雨沾衫袖。"
        },
        {
            "title": "渔家傲",
            "content": "每日困慵当午昼。出来便解双眉皱。一带朦胧烟雨岫。山翁瘦。林泉纵好他园囿。一见此君如话旧。玉版老师呼唤候。万立琅玕争劝酒。踌躇久。清风收拾归怀袖。"
        },
        {
            "title": "清平乐",
            "content": "轻轻却暑。只是些儿雨。喜看新抽麻与苎。他家烟水墅。晚山放出青青。是谁簸弄阴晴。老子何时去也，祗应露湿金茎。"
        },
        {
            "title": "点绛唇",
            "content": "岸舣扁舟，江南有个人归老。簇新亭沼。分付还他了。凝伫晴空，一抹天边鸟。嗟潦倒。去多来少。莫问钟昏晓。"
        },
        {
            "title": "青玉案",
            "content": "流芳只怕春无几。拼夜饮、更才二。不用追他欢乐事。绮窗朱户，燕帷莺馆，多少人憔悴。踏歌梦想江南市。管春尽、扁舟放行李。寒食休倾游子泪。归去来兮，不如归去，铁定知今是。"
        },
        {
            "title": "醉桃源/阮郎归",
            "content": "东风阑槛两三亭。游人步晚晴。蜂回蝶转得能轻。忽然春意生。花未老，酒须倾。劝君休独醒。古来我辈最锺情。举头百舌声。"
        },
        {
            "title": "小重山",
            "content": "碧霄如水月如钲。今宵知为我，特分明。冰壶玉界两三星。清露下，渐觉湿衣轻。高树点流萤。秋声还又动，客心惊。吾家水月寄昭亭。归去也，天岂太无情。"
        },
        {
            "title": "洞仙歌",
            "content": "冠儿遍簇，那时人消瘦。玉斝琼卮劝君酒。是清凉境界，露湿烟凝，香更重，非是沈檀合就。四窗花满砌，争似家山，橙蟹将肥重回首。花亦为君怜，草木禽鱼，相思处、莫如乡旧。更西风、溪莼与香鲈，想别墅樵渔，费他侦候。"
        },
        {
            "title": "秋霁",
            "content": "阶砌吟蛩，正竹外萧萧，雨骤风驶。凉浸桃笙，暑消葵扇，借伊一些秋意。枕边茉莉。满尘奁、贮香能腻。也不用，玉骨冰肌，人伴佳眠尔。谁信此境，渐入华胥，旷然不知，庄蝶谁是。笑邯郸、羁魂客梦，贪他荣贵暂时里。飞鼠扑灯还自坠。展转惊寤，才听禁鼓三敲，夜声寥阒，又般滋味。"
        },
        {
            "title": "虞美人",
            "content": "东风催客呼前渡。宿鸟投林暮。欲送人送得归人。万叠青山罗列、是愁城。谁家台榭当年筑。芳草垂杨绿。云深雾暗不须悲。只缘盈虚消息、少人知。"
        },
        {
            "title": "朝中措",
            "content": "衰翁老大脚犹轻。行到净凉亭。近日方忧多雨，连朝且喜长晴。谩寻欢笑，翠涛杯满，金缕歌清。况有兰朋竹友，柳词贺句争鸣。"
        },
        {
            "title": "朝中措",
            "content": "兰皋彻夜树旄干。战渴望梅酸。想有歌姬半臂，更深自可鏖寒。敲门寄曲，惊回蝶梦，旋篝灯看。坛下已收降将，火牛不用田单。"
        },
        {
            "title": "朝中措",
            "content": "夜来梦绕宛溪干。啼鴂梦中酸。过了他乡寒食，白鸥划地盟寒。云溪雨壑，月台风榭，借与人看。得似野僧无系，孤藤杖底挑单。"
        },
        {
            "title": "朝中措",
            "content": "杨花撩乱与云干。春事可悲酸。况是雨荒院落，江南但有春寒。莺残燕赖，蜂慵蝶褪，谩等闲看。不是无情描貌，奚奴且放安单。"
        },
        {
            "title": "朝中措",
            "content": "可人想见倚庭干。嚼句有甘酸。休问沈腰潘鬓，何妨岛瘦郊寒。时光转眼，兔葵燕麦，又是看看。谁念衰翁衰处，春衫晚际尤单。"
        },
        {
            "title": "朝中措",
            "content": "春空一鸟落云干。只遣客心酸。勺药牡丹时候，午窗轻暖轻寒。流光冉冉，清尊易倒，青镜难看。谩道华堂深院，谁怜凤只鵷单。"
        },
        {
            "title": "蝶恋花",
            "content": "澹白轻黄纯雅素。一段风流，欹枕疏窗户。夜半香魂飞欲去。伴他月里霓裳舞。消得留春春且住。不比杨花，轻作沾泥絮。况是成阴环幄处。不愁更被红窗妒。"
        },
        {
            "title": "霜天晓角",
            "content": "举杯吸月。一洗烦襟热。想见摩诃池上，星斗转、挂银阙。金吾传漏铁。此时滋味别。阶砌寒蛩声细，携手处、人如雪。"
        },
        {
            "title": "霜天晓角",
            "content": "秋凉佳月。扫尽轻衫热。便欲乘风归去，冰玉界、琼林阙。不须持寸铁。孤吟风措别。且唱东坡水调，清露下、满襟雪。"
        },
        {
            "title": "霜天晓角",
            "content": "梅花一簇。花上千枝烛。照出靓妆姿态，看不足、咏不足。便欲和花宿。却被官身局。借问江南归未，今夜梦、难拘束。"
        },
        {
            "title": "霜天晓角",
            "content": "小山幽彻。遍地堆香雪。只恐今宵入梦，梦到处、魂孤绝。八公头已雪。淮南分半席。莫道淹留何事，且长啸、对佳月。"
        },
        {
            "title": "霜天晓角",
            "content": "新词唱彻。字字珠玑屑。更有张颠草圣，何止是、成双绝。金粟如霏雪。扫地为芳席。且令诸公一笑，怕明夜、无此月。"
        },
        {
            "title": "霜天晓角",
            "content": "为花问月。谁把金魂屑。犹有残英剩蕊，秋向老、香逾冽。且莫都攀折。有个人愁绝。纵使垣娥念旧，星星鬓、如何说。"
        },
        {
            "title": "霜天晓角",
            "content": "杯中吸月。桂树飞琼屑。莫道胡床老子，怕风露、向凄冽。回首云娥折。老大成痴绝。且醉今宵光景，莫容易、向人说。"
        },
        {
            "title": "霜天晓角",
            "content": "此花此月。一般风流彻。更好参横斗转，更漏断、人声绝。有谁秋共洁。篱菊相将发。留取岁寒心事，待此际、向君说。"
        },
        {
            "title": "霜天晓角",
            "content": "倚花傍月。花底歌声彻。最好月筛花影，花月浸、香奇绝。双溪秋月洁。桂棹何时发。客里明朝送客，多少事、且休说。"
        },
        {
            "title": "海棠春",
            "content": "嫩晴还更宜轻雨。最好处、欲开未吐。一点聘梅心，千古凭谁语。脸霞晕锦娇人处。肯浪逐、红围翠舞。银烛莫高烧，春梦无多许。"
        },
        {
            "title": "海棠春",
            "content": "海棠亭午沾疏雨。便一饷、胭脂尽吐。老去惜花心，相对花无语。羽书万里飞来处。报扫荡、狐嗥兔舞。濯锦古江头，飞景还如许。"
        },
        {
            "title": "浣溪沙",
            "content": "宫额新涂一半黄。蔷薇空自效颦忙。澹然风韵道家妆。可惜今宵无皓月，尚怜向晓有繁霜。何妨手拈一枝香。"
        },
        {
            "title": "海棠春",
            "content": "苍龙夭矫停今雨。正不待、云吞雾吐。绝笑大夫松，今古闲言语。清光冷艳侵入处。漏月影、婆娑自舞。拟作岁寒人，此愿天应许。"
        },
        {
            "title": "浣溪沙",
            "content": "最好荼縻白间黄。消他蜂蝶采花忙。春残红粉厌梳妆。毕卓正思身夜瓮，刘章底用令秋霜。今宵帏枕十分香。"
        },
        {
            "title": "浣溪沙",
            "content": "雨过池堂水长芽。放开晴日正宣花。十洲三岛撰繁华。水畔丽人唐客恨，山阴佳客晋人怀。可怜云蕊与风葩。"
        },
        {
            "title": "浣溪沙",
            "content": "正好江乡笋蕨芽。他乡却看担头花。只将蝶梦付南华。万事纷纭都入幻，一杯邂逅且忘怀。年年秋卉与春葩。"
        },
        {
            "title": "浣溪沙",
            "content": "海棠已绽牡丹芽。犹有东君向上花。不须惆怅怨春华。装缀园林新景物，推敲风月旧情怀。也饶浪蕊与浮葩。"
        },
        {
            "title": "浣溪沙",
            "content": "春岸春风荻已芽。推排春事到芦花。只应推上鬓边华。投老未归真左计，久阴得霁且舒怀。红红白白有残葩。"
        },
        {
            "title": "浣溪沙",
            "content": "庆赏元宵只愿情。天公每事秤能平。管教檐溜便收声。三市海巡那惜夜，九街社火亦争名。权将歌酒作工程。"
        },
        {
            "title": "谒金门",
            "content": "风韵彻。满架平平铺雪。贾女何郎盟共结。睡浓香更冽。春去悄怀怎说。却喜不闻蹄鴂。月夜时来闲蹀屧。故园三载别。"
        },
        {
            "title": "谒金门",
            "content": "山客野。新把朝衔书写。应想江南樗枥下。踏歌鸡黍社。休问坤牛乾马。大率人生且且。聊唤玉人斟玉斝。莫辞沈醉也。"
        },
        {
            "title": "谒金门",
            "content": "停画鷁。天外水澄烟碧。莫看遨头人似织。今年都老色。最苦今朝离夕。未卜今年归日。生怕晚风消酒力。愁城难借一。"
        },
        {
            "title": "谒金门",
            "content": "纱窗晓。杜宇数声声悄。真个不如归去好。天涯人已老。欹枕欲眠还觉。犹有青灯残照。谩道惜花春起早。家山千里杳。"
        },
        {
            "title": "感皇恩",
            "content": "老去最难禁，流光如水。甲子徒头试□指。年年生日，怕被旁人拈起。若攀儿额，颓龄犹未。方丈瀛洲，蓝溪碧沚。转眼鲈莼便秋意。君主定许，整顿江头行李。角巾归去也，休里第。"
        },
        {
            "title": "八声甘州",
            "content": "向鄞江、面熟是薰风，吹燕麦凫葵。赖君王洪福，河清可晏，物阜人熙。想见搴帷使者，随处采声诗。羡高禽矰弋，离贴天飞。飞到苍云深处，便敛收毛羽，望暮林归。可以人不若，剗地挂征衣。且招呼、麴生为友，对槐阴、时唱两三卮。今宵好，如钩佳月，放出光辉。"
        },
        {
            "title": "念奴娇",
            "content": "午飙褪暑，向绿阴深处，引杯孤酌。啼鸟一声庭院悄，日影偷移朱箔。杏落金丸，荷抽碧筒，景物挨排却。虚檐长啸，世缘菌簟篔箨。休问雪藕丝蒲，佩兰钿艾，旧梦都高阁。惟有流莺当此际，舌弄笙簧如约。短棹双溪，么锄三径，归计犹谁托。料应猿鹤，近来都怨离索。"
        },
        {
            "title": "念奴娇",
            "content": "天然皓质，想当年此种，来从太素。一点红尘都不染，罗列蟾宫玉女。色压薝林，香欺兰畹，肯向闻筝浦。灵龟千岁，有时游漾其处。应念社结庐山，翻嗤靖节，底事攒眉苦。纽叶为盘花当盏，有酒何妨频注。太液波边，昆明池上，岂必沾金雨。从教同辈，为他皦皦凝伫。"
        },
        {
            "title": "念奴娇",
            "content": "白苹影里，向何人可话，平生心素。月魄冰魂凝结就，犹薄湘妃洛女。吴沼芙蓉，陈陂菡萏，散入玄珠浦。采花蜂蝶，雾深都忘归去。堪笑并蒂霞冠，双头酡脸，只为多情苦。空遣隔江游冶子，撩乱心飞目注。同出泥涂，独标玉质，不是曼陀雨。风清露冷，有人长自迟伫。"
        },
        {
            "title": "念奴娇",
            "content": "为嫌涂抹，向万红丛里，澹然疑素。非粉非酥能样别，只是凌波仙女。隋沼浓妆，汉池冶态，争似沧浪浦。净鸥洁鹭，有时飞到佳处。梦绕太华峰巅，与天一笑，不觉跻攀苦。十丈藕船游汗漫，何惜浮生孤注。午鼓惊回，依然尘世，扑簌疏窗雨。起来寂寞，倚阑一饷愁伫。"
        },
        {
            "title": "念奴娇",
            "content": "一般妙质，笑乐天、夸诧小蛮樊素。万炳参差罗翠扇，全队西方靓女。不假施朱，也非涂碧，所乐惟幽浦。神仙姑射，算来合共游处。一任冶妓秾姬，采莲歌里，尽是相思苦。花气荷馨清入骨，长傍银河东注。月澹风轻，雾晞烟细，忽洒霏微雨。此时心事，美人泽畔停伫。"
        },
        {
            "title": "满江红",
            "content": "回首家园，竹多屋、水还多竹。那更是，千峰凝翠，一溪凝绿。多谢故人相问讯，奚奴步步收珠玉。叹暮林、飞鸟也知还，寻归宿。遍历了，岳与牧。享过了，官与禄。算平生万事，尽无不足。争奈乞身犹未可，只缘欠种清闲福。想瞿硎、仙子亦相思，山之隩。"
        },
        {
            "title": "满江红",
            "content": "午枕神游，晓鸡唱、城关偷度。俄顷里、笋舆伊轧，征夫前路。路入江南天地阔，黄云翠浪千千亩。有皤翁、三五喜相迎，邻田父。旋策杖，寻幽圃。旋挈榼，陈高俎。疑此身归去，朱陵丹府。布谷数声惊梦断，纱窗小阵梅黄雨。把人间、万事一般看，投芳醑。"
        },
        {
            "title": "满江红",
            "content": "钉餖残花，也随分、红红白白。缘底事，春才好处，又成轻别。芳草凄迷归路远，子规更叫黄昏月。倚阑干、触处是浓愁，凭谁说。我不厌，尊罍挈。君莫放，笙歌彻。自河南丞相，有兹宾客。一笑何曾千古换，半醺便觉乾坤窄。怕转头、天际望归舟，江山隔。"
        },
        {
            "title": "满江红",
            "content": "问信江梅，渐推出、红苞绿萼。堪爱处，平生怀抱，岁寒为托。瘦骨皱皮犹老硬，孤标独韵难描摸。怕东君、压住等春来，鞭先著。止渴事，风烟邈。和羹事，风波恶。想翠禽啁哳，笑他都错。争似花开颓醉玉，月天更引霜天角。便一年、强作十年人，山中乐。"
        },
        {
            "title": "满江红",
            "content": "犹记长安，共攀折、琼林仙萼。人已去，年年梅放，怨怀谁托。和靖吟魂应未醒，补之画手何能摸。更堪怜、老子此时来，愁难著。云昼晚，烟宵邈。春欲近，风偏恶。早阑干片片，飘零相错。邂逅聊拼花底醉，迟留莫管城头角。且起居、魏卫国夫人，闻安乐。"
        },
        {
            "title": "满江红",
            "content": "岁岁重阳，何曾是、两般时景。人自有、悲欢离合，晦明朝暝。日月湖边来往艇，楼台水底参差影。又何妨、时暂狎沧波，轻鸥并。闲顿放，朱门静。新结裹，朱帘整。尽百年人事，移场换境。欲插黄花身已老，强倾绿醑心先醒。羡游鱼、有钓不能收，钩空饼。"
        },
        {
            "title": "满江红",
            "content": "丹桂重开，向此际、十分香足。最好处，云为幕护，雨为膏沐。树杪层层如宝盖，枝头点点犹金粟。算人间、天上更无花，风流独。玉坛畔，仙娥簇。玉梁上，仙翁掬。叹吾今老矣，两难追逐。休把淹留成感慨，时间赏玩时闲福。怕今宵、芳景便凋零，高烧烛。"
        },
        {
            "title": "满江红",
            "content": "试问平生，几番见、中秋明月。今老矣，一年紧似，一年时节。底事层阴生障碍，不教玉界冰壶彻。莫垣娥、嫌此白头翁，心肠别。风动处，浮云揭。云绽处，清光泄。倩何人扫荡，大家澄澈。且掉悲欢离合事，相逢只怕尊中竭。放儿童、今夜上清霄，探蟾穴。"
        },
        {
            "title": "满江红",
            "content": "斫却凡柯，放岩桂、出些头地。从此去，引风披露，畅条昌蕊。待得清香千万斛，且饶老子为知己。趁今宵、新月驾空来，浮觞里。刘安笑，淹留耳。吴猛约，何时是。想故山深处，翠垂金缀。须信人生归去好，他乡未必江山美。问钗头、十二意如何，非吾事。"
        },
        {
            "title": "满江红",
            "content": "把手西园，有山色、波光相对。金马客，明朝飞棹，水肥帆驶。问我年华旬并七，异乡时景春巴二。最堪怜、游子送行人，垂杨外。聊小小，旌旗队。聊且且，笙歌载。正冥濛烟雨，许多情态。南北枝头犹点缀，东西玉畔休辞避。待莼鲈、归思动西风，相携未。"
        },
        {
            "title": "满江红",
            "content": "问海棠花，谁留恋、未教飘坠。真个好，一般标格，聘梅奴李。怯冷拟将苏幕护，怕惊莫把金铃缀。望铜梁、玉垒正春深，花空美。非粉饰，肌肤细。非涂泽，胭脂腻。恐人间天上，少其伦尔。西子颦收初雨後，太真浴罢微暄里。又明朝、杨柳插清明，鹃归未。"
        },
        {
            "title": "满江红",
            "content": "一笑相携，且休管、兔升乌坠。那更是，可人宾客，未饶崔李。金叵罗中醽醁莹，玉玲珑畔歌珠缀。望湖光、一片浸韶光，真双美。云絮襞，能纤细。云彩聚，能黏腻。料出山归岫，等闲间尔。碧沚风流人去後，石窗景物春深里。算邯郸、客梦几惊残，炊犹未。"
        },
        {
            "title": "满江红",
            "content": "楼观峥嵘，浑疑是、天风吹坠。金屋窈，几时曾贮，粗桃凡李。镜断钗分人去後，画阑文砌苍苔缀。想当年、日日醉芳丛，侯鲭美。春水涨，鳞鳞细。春草暗，茸茸腻。算留连光景，古犹今尔。椿菌鸠鹏休较计，倚空一笑东风里。喜知时、好雨夜来稠，秧青未。"
        },
        {
            "title": "满江红",
            "content": "聊把芳尊，殷勤勤、斜阳休坠。吾老矣，难从仙客，采丹丘李。且趁风光一百五，园林尚有残红缀。更忉忉、百舌对般春，生能美。鸾钗绊，游丝细。鸳袖惹，香尘腻。想吴姬越女，踏青才尔。争似江南樗枥社，俚歌声拂行云里。又枝头、梅子正酸时，莺知未。"
        },
        {
            "title": "满江红",
            "content": "芳景无多，又还是、乱红飞坠。空怅望、昭亭深处，家山桃李。柳眼花心都脱换，蜂须蝶翅难沾缀。谩相携、一笑竞良辰，春醪美。金兽艺，香风细。金凤拍，歌云腻。尽秦箫燕管，但逢场尔。只恐思乡情味恶，怎禁寒食清明里。问此翁、不止四宜休，翁归未。"
        },
        {
            "title": "传言玉女",
            "content": "众绿亭前，都是郁葱佳气。越姬吴媛，粲珠钿翠珥。红消粉褪，几许粗桃凡李。连珠宝炬，两行缇骑。自笑衰翁，又行春锦绣里。禁肴宫酝，记当年宣赐。休嫌拖逗，且向画堂频醉。从今开庆，万欢千喜。"
        },
        {
            "title": "二郎神",
            "content": "近时厌雨，喜午日、放开天日。不用辟兵符，从今去也，管定千祥万吉。已报甘泉新捷到，况更是、年丰堪必。任景物换来，蛙鸣蝉噪，耳边?唧。洋溢。尽教愿乞，兵厨闲秩。看恰好圆池，随宜亭榭，人道瀛洲压一。且恁浮沈，奈何衰悴，惟怕牧之名毕。安得去，占却三神绝顶，瑞芝同拾。"
        },
        {
            "title": "二郎神",
            "content": "古稀近也，是六十五翁生日。恰就得端阳，艾人当户，朱笔书符大吉。卦气周来从新起，怕白发、苍颜难必。随见定性缘，餐饥眠困，喜无秋唧。盈溢。书生做到，能高官秩。况碌碌儿曹，望郎明郡，叨冒差除不一。积世主恩，满家天禄，婚嫁近来将毕。还自祝，愿早悬车里社，始为收拾。"
        },
        {
            "title": "水调歌头",
            "content": "屯结海云阵，奋击藉雷公。忽然天宇轩豁，杲日正当空。照出榴花丹艳，映出栀花玉色，生意与人同。闭纵一翻手，造化不言功。想平畴，禾穟穟，黍芄芄。老农拍手相问，相劳笑声中。办取黄鸡白酒，演了山歌村舞，等得庆年丰。此际莼鲈客，倚楫待西风。"
        },
        {
            "title": "水调歌头",
            "content": "天宇正高爽，更蹑最高楼。长风为我驱驾，极目海山头。不用牛山孟浩，不用齐山杜牧，人景自堪酬。举酒酹空阔，汗漫与为游。拈黄花，怜白首，恨难收。颓龄使汝能制，何待更封留。眼底朱甍画栋，往往人非物是，蟋蟀自鸣秋。万里一搔首，无处著萧飕。"
        },
        {
            "title": "水调歌头",
            "content": "重九先三日，领客上危楼。满城风雨都住，天亦相邀头。右手持杯满泛，左手持螯大嚼，萸菊互相酬。徒倚阑干角，一笑与云浮。望平畴，千万顷，稻粱收。江澄海晏无事，赢得小迟留。但恨流光抹电，假似年华七十，只有六番秋。戏马台休问，破帽已飕飕。"
        },
        {
            "title": "水调歌头",
            "content": "过了中秋後，今夜月方佳。看来前夜圆满，才自阙些些。扫尽乌云黑雾，放出青霄碧落，恰似我情怀。把酒自斟酌，脱落到形骸。问渠侬，分玉镜，断金钗。少年心事，不知容易鬓边华。千古天同此月，千古人同此兴，不是旋安排。安得高飞去，长以月为家。"
        },
        {
            "title": "满江红",
            "content": "安晚堂前，梅开尽、都无留萼。依旧是、铁心老子，故情堪托。长恐寿阳脂粉污，肯教摩诘丹青摸。纵沈香、为榭彩为园，难安著。高节耸，清名邈。翻李俗，粗桃恶。但山矾行辈，可来参错。六出不妨添羽翼，百花岂愿当头角。尽暗香、疏影了平生，何其乐。"
        },
        {
            "title": "水调歌头",
            "content": "老圃无关锁，放客意中行。颇欣天地开阔，烟钓与云耕。荷长亭亭翠盖，竹长森森翠葆，景致闹装成。几树榴花发，映水色偏明。绮楼空，金屋静，恨难平。鼓笙潇笛，谁怜冷落暗尘局。回首百年人事，转眼几番今古，日迈月俱征。且尽一杯酒，退步是前程。"
        },
        {
            "title": "水调歌头",
            "content": "小队旌旗出，画鷁倚嵩竹。青秧白水无际，中有一犁耕。听得田翁相语，今岁时年恰好，眨眼是秋成。老守何能解，持此报皇明。望家山，千里外，楚云平。良田二顷，非村非郭枕柴局。况有檐林香透，更有杨堤阴合，魂梦每宵征。巴得西风起，吾亦文前程。"
        },
        {
            "title": "隔浦莲/隔浦莲近拍",
            "content": "扇荷偷换羽葆。院宇人声窈。独步亭皋下，阑干并、栖幽鸟。新雨抽嫩草。檐花闹。一片萍铺沼。燕雏小。书空底事，那堪手版持倒。今来古往，几见北邙人晓。乡号无何但日到。休觉。陶然身世尘表。"
        },
        {
            "title": "隔浦莲/隔浦莲近拍",
            "content": "兰桡环城数叠。雾雨侵帘箔。翠竹交苍树，幽鸟声声如答。苇岸游绿鸭。暮山合。天际浓云罨，水周币。提携一醉，浊贤清圣欢洽。瀛洲美景，尽道东南都压。今日愁颜回笑颊。飞屧。且将萱草归插。"
        },
        {
            "title": "永遇乐",
            "content": "祝告天公，放灯时节，且收今雨。万户今门，六街三市，绽水晶云母。香车宝马，珠帘翠幕，不怕禁更敲五。霓裳曲，惊回好梦，误游紫宫朱府。沈思旧日京华，风景逗晓，犹听戏鼓。分镜圆时，断钗合处，倩笑歌与舞。如今闲院，蜂残蛾褪，消夜果边自语。亏人?，梅花纸帐，权将睡补。"
        },
        {
            "title": "永遇乐",
            "content": "和气熏来，这般光景，管无风雨。画栋朱甍，锦坊绣巷，娘子将嫫母。星球高挂，灯楼趱出，良夜正消增五。遨头事，牙旗铁马，且还那时鄞府。甘泉见说，捷书频奏，渐次不烦颦鼓。双凤云间，六鳌海上，祝赞齐手舞。三呼声里，君王万寿，岁岁传柑笑语。便都把，升平旧曲，腔儿旋补。"
        },
        {
            "title": "水龙吟",
            "content": "十洲三岛蓬壶，是花锦、一团装就。轻车细辇，绮罗香里，夜光如昼。朱户笙箫，画楼帘幕，有人回首。想金莲灿烂，星球缥缈，那风景、年时旧。应念白头太守。怎红旗、六街穿透。铺排玳席，追陪珠履，且酾春酎。楚舞秦讴，半慵莺舌，叠翻鸳袖。把千门喜色，万家和气，祝君王寿。"
        },
        {
            "title": "疏影",
            "content": "千门委玉。是个人富贵，才隔今宿。冒栋摧檐，都未商量，呼童且伴庭竹。千蹊万径行踪灭，渺不认、溪南溪北。问白鸥，此际谁来，短艇钓鱼翁独。偏爱山茶雪里，放红艳数朵，衣素裳绿。兽炭金炉，羔酒金锺，正好笙歌华屋。敲冰煮茗风流衬，念不到、有人洄曲。但老农、欢笑相呼，麦被喜添全幅。"
        },
        {
            "title": "暗香",
            "content": "九垓共色。想洛滨剑客，吹呼长笛。貏豸老松，别树平欺烂柯折。应是千官鹤舞，腾贺表、谁家椽笔。赐宴也，内劝宣来，真个是瑶席。休怪，巷陌寂。有一种可人，扫了还积。悲饥闭户，僵卧袁安我偏忆。凝望天童列嶂，谁大胆、偷藏遥碧。待问讯、清友看，怕难认得。"
        },
        {
            "title": "疏影",
            "content": "嗤琼笑玉。向画堂可肯，风露边宿。耐冻禁寒，便瘦宜枯，前生莫是孤竹。从来不上春工谱，梦不到、沈香亭北。算只消、澹影疏香，伴个幽栖人独。莫待痴蜂呆蝶，倩青女捺住，多少红绿。落雁寒芦，翠鸟冰枝，近傍三间茅屋。□□□□□□□，□□□、□□□□。想这般，夷旷襟怀，渺视乾员坤幅。"
        },
        {
            "title": "暗香",
            "content": "澹然绝色。记故园月下，吹残龙笛。怅望楚云，日日归心大刀折。犹怕冰条冷蕊，轻点污、丹青凡笔。可怪底，屈子离骚，兰蕙独前席。院宇，深更寂。正目断古邗，暮霭凝积。何郎旧梦，四十馀年尚能忆。须索梅兄一笑，但矫首、层霄空碧。春在手、人在远，倩谁寄得。"
        },
        {
            "title": "疏影",
            "content": "寒梢砌玉。把胆瓶顿了，相伴孤宿。寂寞幽窗，筛影横斜，宜松更自宜竹。残更蝶梦知何处，□只在、昭亭山北。问平生、雪压霜欺，得似老枝擎独。何事胭脂点染，认桃与辨杏，枝叶青绿。莫是冰姿，改换红妆，要近金门朱屋。繁华艳丽如飞电，但宛转、断歌零曲。且不如、藏白收香，旋学世间边幅。"
        },
        {
            "title": "暗香",
            "content": "雪来比色。对澹然一笑，休喧笙笛。莫怪广平，铁石心肠为伊折。偏是三花两蕊，消万古、才人骚笔。尚记得，醉卧东园，天幕地为席。回首，往事寂。正雨暗雾昏，万种愁积。锦江路悄，媒聘音沈两空忆。终是茅檐竹户，难指望、凌烟金碧。憔悴了、羌管里，怨谁始得。"
        },
        {
            "title": "疏影",
            "content": "佳人步玉。待月来弄影，天挂参宿。冷透屏帏，清入肌肤，风敲又听檐竹。前村不管深雪闭，犹自绕、枝南枝北。算平生、此段幽奇，占压百花曾独。闲想罗浮旧恨，有人正醉里，姝翠蛾绿。梦断魂惊，几许清凉，却是千林梅屋。鸡声野渡溪桥滑，又角引、戌楼悲曲。怎得知、清足亭边，自在杖藜巾幅。"
        },
        {
            "title": "暗香",
            "content": "晓霜一色。正恁时陇上，征人横笛。驿史不来，借问孤芳为谁折。休说和羹未晚，都付与、逋仙吟笔。算只是，野店疏篱，樵子共争席。寒圃，众籁寂。想暗里度香，万斛堆积。恼他鼻观，巡索还无最堪忆。萼绿堂前一笑，封老干、苔青莓碧。春漏也，应念我、要归未得。"
        },
        {
            "title": "贺新郎",
            "content": "宝扇驱纤暑。又凄凉、蒲觞菰忝，异乡重午。巧索从来无人系，惟对榴花自语。也何用、讴秦舞楚。生愧孟尝搀一日，叹三千、客汗挥成雨。如伯始，谩台傅。循环浩劫无终古。但坤牛、乾马抽换，是长生谱。安得笺天天便许，归炼金翁木父。问海运、争如穴处。一笑流行还坎止，算陈陈、往事俱灰土。南墅鹤，想思主。"
        },
        {
            "title": "贺新郎",
            "content": "碧沼横梅屋。水平堤、双双翠羽，引雏偷浴。倚户无人深院静，犹忆棋敲嫩玉。还又是、朱樱初熟。手绾提炉香一炷，黯消魂、伫立阑干曲。闲转步，数修竹。新来有个眉峰蹙。自王姚、后魏都褪，只成愁独。凤带鸾钗宫样巧，争奈腰圈倦束。谩困倚、云鬟堆绿。淡月帘栊黄昏後，把灯花、印约休轻触。花烬落，泪珠簌。"
        },
        {
            "title": "贺新郎",
            "content": "燕子呢喃语。小园林、残红剩紫，已无三数。绿叶青枝成步障，空有蜂旋蝶舞。又宝扇、轻摇初暑。芳沼拳荷舒展尽，便回头、乱拥宫妆女。惊岁月，能多许。家山占断凫鸥渚。最相宜、岚烟水月，雾云霏雨。三岛十洲虽铁铸，难把归舟系取。且放我、渔樵为与。从此细斟昌歜酒，况神仙洞府无邀阻。何待结，长生缕。"
        },
        {
            "title": "贺新郎",
            "content": "雪鬓难重绿。但け然、黄庭境界，抱藏龟六。也向无何乡里去，白堕舟边漾渌。算种种、尘缘都足。争那名缰犹系绊，尽辜他、猿鹤双溪曲。时又夏，暑将溽。虚舟飘瓦何烦歜。奈羊肠、千歧万折，近来纯熟。怅望老仙烟水外，惟把江云送目。想裴墅、碧梧金竹。安得结庐相近傍，买闲田、数亩躬耕筑。已梦断，大槐国。"
        },
        {
            "title": "贺新郎",
            "content": "了却儿痴外。撰园林、亭台馆榭，谩当吾世。红楯朱桥相映带，人在百花丛里。更依约、垂杨衬水。桧柏芙蓉橙桂菊，也还须、收拾秋冬意。闲坐久，忽惊起。繁华寂寞千年地。便渊明、桃源记在，几人知此。双手上还银菟印，趁得东风行李。看鄮岭、鄞江澄霁。从此归欤无一欠，但君恩、天大难酬耳。嗟倦鸟，投林志。"
        },
        {
            "title": "贺新郎",
            "content": "宇宙原无外。问当年、渠缘底事，强逃人世。争似刘郎栽种後，长恁玄都观里。何用羡、武陵溪水。一见桃花还一笑，领春工、千古无穷意。儿女恨，且收起。洞中空阔多闲地。但人间、羊肠九折，未能知此。我已衰翁君渐老，那复颠张醉李。看翻覆、雨阴风霁。捱得清和时候了，舣扁舟、只待归来耳。惟处静，解吾志。"
        },
        {
            "title": "贺新郎",
            "content": "拍手阑干外。想回头、人非物是，不知何世。万事情知都是梦，聊复推迁梦里。也幻出、云山烟水。白白红红虽褪尽，尽倡条、浪蕊皆春意。时可醉，醉扶起。瀛洲旧说神仙地。奈江南、猿啼鹤泪，怨怀如此。三五阿婆涂抹遍，多少残樱剩李。又过雨、亭皋初霁。惭愧故人相问讯，但一回、一见苍颜耳。谁念我，鹪鹩志。"
        },
        {
            "title": "贺新郎",
            "content": "未是全衰暮。但相思、昭亭数曲，水村烟墅。只比儿儿额上寿，尚有时光如许。况坎子、常交离午。须信火龙能陆战，更驱他、水虎蟠沧浦。崑崙顶，时飞度。东皇蓦向崑崙遇。道如今、金阶玉陛，待卿阔步。犹恐荆人攀恋切，未放征帆高举。怕公去、狐狸嗥舞。江汉一时谁作者，想声声、赞祝明良聚。天下久，望霖雨。"
        },
        {
            "title": "昼锦堂",
            "content": "绮毂团成，珠玑搦就，极目灯火楼台。七子八仙三教，耍队相挨。管箫笙簧相间斗，远如声韵碧霄来。环千炬，宝栅绛纱，云球雾衮交加。千里人笑乐，游妓合、脂尘香霭笼街。尽道今宵节物，天与安排。晚来风阵全收了，夜阑还放月儿些。休辞醉，长愿每年时候，一样情怀。"
        },
        {
            "title": "宝鼎现",
            "content": "晚风微动，净扫天地，云裾霞绮。将海外、银蟾推上，相映华灯辉万砌。看舞队、向梅梢然昼，丹焰玲珑玉蕊。渐陆地、金莲吐遍，恰似楼台临水。老子欢意随人意。引红裙、钗宝钿翠。穿夜市、珠筵玳席。多少吴讴联越吹。绣幕卷、散缤纷香雾，笼定团圆锦里。认一点、星球挂也，士女桃源洞里。闻说旧日京华，般百戏、灯棚如履。待端门排宴，三五传宣禁侍。愿乐事、这回重见，喜庆新开起。瞻圣主、齐寿南山，势拱东南百二。"
        },
        {
            "title": "沁园春",
            "content": "二十年前，君王东顾，诏牧此州。念昔时豪杰，犹难辟阖，如金老大，却更迟留。四载相望，三春又半，邂逅劭农得纵游。田畴事，是桑条正长，麦含初抽。悠悠。身世何求。算七十迎头合罢休。谩绕堤旌纛，牵连鷁棹，喧天鼓吹，断送龙舟。翠巘层边，碧云堆处，一担担来天外愁。如何好，且同斟绿醑，自课清讴。"
        },
        {
            "title": "沁园春",
            "content": "夜雨三更，有人敧枕，晓檐报晴。算顽云痴雾，不难扫荡，青天白日，元自分明。权植油幢，聊张皂纛，坐听前驺鼓角鸣。君休诧，岂宣申南翰，成旦东征。鸿冥。哽噎秋声。正万里榆关未罢兵。幸扬州上督，为吾石友，荆州元帅，是我梅兄。约束鲸鲵，奠安鼪鼠，更使嵎夷海晏清。连宵看，怕天狼隐耀，太白沈枪。"
        },
        {
            "title": "满江红",
            "content": "玛瑙冈头，左酾酒、右持螯食。怀旧处，磨东冶剑，弄清溪笛。望里尚嫌山是障，醉中要卷江无滴。这一堆、心事总成灰，苍波客。叹俯仰，成今昔。愁易揽，欢难觅。正平芜远树，落霞残日。自笑频招猿鹤怨，相期早混渔樵迹。把是非、得失与荣枯，虚空掷。"
        },
        {
            "title": "满江红",
            "content": "唤出山来，把鸥鹭、盟言轻食。依旧是、江涛如许，雨帆烟笛。歌罢莫愁檀板缓，杯倾白堕琼酥滴。但惊心、十六载重来，征埃客。秋风鬓，应非昔。夜雨约，聊相觅。叹主恩未报，无多来日。故国千年龙虎势，神州万里鼪鼯迹。笑谢儿、出手便呼卢，摴蒱掷。"
        },
        {
            "title": "水调歌头",
            "content": "有客抱幽独，高立万人头。东湖千顷烟雨，占断几春秋。自有茂林修竹，不用买花沽酒，此乐若为酬。秋到天空阔，浩气与云浮。叹吾曹，缘五斗，尚迟留。练江亭下，长忆闲了钓鱼舟。矧更飘摇身世，又更奔腾岁月，辛苦复何求。咫尺桃源隔，他日拟重游。"
        },
        {
            "title": "水调歌头",
            "content": "榆塞脱忧责，兰径遂游嬉。吾年逾六望七，休退已称迟。日日登山临水，夜夜早眠晏起，岂得不便宜。有酒数杯酒，无事一枰棋。休更□，世途恶，宦久羁。□深林密，去路人物两忘机。昨日既盟鸥鹭，今日又盟猿鹤，终久以为期。蜀魄不知我，犹道不如归。"
        },
        {
            "title": "青玉案",
            "content": "十年三过苏台路。还又是、匆匆去。迅景流光容易度。鹭洲鸥渚，苇汀芦岸，总是消魂处。苍烟欲合斜阳暮。付与愁人砌愁句。为问新愁愁底许。酒边成醉，醉边成梦，梦断前山雨。"
        },
        {
            "title": "水调歌头",
            "content": "每怀天下士，要与共艰危。谁知暗里摸索，得此世间奇。却笑当年坡老，过眼翻迷五色，遇合古难之。访我鸳湖上，真足慰心期。醉谈兵，愁论世，夜阑时。自怜磊块，近来鬓底两三丝。目送云帆西去，肠断风尘北起，老泪欲垂垂。骐骥思长坂，好鸟择高枝。"
        },
        {
            "title": "贺新郎",
            "content": "一笑春无语。但园林、阴阴绿树，老红三数。底事东风犹自妒，片片狂飞乱舞。便燕懒、莺残初起。芍药荼シ还又是，仗何人、说与司花女。将岁月，浪如许。悠悠倦客停江渚。寄扁舟、浮云荡月，棹烟帆雨。留得闲言闲语在，可是卿卿记取。待尽把、愁肠说与。泛梗浮萍无定准，怕吴鳞、楚雁成离阻。歌未了，恨如缕。"
        },
        {
            "title": "瑞鹤仙",
            "content": "小亭山半枕。又一番园林，春事整整。微阴护轻冷。早蜂狂蝶浪，褪黄消粉。阑干日永。数花飞、残崖断井。仗何人、说与东风，莫把老红吹尽。休省。烟江云嶂，楚尾吴头，自来多景。愁高怅远。身世事，但难准。况禁他，东兔西乌相逐，古古今今不问。算鸱夷、办却扁舟，个中杀稳。"
        },
        {
            "title": "满江红",
            "content": "为问人生，□要足、何时是足。这个底、蜗名蝇利，但添拘束。便使积官居鼎鼎，假饶累富堆金玉。似浮埃、抹电转头空，休迷局。分已定，心能服。宛句畔，昭亭曲。有水多於竹，竹多於屋。闲看白云归岫去，静观倦鸟投林宿。那借来、拍板与门槌，休掀扑。"
        },
        {
            "title": "沁园春",
            "content": "笑指颓龄，循环雌甲，卦数已圆。叹蜀公高洁，休官去岁，温公耆旧，入社今年。底事崎岖，苍颜白发，犹拥貔貅护海堧。君恩重，算何能报国，未许归田。遥怜。宛居山前。正水涨溪肥系钓船。纵葵榴花闹，菖蒲酒美，都成客里，争似家边。寄语儿曹，若为翁寿，只把鸥盟更要坚。翁还祝，愿欃枪日静，?稏云连。"
        },
        {
            "title": "二郎神",
            "content": "小亭徙倚，慢一步、立秋千影。渐夕照林梢，晚风池上，缉缉轻寒嫩冷。又是将他春﹀︽，酿一种、花愁花病。空客鬓岁迁，征衫人老，倚楼看镜。还省。故园多少，紫殷红凝。窗外晓莺啼，抚墙金缕，烟柳慵眠乍醒。挑菜踏青，趁蜂随蝶，长负清明时景。凝伫久，蓦听棋边落子，一声声静。"
        },
        {
            "title": "武陵春",
            "content": "惨惨凄凄秋渐紧，风雨更潇潇。强把炉薰寄寂寥。无语立亭皋。客路十年成底事，水国更停桡。苍鸟横飞过野桥。人不似、汝逍遥。"
        },
        {
            "title": "生查子",
            "content": "谁家白面郎，画舫朱帘挂。十二列金钗，一局文楸罢。歌舞不知休，醉倒荷花下。归棹踏烟波，灯火芜城夜。"
        },
        {
            "title": "虞美人",
            "content": "美人一舸横秋水。冉冉烟波里。绿杨也解织离愁。故向东风摇曳、不能休。是非得失都休计。只有抽身是。橙黄蟹熟正当时。想见双溪风月、待人归。"
        },
        {
            "title": "南乡子",
            "content": "去岁牡丹时。几遍西湖把酒卮。一种姚黄偏韵雅，相宜。薄薄梳妆淡淡眉。回首绿杨堤。依旧黄鹂紫燕飞。人在天涯春在眼，凄迷。不比巫山尚有期。"
        },
        {
            "title": "昭君怨",
            "content": "小雨霏微如线。人在暮秋庭院。衣袂带轻寒。睡初残。脉脉此情何限。惆怅光阴偷换。身世两沈浮。泪空流。"
        },
        {
            "title": "小重山",
            "content": "溪上秋来晚更宜。夕阳西下处，碧云堆。谁家舟子采莲归。双白鹭，惊起背人飞。烟水渐凄迷。渔灯三数点，乍明时。西风一阵白苹湄。凝伫久，心事有谁知。"
        },
        {
            "title": "浪淘沙",
            "content": "长记去年时。雪满征衣。佳人携手画楼西。今日关山千里外，此恨谁知。想见绿窗低。依旧空闺。惜春还是惜花飞。纵有游蜂偷得去，争似帘帷。"
        },
        {
            "title": "浪淘沙",
            "content": "家在敬亭东。老桧苍枫。浮生何必寄萍蓬。得似满庭芳一曲，美酒千锺。万事转头空。聚散匆匆。片帆稳挂晓来风。别後平安真信息，付与飞鸿。"
        },
        {
            "title": "望江南/忆江南",
            "content": "家山好，好是夏初时。习习薰风回竹院，疏疏细雨洒荷漪。万绿结成帷。呼社友，长日共追随。瀹茗空时还酌酒，投壶罢了却围棋。多少得便宜。"
        },
        {
            "title": "望江南/忆江南",
            "content": "家乡好，好处是三春。白白红红花面貌，丝丝袅袅柳腰身。锦绣底园林。行乐事，都付与闲人。挈榼携壶从笑傲，踏青挑菜恣追寻。赢得个天真。"
        },
        {
            "title": "如梦令",
            "content": "雨过远山如洗。云散落霞如绮。嫩绿与残红，又是一般春意。春意。春意。只怕杜鹃催里。"
        },
        {
            "title": "如梦令",
            "content": "一饷园林绿就。柳外莺声初透。轻暖与轻寒，又是牡丹花候。花候。花候。岁岁年年人瘦。"
        },
        {
            "title": "如梦令",
            "content": "闲向园林点检。又见小桃开遍。切莫便飘零，且为春光留恋。留恋。留恋。待我持杯深劝。"
        },
        {
            "title": "如梦令",
            "content": "庭院深深春寂。还是他乡寒食。闲利与闲名，谩把光阴虚掷。虚掷。虚掷。知道几时归得。"
        },
        {
            "title": "如梦令",
            "content": "镇日春阴漠漠。新燕乍穿帘幕。睡起不胜情，闲拾瑞香花萼。寂寞。寂寞。没个人人如昨。"
        },
        {
            "title": "如梦令",
            "content": "枝上蝶纷蜂闹。几树杏花残了。幽鸟亦多情，片片闲归芳草。休扫。休扫。管甚落英还好。"
        },
        {
            "title": "如梦令",
            "content": "楼外残阳将暮。江上孤帆何处。搔首立东风，又是少年情绪。凝伫。凝伫。一抹淡烟轻雾。"
        },
        {
            "title": "如梦令",
            "content": "江上绿杨芳草。想见故园春好。一树海棠花，昨夜梦魂飞绕。惊晓。惊晓。窗外一声啼鸟。"
        },
        {
            "title": "如梦令",
            "content": "昨日春衫初试。今日春寒犹殢。待得晚风收，独上危楼闲倚。闲倚。闲倚。目断半空烟水。"
        },
        {
            "title": "如梦令",
            "content": "插遍门前杨柳。又是清明时候。岁月不饶人，鬓影星星知否。知否。知否。且尽一杯春酒。"
        },
        {
            "title": "天仙子",
            "content": "百舌搬春春已透。长驿短亭芳草昼。家山肠断欲归人，风宿留。船津候。一夜朱颜烦恼瘦。不用寻思闲宇宙。倦鸟入林云返岫。小园自有四时花，铺锦绣。锺醇酎。尽胜累累悬印绶。"
        },
        {
            "title": "蝶恋花",
            "content": "客枕梦回闻二鼓。冷落青灯，点滴空阶雨。一寸愁肠千万缕。更听切切寒蛩语。世事翻来还复去。造物儿戏，自古无凭据。利锁名缰空自苦。星星鬓影今如许。"
        },
        {
            "title": "蝶恋花",
            "content": "野树梅花香似扑。小径穿幽，乐意天然足。回首人间名利局。大都一觉黄粱熟。别墅谁家屏簇簇。绮户疏窗，尚有藏春屋。镜断钗分何处续。伤心芳草庭前绿。"
        },
        {
            "title": "点绛唇",
            "content": "禁鼓三敲，参旗初挂阑干角。浅屏疏箔。夜气侵已薄。欸乃吴歌，艇子当溪泊。休休莫。五湖烟浪，不是鸱夷错。"
        },
        {
            "title": "霜天晓角",
            "content": "云收雾辟。万里天空碧。舟过蛾眉亭下，景似旧、人非昔。年事如梭掷。世事如棋弈。抚掌扣舷一笑，今古恨、问谁得。"
        },
        {
            "title": "诉衷情",
            "content": "几回相见见还休。说著泪双流。又听画角呜咽，都和作、一团愁。云似絮，月如钩。忆凭楼。蕙兰情性，梅竹精神，长在心头。"
        },
        {
            "title": "阮郎归",
            "content": "软风轻霭弄晴晖。鹁鸠相应啼。画堂人静画帘垂。阑干独倚时。闲拾句，困寻棋。沈吟心是非。荼シ开遍柳花飞。惜春春不知。"
        },
        {
            "title": "柳梢青",
            "content": "断续残红，翩飞去鸟，别岸孤村。傍水楼台，满城钟鼓，又是黄昏。悠悠岁月如奔。正目断、边尘塞云。两鬓秋风，百年人事，无限消魂。"
        },
        {
            "title": "柳梢青",
            "content": "衬步花茵，穿帘柳絮，堆地榆钱。乍暖仍寒，欲晴还雨，春事都圆。午窗睡起厌厌。屋角外、初啼杜鹃。百种凄凉，几般烦恼，没个人怜。"
        },
        {
            "title": "长相思",
            "content": "上帘钩。下帘钩。夜半天街灯火收。有人曾倚楼。思悠悠。恨悠悠。只有西湖明月秋。知人如许悠。"
        },
        {
            "title": "长相思",
            "content": "燕高飞。燕低飞。正是黄梅青杏时。榴花开数枝。梦归期。数归期。想见画楼天四垂。有人攒黛眉。"
        },
        {
            "title": "长相思",
            "content": "要相逢。恰相逢。画舫朱帘脉脉中。霎时烟霭重。怨东风。笑东风。落花飞絮两无踪。分付与眉峰。"
        },
        {
            "title": "忆秦娥",
            "content": "娇滴滴。婵娟影里赠横笛。曾横笛。一声肠断，一番愁织。隔墙频听无消息。龙吟海底难重觅。难重觅。梅花残了，杏花消得。"
        },
        {
            "title": "卜算子",
            "content": "苕霅水能清，更有人如水。秋水横边簇远山，相对盈盈里。溪上有鸳鸯，艇子频惊起。何似收归碧玉池，长在阑干底。"
        },
        {
            "title": "卜算子",
            "content": "春事到西湖，处处梅花笑。抖擞长安车马尘，眼底青山好。身世两悠悠，岁月间中老。极目烟波万顷愁，此意谁知道。"
        },
        {
            "title": "海棠春",
            "content": "天涯芳草迷征路。还又是、匆匆春去。乌兔里光阴，莺燕边情绪。云梢雾末，溪桥野渡，尽是春愁落处。把酒劝斜阳，小向花间驻。"
        },
        {
            "title": "更漏子",
            "content": "柳初眠，花正好。又被雨催风恼。红满地，绿垂堤。杜鹃和恨啼。对残春，消永昼。乍暖乍寒时候。人独自，倚危楼。夕阳多少愁。"
        },
        {
            "title": "鹊桥仙",
            "content": "扁舟昨泊，危亭孤啸，目断闲云千里。前山急雨过溪来，尽洗却、人间暑气。\r\n暮鸦木末，落凫天际，都是一团秋意。痴儿呆女贺新凉，也不道、西风又起。\r\n【赏析】：　　宦海中的沉浮，恰如海的潮涨潮落，永无停息。\r\n　　尤其是在调迁频繁却无法担当大任、壮志难酬时，其落寞的心情更为沉重。此词抒写的就是宦海浮沉的落寞心情。\r\n　　起笔三句叙事：扁舟昨天刚停泊，今天就来到高亭上，极目远望千里闲云。“闲云”也显出一股轻松之感。但是，他毕竟是来散心的，以解胸中郁闷，“孤”字见出他的孤独感，“目断闲云千里”也隐约透出念远、怀乡之意。作者的心情并不那么闲适，而较为复杂，有如夏末秋初的黄昏那和着凉意的热燥，使人并不好受。\r\n　　“前山急雨过溪来，尽洗却、人间暑气”。天顺人意，降下一阵好雨！将那热燥一洗而空，仿佛人世间的一切尘垢连同自己那些莫名的烦闷也一洗而空。此词的“前山急雨过溪来”又加之“尽洗却”，这样的心情表现得更为痛快。此时他的愁闷似乎散去了，他得到了很大的满足。\r\n　　过片写雨后情景。“暮鸦木末，落凫天际，都是一团秋意。”极目秋景一片高远，可是，暮色寒鸦却不无一种惆怅的意味，作者遂以“一团”来形容这秋意。“一团”，即忧丝难理，烦躁中难堪的心境，委婉地表现出来。所以下面说：“痴儿騃女贺新凉，也不道、西风又起。”新秋的凉爽是可喜的，可是在不知不觉间，西风起了，节序便又推移了。这句是从苏轼《洞仙歌》：“但屈指西风几时来，又不道流年暗中偷换。”转化而来。表达出作者此时的情绪底蕴：他是在感叹似水的流年。以“痴区騃女”作反衬，益发显得悲凉。\r\n　　唐柳宗元贬谪永州，写了一首诗叫《南涧中题》，苏轼谓此诗忧中有乐，乐中有忧。终归还是忧。诗云：“秋气集南涧，独游亭午时。回风一萧瑟，林影久参差。”又云：“孤生易为感，失路少所宜。索寞竟何事？徘徊只自知。”《鹊桥仙》中所表现的情绪虽然没有那么沉重，但节奏是相似的：忧中求乐，乐中有忧，乐尽忧来，心情虽一时得以开解，但终归抵挡不了忧愁的纠缠。这是一个欲有作为的士大夫在那不安定的调迁频繁的仕途中，所特有的心态。作者在不少词中写这种情况，感叹着“岁月尽抛尘土里”（《糖多令》）、“万事悠悠付寒暑”（《青玉案》）、“江湖自古多流落”（《满江红》）。读了那些词，回头再读这篇作品，对其思想感情能有个较切实的把握。"
        },
        {
            "title": "谒金门",
            "content": "庭垂箔。数点杨花飞落。倚遍阑干人寂寞。闲铺棋一角。客里春寒偏觉。睡起春衫偏薄。想得故山猿共鹤。笑人身计错。"
        },
        {
            "title": "谒金门",
            "content": "溪边屋。不浅不深团簇。野树平芜秋满目。有人闲意足。旋唤一尊醽醁。菱芡煮来新熟。归去来辞歌数曲。醉时无检束。"
        },
        {
            "title": "糖多令/唐多令",
            "content": "白鹭立孤汀。行人长短亭。正垂杨、芳草青青。岁月尽抛尘土里，又隔日、是清明。日暮碧云生。魂伤老泪横。算浮生、较甚浮名。万事不禁双鬓改，谁念我、此时情。"
        },
        {
            "title": "踏莎行",
            "content": "红药将残，绿荷初展。森森竹里闲庭院。一炉香烬一瓯茶，隔墙听得黄鹂啭。陌上春归，水边人远。尽将前事思量遍。流光冉冉为谁忙，小桥伫立斜阳晚。"
        },
        {
            "title": "南柯子/南歌子",
            "content": "池水凝新碧，阑花驻老红。有人独立画桥东。手把一枝杨柳、系春风。鹊绊游丝坠，蜂拈落蕊空。秋千庭院小帘栊。多少闲情闲绪、雨声中。"
        },
        {
            "title": "鹧鸪天",
            "content": "去日春山淡翠眉。到家恰好整寒衣。人归玉垒天应惜，舟过松江月半垂。千万绪，两三卮。送君不忍与君违。书来频寄西边讯，是我江南愁断时。"
        },
        {
            "title": "江城子",
            "content": "家园十亩屋头边。正春妍。酿花天。杨柳多情，拂拂带轻烟。别馆闲亭随分有，时策杖，小盘旋。采山钓水美而鲜。饮中仙。醉中禅。闲处光阴，赢得日高眠。一品高官人道好，多少事，碎心田。"
        },
        {
            "title": "青玉案",
            "content": "人生南北如歧路。惆怅方回断肠句。四野碧云秋日暮。苇汀芦岸，落霞残照，时有鸥来去。一杯渺渺怀今古。万事悠悠付寒暑。青箬绿蓑便野处。有山堪采，有溪堪钓，归计聊如许。"
        },
        {
            "title": "青玉案",
            "content": "黄昏先自无情绪。更几阵、风和雨。闲把楼头更点数。挑残灯烬，装成香缕。此际凭谁诉。新词旧曲歌还住。欲说相思渺无处。围定寒炉人不语。暗蛩啾唧，征鸿嘹唳，憔悴都如许。"
        },
        {
            "title": "声声慢",
            "content": "挨晴拶暖，载酒呼朋，夷犹东圃西园。绿萼枝头，两三初破轻寒。平生自甘寂寞，占冷妆、不为人妍。林逋去，问疏影香暗，谁赋其间。空想故山奇事，正烟横岭曲，月浸溪湾。杏错桃讹，那时青子都圆。惟饶梦窗知处，对翠禽、依约神仙。休引角，怕征人、泪落塞边。"
        },
        {
            "title": "千秋岁",
            "content": "水晶宫里。有客闲游戏。溪漾绿，山横翠。柳纾阴不断，荷递香能细。撑小艇，受风多处披襟睡。回首看朝市。名利人方醉。蜗角上，争荣悴。大都由命分，枉了劳心计。归去也，白云一片愁空外。"
        },
        {
            "title": "喜迁莺",
            "content": "良辰佳节。问底事，十番九番为客。景物春妍，莺花日闹，自是情怀今别。只有思归魂梦，却怕杜鹃啼歇。消凝处，正丝杨冉冉，寸肠千折。谩说。临曲水，修竹茂林，人境成双绝。俯仰俱陈，彭殇等幻，何许世殊时隔。倚楼碧云日暮，漠漠远山千叠，沈醉好，又城头画角，一声声咽。"
        },
        {
            "title": "摸鱼儿",
            "content": "满园林、瘦红肥绿，休休春事无几。杜鹃唤起三更梦，窗外露澄风细。浑不寐。但目看、一帘夜月移花未。推衾自起。念岁月如流，容颜不驻，镜里留无计。人间事。休说贱贫富贵。天公长把人戏。萧裴曹郭今何在，空有旧闻千纸。君谩试。数青史荣名，到底三无二。浮生似寄。争似得江湖，烟蓑雨笠，不被蜗蝇系。"
        },
        {
            "title": "祝英台近",
            "content": "旋安排，新捻合，莺谷共烟浦。好处偏悭，一向风和雨。今朝捱得晴明，拖条藜杖，一齐把、春光黏住。且闲觑。水边行过幽亭，修竹净堪数。百舌楼罗，渐次般言语。从今排日追游，留连光景，但管取、笼灯归去。"
        },
        {
            "title": "祝英台近",
            "content": "雾霏霏，云漠漠，新绿涨幽浦。梦里家山，春透一犁雨。伤心塞雁回来，问人归未，怎知道、蜗名留住。镜中觑。近年短发难簪，丝丝不禁数。蕙帐尘侵，凄切共谁语。被他轻暖轻寒，将人憔悴，正闷里、梅花残去。"
        },
        {
            "title": "祝英台近",
            "content": "碧云开，红日丽，宫柳碎繁影。犹记朝回，马兀梦频醒。天教一舸江湖，数椽涧壑，渐摆脱、世间尘境。已深省。添买竹坞千畦，荷漪两三顷。鹤引禽伸，日月峤壶永。不须瓮里思量，隙中驰骛，也莫管、玉关风景。"
        },
        {
            "title": "汉宫春",
            "content": "楼观齐雪，正霜明天净，一雁高飞。江南倦客徙倚，目断双溪。凭阑自语，算从来、总是儿痴。青镜里，数丝点鬓，问渠何事忘归。幸有三椽茅屋，更小园随分，秋实春菲。几多清风皎月，美景良时。陶贤乐圣，尽由他、歧路危机。须信道，功名富贵，大都磨蚁醯鸡。"
        },
        {
            "title": "二郎神",
            "content": "小楼向晚，正柳锁、一城烟雨。记十里吴山，绣帘朱户，曾学宫词内舞。浪逐东风无人管，但脉脉、岁移年度。嗟往事未尘，新愁还织，怎堪重诉。凝伫。问春何事，飞红飘絮。纵杜曲秦川，旧家都在，谁寄音书说与。野草凄迷，暮云深黯，浑自替人无绪。珠泪滴，应把寸肠万结，夜帷深处。"
        },
        {
            "title": "解连环",
            "content": "彩桡芳苑。嗟东风梦断，燕残莺懒。谩记得、标格精神，正云涨暮天，雨荒闲馆。嫩绿殷红，但回首、一川波暖。想娇情慧态，倚褪淡妆，画楼帘卷。吴歌数声冉冉。料移商变羽，人共天远。须信道、飞絮游丝，尽春去春来，景色偷换。扫罢蛮笺，难寄我、浓愁深怨。且如今，问龟问卜，望伊意转。"
        },
        {
            "title": "八声甘州",
            "content": "记高冈、两凤揽朝晖，翩翻万里来。向槐厅深处，松厅紧里，却立徘徊。一舸风帆烟浪，拟竖锦江桅。聊为玄晖老，共拂尘埃。我亦归来岩壑，正不妨散诞，笑口频开。算人间成败，何用苦惊猜。便江南、求田问舍，把岁寒、三友一圈栽。今宵酒，只消鲸吸，不要论杯。"
        },
        {
            "title": "八声甘州",
            "content": "任渠侬、造物自儿嬉。安能止吾归。有秋来竹径，春时花坞，夏里荷漪。何事东涂西抹，空遣鬓毛稀。矫首看鸿鹄，远举高飞。点检人间今古，问谁为赢局，底是输棋。谩区区成败，蚁阵与蜗围。便掀天卷地勋业，怕山中、拍手笑希夷。如何是，一尊相属，万事休知。"
        },
        {
            "title": "酹江月/念奴娇",
            "content": "半空楼阁，把江山图画，一时收拾。白鸟孤飞飞尽处，最好暮天秋碧。万里西风，百年人事，谩倚阑干拍。凝眸何许，扬州烟树历历。应念老子年来，浮名浮利，已作虚空掷。三径才寻归活计，又是飘零为客。回首平生，惊心双鬓，容易成凄恻。尊前一笑，且由醉帽敧侧。"
        },
        {
            "title": "酹江月/念奴娇",
            "content": "晓来窗外，正南枝初放，两花三蕊。千古春风头上立，羞退秾桃繁李。姑射神游，寿阳妆褪，色界尘都洗。竹扉松户，平生所寄聊耳。堪笑强说和羹，此君心事，指高山流水。陇驿凄凉，却怕被、哀角城头吹起。此处关情，为他凝伫，淡月清霜里。巡檐何事，岁寒相誓而已。"
        },
        {
            "title": "满庭芳",
            "content": "春水溶溶，春山漠漠，淡烟浅罩轻笼。危楼阑槛，掠面小东风。又是飞花落絮，芳草暗、万绿成丛。闲徙倚，百年人事，都在画船中。故园，无恙否，一溪翠竹，两径苍松。更有鱼堪钓，有秫堪舂。底事尘驱物役，空回首、社燕秋鸿。功名已，萧骚短鬓，分付与青铜。"
        },
        {
            "title": "贺新郎",
            "content": "笑口开能几。把年年、芳情冶思，总抛闲里。桃杏枝头春才半，寒食清明又是。但岁月、飙飞川逝。回首秦楼双燕语，到如今、目断斜阳外。将往事，试重记。香罗尚有相思泪。算人生、新愁易积，旧欢难继。水上流红无觅处，还隔关山万里。但赢得、新来憔悴。昨夜东风颠狂後，想馀芳、尽是飘零底。词写就，倩谁寄。"
        },
        {
            "title": "贺新郎",
            "content": "又是春残去。倚东风、寒云淡日，堕红飘絮。燕社鸿秋人不问，尽管吴笙越鼓。但短发、星星无数。万事惟有彭泽醉，也何妨、袖卷长沙舞。身与世，只如许。阑干拍手闲情绪。便明朝、苍鸥白鹭，北山南浦。笑指午桥桥畔路，帘幕深深院宇。尚趁得、柳烟花雾。我亦故山猿鹤怨，问何时、归棹双溪渚。歌一曲，恨千缕。"
        },
        {
            "title": "贺新郎",
            "content": "可意人如玉。小帘栊、轻匀淡泞，道家装束。长恨春归无寻处，全在波明黛绿。看冶叶、倡条浑俗。比似江梅清有韵，更临风、对月斜依竹。看不足，咏不足。曲屏半掩青山簇。正轻寒、夜来花睡，半敧残烛。缥缈九霞光里梦，香在衣裳剩馥。又只恐、铜壶声促。试问送人归去後，对一奁、花影垂金粟。肠易断，倩谁续。"
        },
        {
            "title": "贺新郎",
            "content": "扑尽征衫气。小夷犹、尊罍杖履，踏开花事。邂逅山翁行乐处，何似乌衣旧里。叹芳草、舞台歌地。百岁光阴如梦断，算古今、兴废都如此。何用洒，儿曹泪。江南自有渔樵队。想家山、猿愁鹤怨，问人归未。寄语寒梅休放尽，留取三花两蕊。待老子、领些春意。皎皎风流心自许，尽何妨、瘦影横斜水。烦翠羽，伴醒醉。"
        },
        {
            "title": "酹江月/念奴娇",
            "content": "红尘飞骑，报元戎小队，踏青南陌。雪浪堆边呼小渡，吴楚半江分坼。岁月惊心，风埃迷目，相对头俱白。杨花撩乱，可怜如此春色。谁道燕燕莺莺，多情犹自，认得年时客。重唱江南肠断句，为我满倾云液。画鼓舟移，金鞍人远，一饷烟波隔。斜阳冉冉，依然无限凄恻。"
        },
        {
            "title": "贺新郎",
            "content": "说著成凄楚。正尘飞、岷峨滟澦，兔嗥孤舞。颇牧禁中留不住，弹压征西幕府。便一舸、月汀烟渚。四塞三关天样险，问何人、自辟鼪鼯路。成败事，几今古。荼シ芍药春将暮。最无情、飘零柳絮，搅人离绪。屈指秋风吹雁信，应忆西湖夜雨。谩岁月、消磨如许。上下四方男子志，肯临歧、昵昵儿曹语。呼大白，为君举。"
        },
        {
            "title": "沁园春",
            "content": "落雁横空，乱鸦投树，孤村暮烟。有渔翁拖网，牧儿戴笠，行从水畔，唱过山前。云阁还垂，雨低欲堕，何处行人唤渡船。萧萧处，更柴门草店，竹外松边。凄然。倚马停鞭。叹客袂征衫岁月迁。既不缘富贵，功名系绊，非因妻子，田宅萦牵。只有寸心，难忘斯世，磊块轮囷知者天。愁无奈，且三杯浊酒，一枕酣眠。"
        },
        {
            "title": "沁园春",
            "content": "第一江山，无边境界，压四百州。正天低云冻，山寒木落，萧条楚塞，寂寞吴舟。白鸟孤飞，暮鸦群注，烟霭微茫锁戌楼。凭阑久。问匈奴未灭，底事菟裘。回头。祖敬何刘。曾解把功名谈笑收。算当时多少，英雄气概，到今惟有，废垅荒丘。梦里光阴，眼前风景，一片今愁共古愁。人间事，尽悠悠且且，莫莫休休。"
        },
        {
            "title": "水调歌头",
            "content": "勋业竟何许，日日倚危楼。天风吹动襟袖，身世一轻鸥。山际云收云合，沙际舟来舟去，野意已先秋。很石痴顽甚，不省古今愁。郗兵强，韩舰整，说徐州。但怜吾衰久矣，此事恐悠悠。欲破诸公磊块，且倩一杯浇酹，休要问更筹。星斗阑干角，手摘莫惊不。"
        },
        {
            "title": "水调歌头",
            "content": "才惜季方去，又更别元方。惊心天上双凤，接翅下高冈。万里瞿塘烟浪，一片昭亭云月，渺渺正相望。夜雨连风壑，此意独凄凉。杜鹃声，犹不住，搅离肠。黄鸡白酒，吾意归兴动江乡。人事纷纷难料，世事悠悠难说，何处问穹苍。肯落儿曹泪，一笑付沧浪。"
        },
        {
            "title": "水调歌头",
            "content": "宛水才停棹，一舸又澄江。岩花篱蕊开遍，时节正重阳。唤起沙汀渔父，揽取一天秋色，无处不潇湘。有酒时鲸吸，醉里是吾乡。济时心，忧国志，问穹苍。是非得失，成败何用苦论量。年事飞乌奔兔，世事崩崖惊浪，此别意茫茫。但愿身强健，努力报君王。"
        },
        {
            "title": "贺新郎",
            "content": "烟树瓜洲岸。望旌旗、猎猎摇空，故人天远。不似沙鸥飞得渡，直到雕鞍侧畔。但徙倚、危阑目断。自古锺情须我辈，况人间、万事思量遍。涛似雪，风如箭。扬州十里朱帘卷。想桃根桃叶，依稀旧家庭院。谁把青红吹到眼，知有醉翁局段。便回首、舟移帆转。渺渺江波愁未了，正淮山、日暮云撩乱。阁酒盏，倚歌扇。"
        },
        {
            "title": "水调歌头",
            "content": "铁瓮古形势，相对立金焦。长江万里东注，晓吹卷惊涛。天际孤云来去，水际孤帆上下，天共水相邀。远岫忽明晦，好景画难描。混隋陈，分宋魏，战孙曹。回头千载陈迹，痴绝倚亭皋。惟有汀边鸥鹭，不管人间兴废，一抹度青霄。安得身飞去，举手谢尘嚣。"
        },
        {
            "title": "水调歌头",
            "content": "皎月亦长有，今夜独娟娟。浮云万里收尽，人在水晶奁。矫首银河澄澈，搔首金风浩荡，毛发亦冷然。宇宙能空阔，磨蚁正回旋。倩渔翁，撑舴艋，柳阴边。垂纶下饵，须臾钓得两三鲜。唤客烹鱼酾酒，伴我高吟长啸，烂醉即佳眠。何用骖鸾去，已是地行仙。"
        },
        {
            "title": "哨遍",
            "content": "在晋永和，癸丑暮春，初作兰亭会。集众贤，临峻岭崇山，有茂林修竹流水。畅幽情，纵无管弦丝竹，一觞一咏佳天气。於宇宙之中，游心骋目，此娱信可乐只。念人生相与放形骸。或一室晤言襟抱开。静躁虽殊，当其可欣，不知老至。然倦复何之。情随事改悲相系。俯仰间遗迹，往往俱成陈矣。况约境变迁，终期於尽，修龄短景都能几。谩古换今移，时消物化，痛哉莫大生死。每临文吊往一兴嗟。亦自悼不能喻於怀。算彭殇、妄虚均尔。今之视昔如契，後视今犹昔。故聊叙录时人所述，概想世殊事异。後之来者览斯文，将悠然、有感於此。"
        },
        {
            "title": "满江红",
            "content": "借问如何，春能好、客怀偏恶。消遣底、闲言闲语，近都慵作。岁月从今休点检，江湖自古多流落。倚危亭、目断野云边，孤舟泊。人事改，人情薄。退後步，争先著。且开尊洗盏，为君斟酌。拂拭凤凰池上景，凄凉猿鹤山中约。更东阳、憔悴到腰围，浑如削。"
        },
        {
            "title": "满江红",
            "content": "试马东风，且来问、南枝消息。正小墅、几株斜倚，数花轻拆。自有山中幽态度，谁知世上真颜色。叹君家、五岭我双溪，俱成客。长塞管，孤城笛。天未晓，人犹寂。有几多心事，露清月白。好把寒英都放了，莫教春讯能占得。问竹篱、茅舍景如何，惟渠识。"
        },
        {
            "title": "满江红",
            "content": "客子愁来，闲信马、到涵空阁。谁为我、敛云收雾，青天为幕。八万顷湖如镜静，波神护断东南角。望孤帆、杳杳度微茫，山邀却。三塞外，纷狐貉。三径里，悲猿鹤。笑鸱夷老子，占他头著。正使百年能几许，看来万事难描摸。问吴王、池馆复何如，霜枫落。"
        },
        {
            "title": "满江红",
            "content": "痴霭顽阴，风扫尽、安排今夕。便放出、一轮金镜，皎然虚碧。照彻肺肝明似水，是中空洞无他物。倚亭皋、搔首问天公，天应识。人共景，都非昔。君共我，俱成客。且相逢一笑，笙歌箫笛。老去可怜杯酒减，醉来谩把阑干拍。便明朝、烟水挂征帆，还相忆。"
        },
        {
            "title": "满江红",
            "content": "日薄寒空，正泽国、一汀霜叶。过万里、西风塞雁，数声哀咽。耿耿有怀天可讯，悠悠此恨谁能说。倚阑干、老泪落关山，平芜隔。提短剑，腰长铗。昔壮志，今华发。有江湖征棹，水云深阔。要斩鼪鼯埋九地，可怜乌兔驰双辙。羡渠侬、健笔扫磨崖，文章别。"
        },
        {
            "title": "满江红",
            "content": "岁岁登高，算难得、今年美景。尽敛却、雨霾风障，雾沈云暝。远岫四呈青欲滴，长空一抹明於镜。更天教、老子放眉头，边烽静。数本菊，香能劲。数朵桂，香尤胜。向尊前一笑，几多清兴。安得便如彭泽去，不妨且作山翁酩。尽古今、成败共兴亡，都休省。"
        },
        {
            "title": "满江红",
            "content": "举世悠悠，何妨任、流行坎止。算是处、鲜鱼羹饭，吃来都美。暇日扁舟清霅上，倦时一枕薰风里。试回头、堆案省文书，徒劳尔。南浦路，东溪水。离索恨，飘零意。况星星鬓影，近来如此。万事尽由天倒断，三才自有人撑抵。但多吟、康节醉中诗，频相寄。"
        },
        {
            "title": "满江红",
            "content": "细阅浮生，为甚底、区区碌碌。算只是、信缘随分，早寻归宿。造物小儿忺簸弄，翻云覆雨难擐触。谩一堆、岁月鬓边来，跳丸速。田二顷，非无粟。官四品，非无禄。更不知足後，待何时足。恰好园池原自有，近来新创三椽屋。且饥时、吃饭困时眠，平为福。"
        },
        {
            "title": "满江红",
            "content": "岳后湘灵，曾孕个、擎天人物。临古岘、纶巾羽扇，笑驱胡羯。护塞十年高叔子，出师一表侪诸葛。有孤忠、分付与佳儿，真衣钵。刘家骥，驰空阔。薛家凤，飞横绝。比君家兄弟，可能豪杰。草木声名如电扫，毡裘心胆闻风折。待安排、江汉一篇诗，归来说。"
        },
        {
            "title": "满江红",
            "content": "拟卜三椽，问何处、水回山曲。朝暮景、清风当户，白云藏屋。更得四时瓶贮酒，未输一品腰围玉。待千章、手种未成阴，周遮绿。且休殢，陶令菊。也休羡，子猷竹。算百年一梦，谁荣谁辱。唤客烹茶闲话了，呼童取枕佳眠足。但晨香、一炷愿天公，时丰熟。"
        },
        {
            "title": "满江红",
            "content": "柳带榆钱，又还过、清明寒食。天一笑、满园罗绮，满城箫笛。花树得晴红欲染，远山过雨青如滴。问江南、池馆有谁来，江南客。乌衣巷，今犹昔。乌衣事，今难觅。但年年燕子，晚烟斜日。抖擞一春尘土债，悲凉万古英雄迹。且芳尊、随分趁芳时，休虚掷。"
        },
        {
            "title": "满江红",
            "content": "十二年前，曾上到、绣春台顶。双脚健、不烦筇杖，透岩穿岭。老去渐消狂气习，重来依旧佳风景。想牧之、千载尚神游，空山冷。山之下，江流水。江之外，淮山暝。望中原何处，虎狼犹梗。句蠡规模非浅近，石苻事业真俄顷。问古今、宇宙竟如何，无人省。"
        },
        {
            "title": "满江红",
            "content": "露驿星程，又还控、西风征辔。原自有、孔璋书檄，元龙豪气。蜀道尚惊鼙鼓後，神州正在干戈里。佐元戎，一柱稳擎天，襄之水。功名事，山林计。人易老，时难值。看新丝一发，甚吾衰矣。转首从游十五载，关心契阔三千里。便秋空、边雁落江南，书来未。"
        },
        {
            "title": "满江红",
            "content": "红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹亭下系扁舟，鲈堪煮。拚一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。"
        }
    ]
}