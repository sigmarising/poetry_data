{
    "dynasty": "宋",
    "author": "苏轼",
    "intro": "苏轼（1037—1101）字子瞻，号东坡居士，眉州眉山（今四川眉山）人。父苏洵，弟苏辙都是著名的散文家。他是宋仁宗嘉佑二年（1057年）的进士，官至翰林学士、知制诰、礼部尚书。曾上书力言王安石新法之弊后因作诗刺新法下御史狱，遭贬。卒后追谥文忠。北宋中期的文坛领袖，文学巨匠，唐宋八大家之一。其文纵横恣肆，其诗题材广阔，清新豪健，善用夸张、比喻，独具风格。词开豪放一派，与辛弃疾并称“苏辛”，有《东坡全集》、《东坡乐府》。",
    "items": [
        {
            "title": "李公择求黄鹤楼诗因记旧所闻于冯当世者",
            "content": "黄鹤楼前月满川，抱关老卒饥不眠。\r\n夜闻三人笑语言，羽衣著屐响空山。\r\n非鬼非人意其仙，石扉三叩声清圆。\r\n洞中铿鈜落门关，缥缈入石如飞烟。\r\n鸡鸣月落风驭还，迎拜稽首愿执鞭。\r\n汝非其人骨腥膻，黄金乞得重莫肩。\r\n持归包裹敝席毡，夜穿茅屋光射天。\r\n里闾来观已变迁，似石非石铅非铅。\r\n或取而有众忿喧，讼归有司今几年。\r\n无功暴得喜欲颠，神人戏汝真可怜。\r\n愿君为考然不然，此语可信冯公传。"
        },
        {
            "title": "张文裕挽词",
            "content": "高才本出朝廷右，能事空推德业馀。\r\n每见便闻曹植句，至今传宝魏华书。\r\n济南名士新凋丧，剑外生祠已洁除。\r\n欲寄西风两行泪，依然乔木郑公庐。"
        },
        {
            "title": "答陈述古二首",
            "content": "漫说山东第二州，枣林桑泊负春游。\r\n城西亦有红千叶，人老簪花却自羞。\r\n小桃破萼未胜春，罗绮丛中第一人。\r\n闻道使君归去后，舞衫歌扇总生尘。\r\n（陈有小妓，述古称之。\r\n）"
        },
        {
            "title": "余主簿母挽词",
            "content": "闺庭兰玉照乡闾，自昔虽贫乐有余。\r\n岂独家人在中馈，却因麟趾识关睢。\r\n云軿忽已归仙府，乔木依然拥旧庐。\r\n忍把还乡千斛泪，一时洒向老莱裾。"
        },
        {
            "title": "送赵寺丞寄陈海州",
            "content": "景疏楼上唤蛾眉，君到应先诵此诗。\r\n若见孟公投辖饮，莫忘冲雪送君时。"
        },
        {
            "title": "张安道乐全堂",
            "content": "列子御风殊不恶，犹被庄生讥数数。\r\n步兵饮酒中散琴，于此得全非至乐。\r\n乐全居士全于天，维摩丈室空翛然。\r\n平生痛饮今不饮，无琴不独琴无弦。\r\n我公天与英雄表，龙章凤姿照鱼鸟。\r\n但令端委坐庙堂，北狄西戎谈笑了。\r\n如今老去苦思归，小字亲书寄我诗。\r\n试问乐全全底事，无全何处更相亏。"
        },
        {
            "title": "孔长源挽词二首",
            "content": "少年才气冠当时，晚节孤风益自奇。\r\n君胜宜为夫子后，林宗不愧蔡邕碑。\r\n南荒尚记诛元恶，东越谁能事细儿，耆旧如今几人在，为君无憾为时悲。\r\n小堰门头柳系船，吴山堂上月侵筵。\r\n潮声夜半千岩响，诗句明朝万口传。\r\n（长源自越过杭，夜饮有美堂上联句。\r\n长源诗云，天目远随双凤落，海门遥蹙两潮趋，一坐称善。\r\n）岂意日斜庚子后，忽惊岁在巳辰年。\r\n佳城一闭无穷事，南望题诗泪洒笺。"
        },
        {
            "title": "寄刘孝叔",
            "content": "君王有意诛骄虏，椎破铜山铸铜虎。\r\n联翩三十七将军，走马西来各开府。\r\n南山伐木作车轴，东海取鼍漫战鼓。\r\n汗流奔走谁敢后，恐乏军兴污质斧。\r\n保甲连村团未遍，方田讼牒纷如雨。\r\n尔来手实降新书，抉剔根株穷脉缕。\r\n诏书恻怛信深厚，吏能浅薄空劳苦。\r\n平生学问止流俗，众里笙竽谁比数。\r\n忽令独奏凤将雏，仓卒欲吹那得谱。\r\n况复连年苦饥馑，剥啮草木啖泥土。\r\n今年雨雪颇应时，又报蝗虫生翅股。\r\n忧来洗盏欲强醉，寂寞虚斋卧空AA8。\r\n公厨十日不生烟， 更望红裙踏筵舞。\r\n故人屡寄山中信，只有当归无别语。\r\n方将雀鼠偷太仓，未肯衣冠挂神武。\r\n吴兴丈人真得道，平日立朝非小补。\r\n自従四方冠盖闹，归作二浙湖山主。\r\n高踪已自杂渔钓，大隐何曾弃簪组。\r\n去年相従殊未足，问道已许谈其粗。\r\n逝将弃官往卒业，俗缘未尽那得睹。\r\n公家只在霅溪上，上有白云如白羽。\r\n应怜进退苦皇皇，更把安心教初祖。"
        },
        {
            "title": "寄吕穆仲寺丞",
            "content": "孤山寺下水侵门，每到先看醉墨痕。\r\n楚相未亡谈笑是，中郎不见典刑存。\r\n（杭有伶人善学吕，举措酷似。\r\n别后，常令作之为笑。\r\n）君先去踏尘埃陌，我亦来寻桑枣村。\r\n回首西湖真一梦，灰心霜鬓更休论。"
        },
        {
            "title": "小儿",
            "content": "小儿不识愁，起坐牵我衣。\r\n我欲嗔小儿，老妻劝儿痴。\r\n儿痴君更甚，不乐愁何为。\r\n还坐愧此言，洗盏当我前。\r\n大胜刘伶妇，区区为酒钱。"
        },
        {
            "title": "西斋",
            "content": "西斋深且明，中有六尺床。\r\n病夫朝睡足，危坐觉日长。\r\n昏昏既非醉，踽踽亦非狂。\r\n褰衣竹风下，穆然濯微凉。\r\n起行西园中，草木含幽香。\r\n榴花开一枝，桑枣沃以光。\r\n鸣鸠得美荫，困立忘飞翔。\r\n黄鸟亦自喜，新音变圆吭。\r\n杖藜观物化，亦以观我生。\r\n万物各得时，我生日皇皇。"
        },
        {
            "title": "和子由四首  送李供备席上和李诗",
            "content": "家声赫奕盖并凉，也解微吟锦瑟傍。\r\n擘水取鱼湖起浪，引杯看剑坐生光。\r\n风流别后人人忆，才器归来种种长。\r\n不用更贪穷事业，风骚分付与沉湘。"
        },
        {
            "title": "和子由四首  韩太祝送游太山",
            "content": "偶作郊原十日游，未应回首厌笼囚。\r\n但教尘土驱驰足，终把云山烂漫酬。\r\n闻道逢春思濯锦，更须到处觅菟裘。\r\n恨君不上东封顶，夜看金轮出九幽。"
        },
        {
            "title": "和顿教授见寄用除夜韵",
            "content": "我笑陶渊明，种秫二顷半。\r\n妇言既不用，还有责子叹。\r\n无弦则无琴，何必劳抚玩。\r\n我笑刘伯伦，醉发蓬茅散。\r\n二豪苦不纳，独以锸自伴。\r\n既死何用埋，此身同夜旦。\r\n孰云二子贤，自结两重案。\r\n笑人还自笑，出口谈治乱。\r\n一生溷尘垢，晚以道自盥。\r\n无成空得懒，坐此百事缓。\r\n仄闻顿夫子，讲道出新贯。\r\n岂无一尺书，恐不记庸懦。\r\n陋邦贫且病，数米铢称炭。\r\n惭愧章先生，十日坐空馆。\r\n袖中出子诗，贪读酒屡暖。\r\n狂言各须慎，勿使输薪粲。"
        },
        {
            "title": "和子由四首  首夏官舍即事",
            "content": "安石榴花开最迟，绛裙深树出幽菲。\r\n吾庐想见无限好，客子倦游胡不归。\r\n坐上一樽虽得满，古来四事巧相违。\r\n令人却忆湖边寺，垂柳阴阴昼掩扉。"
        },
        {
            "title": "惜花",
            "content": "吉祥寺中锦千堆，钱塘花最盛处。\r\n前年赏花真盛哉，道人劝我清明来。\r\n腰鼓百面如春雷，打彻凉州花自开。\r\n沙河塘上插花回，醉倒不觉吴儿哈。\r\n岂知如今双鬓摧，城西古寺没蒿莱。\r\n有僧闭门手自栽，千枝万叶巧剪裁。\r\n就中一丛何所似，马瑙盘盛金缕杯。\r\n而我食菜方清斋，对花不饮花应猜。\r\n夜来雨雹如李梅，红残绿暗吁可哀。"
        },
        {
            "title": "卢山五咏  三泉",
            "content": "皎皎岩下泉，无人还自洁。\r\n不用比三星，清光同一月。"
        },
        {
            "title": "卢山五咏  圣灯岩",
            "content": "石室有金丹，山神不知秘。\r\n何必露光芒，夜半惊童稚。"
        },
        {
            "title": "卢山五咏  饮酒台",
            "content": "博士雅好饮，空山谁与娱。\r\n莫向骊山去，君王不喜儒。"
        },
        {
            "title": "次韵章传道喜雨（祷常山而得。）",
            "content": "去年夏旱秋不雨，海畔居民饮咸苦。\r\n今年春暖欲生蝝，地上戢戢多于土。\r\n预忧一旦开两翅，口吻如风那肯吐。\r\n前时渡江入吴越，布阵横空如项羽。\r\n（去岁钱塘见飞蝗自西北来，极可畏。\r\n）农夫拱手但垂泣，人力区区固难御。\r\n扑缘发尾困牛马，啖啮衣服穿房户。\r\n坐观不救亦何心，秉畀炎火传自古。\r\n荷锄散掘谁敢后，得米济饥还小补。\r\n常山山神信英烈，捴驾雷公诃电母。\r\n应怜郡守老且愚，欲把疮痍手摩抚。\r\n山中归时风色变。\r\n中路已觉商羊舞。\r\n夜窗骚骚闹松竹，朝畦泫泫流膏乳。\r\n従来蝗旱必相资，此事吾闻老农语。\r\n庶将积润扫遗孽，收拾丰岁还明主。\r\n县前已窖八千斛，（今春及今，得蝗子八千余斛。\r\n）率以一升完一亩。\r\n更看蚕妇过初眠，（蚕一眠，则蝗不复生矣。\r\n）未用贺客来旁午。\r\n先生笔力吾所畏，蹙踏鲍谢跨徐庚。\r\n偶然谈笑得佳篇，便恐流传成乐府。\r\n陋邦一雨何足道，吾君盛德九州普。\r\n中和乐职几时作，试向诸生选何武。"
        },
        {
            "title": "游卢山次韵章传道",
            "content": "尘容已似服辕驹，野性犹同纵壑鱼。\r\n出入岩峦千仞表，较量筋力十年初。\r\n虽无窈窕驱前马，还有鸱夷挂后车。\r\n莫笑吟诗淡生活，当令阿买为君书。"
        },
        {
            "title": "和子由四首  送春",
            "content": "梦里青春可得追，欲将诗句绊馀晖。\r\n酒阑病客惟思睡，蜜熟黄蜂亦懒飞。\r\n芍药樱桃俱扫地，（病，过此二物。\r\n）鬓丝禅榻两忘机。\r\n凭君借取法界观，一洗人间万事非。\r\n（来书云，近看此书，余未尝见也。\r\n）"
        },
        {
            "title": "赠上天竺辩才师",
            "content": "南北一山门，上下两天竺。\r\n中有老法师，瘦长如鹳鹄。\r\n不知修何行，碧眼照山谷。\r\n见之自清凉，洗尽烦恼毒。\r\n坐令一都会，男女礼白足。\r\n我有长头儿，角颊峙犀玉。\r\n四岁不知行，抱负烦背腹。\r\n师来为摩顶，起走趁奔鹿。\r\n乃知戒律中，妙用谢羁束。\r\n何必言《法华》，佯狂啖鱼肉。"
        },
        {
            "title": "和段屯田荆林馆",
            "content": "南山有佳色，无人空自奇。\r\n清诗为题品，草木变芬菲。\r\n谢女得秀句，留待中郎归。\r\n便当勤鞭策，仆倦马亦饥。\r\n（段有侄女在密州。\r\n）"
        },
        {
            "title": "送段屯田分得于字",
            "content": "劝农使者古丈夫，不惜春衫践泥涂。\r\n王事靡盐君甚劬，奉常客卿虬两须。\r\n东武县令天马驹，泮宫先生非俗儒。\r\n相与野饮四子俱，乐哉此乐城中无。\r\n溪边策杖自携壶，腰笏不烦何易于。\r\n胶西病守老且迂，空斋愁坐纷墨朱。\r\n四十岂不知头颅，畏人不出何其愚。"
        },
        {
            "title": "莫笑银杯小答乔太博",
            "content": "陶潜一县令，独饮仍独醒。\r\n犹将公田二顷五十亩，种秫作酒不种秔。\r\n我今号为二千石，岁酿百石何以醉宾客。\r\n请君莫笑银杯小，尔来岁旱东海窄。\r\n会当拂衣归故丘，作书贷粟监河侯。\r\n万斛船中着美酒，与君一生长拍浮。"
        },
        {
            "title": "苏州姚氏三瑞堂（姚氏世以孝称）",
            "content": "君不见董邵南，隐居行义孝且慈。\r\n天公亦恐无人知，故令鸡狗相哺儿，又令韩老为作诗。\r\n尔来三百年，名与淮水东南驰。\r\n此人世不乏，此事亦时有。\r\n枫桥三瑞皆目见，天意宛在虞鳏后。\r\n惟有此诗非昔人，君更往求无价手。"
        },
        {
            "title": "铁沟行赠乔太博",
            "content": "城东坡陇何所似，风吹海涛低复起。\r\n城中病守无所为，走马来寻铁沟水。\r\n铁沟水浅不容辀，恰似当年韩与侯。\r\n有鱼无鱼何足道，驾言聊复写我忧。\r\n荒村野店亦何有，欲发狂言须斗酒。\r\n山头落日侧金盆，倒着接?搔白首。\r\n忽忆従军年少时，轻裘细马百不知。\r\n臂弓腰箭南山下，追逐长杨射猎儿。\r\n老去同君两憔悴，犯夜醉归人不避。\r\n明年定起故将军，未肯先诛霸陵尉。"
        },
        {
            "title": "谢人见和前篇二首",
            "content": "已分酒杯欺浅懦，敢将诗律斗深严。\r\n渔蓑句好应须画，柳絮才高不道盐。\r\n败履尚存东郭足，飞花又舞谪仙檐。\r\n书生事业真堪笑，忍冻孤吟笔退尖。\r\n九陌凄风战齿牙，银杯逐马带随车。\r\n也知不作坚牢玉，无奈能开顷刻花。\r\n得酒强欢愁底事，闭门高卧定谁家。\r\n台前日暖君须爱，冰下寒鱼渐可叉。"
        },
        {
            "title": "雪后书北台壁二首",
            "content": "黄昏犹作雨纤纤，夜静无风势转严。\r\n但觉衾裯如泼水，不知庭院已堆盐。\r\n五更晓色来书幌，半夜寒声落画檐。\r\n试扫北台看马耳，未随埋没有双尖。\r\n城头初日始翻鸦，陌上晴泥已没车。\r\n冻合玉楼寒起粟，光摇银海眼生花。\r\n遗蝗入地应千尺，宿麦连云有几家。\r\n老病自嗟诗力退，空吟冰柱忆刘叉。"
        },
        {
            "title": "二公再和亦再答之",
            "content": "寒鸡知将晨，饥鹤知夜半。\r\n亦如老病客，遇节常感叹。\r\n光阴等敲石，过眼不容玩。\r\n亲友如抟沙，放手还复散。\r\n羁孤每自笑，寂寞谁肯伴。\r\n元达号神君，（晋循吏乔智明，字元达。\r\n）高论森月旦。\r\n纪明本贤将，（段释之本将家。\r\n）汩没事堆案。\r\n欣然肯相顾，夜阁灯火乱。\r\n盘空愧不饱，酒薄仅堪盥。\r\n雍容许著帽，不怪安石缓。\r\n虽无窈窕人，清唱弄珠贯。\r\n幸有纵横舌，说剑起慵懦。\r\n二豪沉下位，暗火埋湿炭。\r\n岂似草玄人，默默老儒馆。\r\n行看富贵逼，炙手借余暖。\r\n应念苦思归，登楼赋王粲。"
        },
        {
            "title": "谢郡人田贺二生献花",
            "content": "城里田员外，城西贺秀才。\r\n不愁家四壁，自有锦千堆。\r\n珍重尤奇品，艰难最后开。\r\n芳心困落日，薄艳战轻雷。\r\n（昨日雷雨。\r\n）老守仍多病，壮怀先已灰。\r\n殷勤此粲者，（贺献魏花三朵。\r\n）攀折为谁哉。\r\n玉腕揎红袖，金樽泻白醅。\r\n何当镊霜鬓，强插满头回。"
        },
        {
            "title": "乔太博见和复次韵答之",
            "content": "百年三万日，老病常居半。\r\n其间互忧乐，歌笑杂悲叹。\r\n颠倒不自知，直为神所玩。\r\n须臾便堪笑，万事风雨散。\r\n自従识此理，久谢少年伴。\r\n逝将游无何，岂暇读城旦。\r\n非才更多病，二事可并案。\r\n愧烦贤使者，弭节整纷乱。\r\n乔侯瑚琏质，清庙尝荐盥。\r\n奋髯百吏走，坐变齐俗缓。\r\n未遭甘鹢退，并进耻鱼贯。\r\n每闻议论馀，凛凛激贪懦。\r\n莫邪当自跃，岂复烦炉炭。\r\n便庆朝秣越，未暮刷燕馆。\r\n胡为守故丘，眷恋桑榆暖。\r\n为君叩牛角，一咏南山粲。"
        },
        {
            "title": "除夜病中赠段屯田",
            "content": "龙钟三十九，劳生已强半。\r\n岁暮日斜时，还为昔人叹。\r\n（乐天诗云，行年三十九，岁暮日斜时。\r\n）今年一线在，那复堪把玩。\r\n欲起强持酒，故交云雨散。\r\n惟有病相寻，空斋为老伴。\r\n萧条灯火冷，寒夜何时旦。\r\n倦仆触屏风，饥鼯嗅空案。\r\n数朝闭阁卧，霜发秋蓬乱。\r\n传闻使者来，策杖就梳盥。\r\n书来苦安慰，不怪造请缓。\r\n大夫忠烈后，高义金石贯。\r\n要当击权豪，未肯觑衰懦。\r\n此生何所似，暗尽灰中炭。\r\n归田计已决，此邦聊假馆。\r\n三径粗成资，一枝有余暖。\r\n愿君留信宿，庶奉一笑粲。"
        },
        {
            "title": "虎儿",
            "content": "旧闻老蚌生明珠，未省老兔生於菟。\r\n老兔自谓月中物，不骑快马骑蟾蜍。\r\n蟾蜍爬沙不肯行，坐令青衫垂白须。\r\n於菟骏猛不类渠，指挥黄熊驾黑貙。\r\n丹砂紫麝不用涂，眼光百步走妖狐。\r\n妖狐莫夸智有余，不劳摇牙咀尔徒。"
        },
        {
            "title": "董卓",
            "content": "公业平时劝用儒，诸公何事起相图。\r\n只言天下无健者，岂信车中有布乎。"
        },
        {
            "title": "王莽",
            "content": "汉家殊未识经纶，入手功名事事新。\r\n百尺穿成连夜井，千金购得解飞人。"
        },
        {
            "title": "次韵陈海州书怀",
            "content": "郁郁苍梧海上山，（东海郁州山，云自苍梧浮来。\r\n）蓬莱方丈有无间。\r\n旧闻草木皆仙药，欲弃妻孥守市阛。\r\n雅志未成空自叹，故人相对若为颜。\r\n酒醒却忆儿童事，长恨双凫去莫攀。\r\n（陈曾令乡邑。\r\n）"
        },
        {
            "title": "平山堂次王居卿祠部韵",
            "content": "高会日陪山简醉，狂言屡发次公醒。\r\n酒如人面天然白，山向吾曹分外青。\r\n江上飞云来北固，槛前修竹忆南屏。\r\n六朝兴废馀丘垅，空使奸雄笑宁馨。"
        },
        {
            "title": "单同年求德兴俞氏聚远楼诗三首",
            "content": "云山烟水苦难亲，野草幽花各自春。\r\n赖有高楼能聚远，一时收拾与闲人。\r\n无限青山散不收，云奔浪卷入帘钩。\r\n直将眼力为疆界，何啻人间万户侯。\r\n闻说楼居似地仙，不知门外有尘寰。\r\n幽人隐几寂无语，心在飞鸿灭没间。"
        },
        {
            "title": "次韵孙巨源寄涟水李盛二著作并以见寄五绝",
            "content": "南岳诸刘岂易逢，相望无复马牛风。\r\n山公虽见无多子，社燕何由恋塞鸿。\r\n（昔与巨源、刘贡父、刘莘老相遇于山阳，自尔契阔，惟巨源近者复相见于京口。\r\n）高才晚岁终难进，勇退当年正急流。\r\n不独二疏为可慕，他时当有景孙楼。\r\n（巨源近离东海，郡有景疏楼。\r\n）漱石先生难可意，（谓巨源。\r\n）啮毡校尉久无朋。\r\n（自谓。\r\n）应知客路愁无奈，故遣吟诗调李陵。\r\n（谓李君也。\r\n）云雨休排神女车，忠州老病畏人夸。\r\n诗豪正值安仁在，空看河阳满县花。\r\n（盛为邑宰。\r\n）胶西未到吾能说，桑柘禾麻不见春。\r\n不羡京尘骑马客，羡他淮月弄舟人。"
        },
        {
            "title": "润州甘露寺弹筝",
            "content": "多景楼上弹神曲，欲断哀弦再三促。\r\n江妃出听雾雨愁，白浪翻空动浮玉。\r\n（金山名。\r\n）唤取吾家双凤槽，遣作三峡孤猿号。\r\n与君合奏芳春调，啄木飞来霜树杪。"
        },
        {
            "title": "出城送客不及步至溪上二首",
            "content": "送客客已去，寻花花未开。\r\n未能城里去，且复水边来。\r\n父老借问我，使君安在哉。\r\n今年好风雪，会见麦千堆。\r\n春来六十日，笑口几回开。\r\n会作堂堂去，何妨得得来。\r\n倦游行老矣，旧隐赋归哉。\r\n东望峨眉小，卢山翠作堆。\r\n（郡东卢山，绝类峨眉而小。\r\n）"
        },
        {
            "title": "李行中秀才醉眠亭三首",
            "content": "已向闲中作地仙，更于酒里得天全。\r\n従教世路风波恶，贺监偏工水底眠。\r\n君且归休我欲眠，人言此语出天然。\r\n醉中对客眠何害，须信陶潜未若贤。\r\n孝先风味也堪怜，肯为周公昼日眠。\r\n枕麹先生犹笑汝，枉将空腹贮遗编。"
        },
        {
            "title": "回先生过湖州东林沈氏饮醉以石榴皮书其家东",
            "content": "白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者世俗何知贫是病，神仙可学道之馀。\r\n但知白酒留佳客，不问黄公觅素书。\r\n符离道士晨兴际，华岳先生尸解馀。\r\n忽见黄庭丹篆句，犹传青纸小朱书。\r\n凄凉雨露三年后，仿佛尘埃数字馀。\r\n至用榴皮缘底事，中书君岂不中书。"
        },
        {
            "title": "听贤师琴",
            "content": "大弦春温和且平，小弦廉折亮以清。\r\n平生未识宫与角，但闻牛鸣盎中雉登木。\r\n门前剥啄谁叩门，山僧未闲君勿嗔。\r\n归家且觅千斛水，净洗従前筝笛耳。"
        },
        {
            "title": "与毛令方尉游西菩提寺二首",
            "content": "推挤不去已三年，鱼鸟依然笑我顽。\r\n人未放归江北路，天教看尽浙西山。\r\n尚书清节衣冠后，处士风流水石间。\r\n一笑相逢那易得，数诗狂语不须删。\r\n路转山腰足未移，水清石瘦便能奇。\r\n白云自占东西岭，明月谁分上下池。\r\n黑黍黄粱初熟后，朱柑绿橘半甜时。\r\n人生此乐须天付，莫遣儿曹取次知。"
        },
        {
            "title": "赠写真何充秀才",
            "content": "君不见潞州别驾眼如电，左手挂弓横撚箭。\r\n又不见雪中骑驴孟浩然，皱眉吟诗肩耸山。\r\n饥寒富贵两安在，空有遗像留人间。\r\n此身常拟同外物，浮云变化无踪迹。\r\n问君何苦写我真，君言好之聊自适。\r\n黄冠野服山家容，意欲置我山岩中。\r\n勋名将相今何限，往写褒公与鄂公。"
        },
        {
            "title": "新城陈氏园次晁补之韵",
            "content": "荒凉废圃秋，寂历幽花晚。\r\n山城已穷僻，况与城相远。\r\n我来亦何事，徙倚望云巘。\r\n不见苦吟人，清樽为谁满。"
        },
        {
            "title": "梅圣俞诗集中有毛长官者今于潜令国华也圣俞",
            "content": "诗翁憔悴老一官，厌见苜蓿堆青盘。\r\n归来羞涩对妻子，自比鲇鱼缘竹竿。\r\n今君滞留生二毛，饱听衙鼓眠黄?。\r\n更将嘲笑调朋友，人道弥猴骑土牛。\r\n愿君恰似高常侍，暂为小邑仍刺史。\r\n不愿君为孟浩然，却遭明主放还山。\r\n宦游逢此岁年恶，飞蝗来时半天黑。\r\n羡君封境稻如云，蝗自识人人不识。"
        },
        {
            "title": "青牛岭高绝处有小寺人迹罕到",
            "content": "暮归走马沙河塘，炉烟袅袅十里香。\r\n朝行曳杖青牛岭，崖泉咽咽千山静。\r\n君勿笑老僧，耳聋唤不闻，百年俱是可怜人。\r\n明朝且复城中去，白云却在题诗处。"
        },
        {
            "title": "次韵孙职方苍梧山",
            "content": "苍梧奇事岂虚传，荒怪还须问子年。\r\n远托鳌头转沧海，来依鹏背负青天。\r\n或云灵境归贤者，又恐神功亦偶然。\r\n闻道新春恣游览，羡君平地作飞仙。"
        },
        {
            "title": "捕蝗至浮云岭山行疲苦有怀子由弟二首",
            "content": "西来烟障塞空虚，洒遍秋田雨不如。\r\n新法清平那有此，老身穷苦自招渠。\r\n无人可诉乌衔肉，忆弟难凭犬寄书。\r\n自笑迂疏皆此类，区区犹欲理蝗馀。\r\n霜风渐欲作重阳，熠熠溪边野菊黄。\r\n久废山行疲荦确，尚能村醉舞淋浪。\r\n独眠林下梦魂好，回首人间忧患长。\r\n杀马毁车従此逝，子来何处问行藏。"
        },
        {
            "title": "八月十七日天竺山送桂花分赠元素",
            "content": "月缺霜浓细蕊乾，此花无属桂堂仙。\r\n鹫峰子落惊前夜，蟾窟枝空记昔年。\r\n破裓山僧怜耿介，练裙溪女斗清妍。\r\n愿公采撷纫幽佩，莫遣孤芳老涧边。"
        },
        {
            "title": "游灵隐高峰塔",
            "content": "言游高峰塔，蓐食治野装。\r\n火云秋未衰，及此初旦凉。\r\n雾霏岩谷暗，日出草木香。\r\n嘉我同来人，久便云水乡。\r\n相劝小举足，前路高且长。\r\n古松攀龙蛇，怪石坐牛羊。\r\n渐闻钟磬音，飞鸟皆下翔。\r\n入门空有无，云海浩茫茫。\r\n惟见聋道人，老病时绝粮。\r\n问年笑不答，但指穴藜床。\r\n心知不复来，欲归更仿徨。\r\n赠别留匹布，今岁天早霜。"
        },
        {
            "title": "听僧昭素琴",
            "content": "至和无攫AA7，至平无按抑。\r\n不知微妙声，究竟何従出。\r\n散我不平气， 洗我不和心。\r\n此心知有在，尚复此微吟。"
        },
        {
            "title": "去年秋偶游宝山上方入一小院阒然无人有僧隐",
            "content": "此云阇黎也不出十五年矣今年六月自常润还复至其室则死葬数月矣作诗题其壁云师来宝山，一住十五秋。\r\n读书常闭户，客至不举头。\r\n去年造其室，清坐忘百忧。\r\n我初无言说，师亦无对酬。\r\n今来复扣门，空房但飕飗。\r\n云已灭无馀，薪尽火不留。\r\n却疑此室中，常有斯人不。\r\n所遇孰非梦，事过吾何求。"
        },
        {
            "title": "赠张刁二老",
            "content": "两邦山水未凄凉，二老风流总健强。\r\n共成一百七十岁，各饮三万六千觞。\r\n藏春坞里莺花闹，仁寿桥边日月长。\r\n惟有诗人被磨折，金钗零落不成行。"
        },
        {
            "title": "过永乐文长老已卒",
            "content": "初惊鹤瘦不可识，旋觉云归无处寻。\r\n三过门间老病死。一弹指顷去来今。\r\n存亡惯见浑无泪，乡井难忘尚有心。\r\n欲向钱塘访圆泽，葛洪川畔待秋深。"
        },
        {
            "title": "和刘孝叔会虎丘时王规甫斋素祈雨不至二首",
            "content": "白简威犹凛，青山兴已AA6。\r\n鹤闲云作氅，驼卧草埋峰。\r\n跪履若可教，卜邻应见容。\r\n因公问回老，何处定相逢。\r\n太常斋未解，不肯对纤穠。\r\n只遣三千履，来游十二峰。\r\n林空答清唱，潭净写衰容。\r\n归去瑶台路，还应月下逢。"
        },
        {
            "title": "戏书吴江三贤画像三首",
            "content": "谁将射御教吴儿，长笑申公为夏姬。\r\n却遣姑苏有麋鹿，更怜夫子得西施。\r\n（范蠡。\r\n）浮世功劳食与眠，季鹰真得水中仙。\r\n不须更说知机早，直为鲈鱼也自贤。\r\n（张翰。\r\n）千首文章二顷田，囊中未有一钱看。\r\n却因养得能言鸭，惊破王孙金弹丸。\r\n（陆龟蒙。\r\n）"
        },
        {
            "title": "次韵沈长官三首",
            "content": "家山何在两忘归，杯酒相逢慎勿违。\r\n不独饭山嘲我瘦，也应糠核怪君肥。\r\n男婚已毕女将归，累尽身轻志莫违。\r\n闻道山中食无肉，玉池清水自生肥。\r\n造物知吾久念归，似怜衰病不相违。\r\n风来震泽帆初饱，雨入松江水渐肥。"
        },
        {
            "title": "次韵陈海州乘槎亭",
            "content": "人事无涯生有涯，逝将归钓汉江槎。\r\n乘桴我欲従安石，遁世谁能识子嗟。\r\n日上红波浮碧巘，潮来白浪卷青沙。\r\n清谈美景双奇绝，不觉归鞍带月华。"
        },
        {
            "title": "杭州牡丹开时仆犹在常润周令作诗见寄次其韵",
            "content": "羞归应为负花期，已是成阴结子时。\r\n与物寡情怜我老，遣春无恨赖君诗。\r\n玉台不见朝酣酒，金缕犹歌空折枝。\r\n従此年年定相见，欲师老圃问樊迟。\r\n莫负黄花九日期，人生穷达可无时。\r\n十年且就三都赋，万户终轻千首诗。\r\n天静伤鸿犹戢翼，月明惊鹊未安枝。\r\n君看六月河无水，万斛龙骧到自迟。"
        },
        {
            "title": "无锡道中赋水车",
            "content": "翻翻联联衔尾鸦，荦荦确确蜕骨蛇。\r\n分畴翠浪走云阵，刺水绿针抽稻芽。\r\n洞庭五月欲飞沙，鼍鸣窟中如打衙。\r\n天公不见老农泣，唤取阿香推雷车。"
        },
        {
            "title": "苏州闾丘江君二家雨中饮酒二首",
            "content": "小圃阴阴遍洒尘，方塘潋潋欲生纹。\r\n已烦仙袂来行雨，莫遣歌声便驻云。\r\n肯对绮罗辞白酒，试将文字恼红裙。\r\n今宵记取醒时节，点滴空阶独自闻。\r\n五纪归来鬓未霜，十眉环列坐生光。\r\n唤船渡口迎秋女，驻马桥边问泰娘。\r\n曾把四弦娱白傅，敢将百草斗吴王。\r\n従今却笑风流守，画戟空凝宴寝香。"
        },
        {
            "title": "刁景纯席上和谢生二首",
            "content": "误入仙人碧玉壶，一欢那复间亲疏。\r\n杯盘狼藉吾何敢，车骑雍容子甚都。\r\n此夜新声闻北里，他年故事纪南徐。\r\n欲穷风月三千界，愿化人天百忆躯。\r\n纵饮谁能问挈壶，不知门外晓星疏。\r\n绮罗胜事齐三阁，宾主谈锋敌两都。\r\n榻畔烟花尝叹杜，海中童AA15尚追徐。\r\n毋多酌我公须听，醉後粗狂胆满躯。"
        },
        {
            "title": "书焦山纶长老壁",
            "content": "法师住焦山，而实未尝住。\r\n我来辄问法，法师了无语。\r\n法师非无语，不知所答故。\r\n君看头与足，本自安冠屦。\r\n譬如长鬣人，不以长为苦。\r\n一旦或人问，每睡安所措。\r\n归来被上下，一夜着无处。\r\n展转遂达晨，意欲尽镊去。\r\n此言虽鄙浅，故自有深趣。\r\n持此问法师，法师一笑许。"
        },
        {
            "title": "书普慈长老壁（志诚）",
            "content": "普慈寺后千竿竹，醉里曾看碧玉缘。\r\n倦客再游行老矣，高僧一笑故依然。\r\n久参白足知禅味，苦厌黄公（鸟名。）聒昼眠。\r\n惟有两株红杏叶，晚来犹得向人妍。"
        },
        {
            "title": "游鹤林招隐二首",
            "content": "郊原雨初霁，春物有馀妍。\r\n古寺满修竹，深林闻杜鹃。\r\n睡馀柳花堕，目眩山樱然。\r\n西窗有病客，危坐看香烟。\r\n行歌白云岭，坐咏修竹林。\r\n风轻花自落，日薄山半阴。\r\n涧草谁复识，闻香杳难寻。\r\n时见城市人，幽居惜未深。"
        },
        {
            "title": "监洞霄宫俞康直郎中所居四咏  逸堂",
            "content": "新第谁来作并邻，旧官宁复忆星辰。\r\n请君置酒吾当贺，知向江湖拜散人。"
        },
        {
            "title": "监洞霄宫俞康直郎中所居四咏  远楼（栖）",
            "content": "西山烟雨卷疏帘，北户星河落短檐。\r\n不独江天解空阔，地偏心远似陶潜。"
        },
        {
            "title": "监洞霄宫俞康直郎中所居四咏  退圃",
            "content": "百丈休牵上濑船，一钩归钓缩头鳊。\r\n园中草木春无数，只有黄杨厄闰年。\r\n（俗说黄杨岁长一寸，遇闰退三寸。\r\n）"
        },
        {
            "title": "大风留金山两日",
            "content": "塔上一铃独自语，明日颠风当断渡。\r\n朝来白浪打苍崖，倒射轩窗作飞雨。\r\n龙骧万斛不敢过，渔舟一叶従掀舞。\r\n细思城市有底忙，却笑蛟龙为谁怒。\r\n无事久留童仆怪，此风聊得妻孥忏。\r\n灊山道人独何事，半夜不眠听粥鼓。"
        },
        {
            "title": "监洞霄宫俞康直郎中所居四咏  遁轩",
            "content": "冠盖相望起隐沦，先生那得老江村。\r\n古来真遁何曾遁，笑杀逾垣与闭门。"
        },
        {
            "title": "金山寺与柳子玉饮大醉卧宝觉禅榻夜分方醒书",
            "content": "恶酒如恶人，相攻剧刀箭。\r\n颓然一榻上，胜之以不战。\r\n诗翁气雄拔，禅老语清软。\r\n我醉都不知，但觉红绿眩。\r\n醒时江月堕，摵摵风响变。\r\n惟有一龛灯，二豪俱不见。"
        },
        {
            "title": "景纯复以二篇一言其亡兄与伯父同年之契一言",
            "content": "灵寿扶来似孔光，感时怀旧一悲凉。\r\n蟾枝不独同攀桂，鸡舌还应共赐香。\r\n（亦同为郎。\r\n）等是浮休无得丧，粗分忧乐有闲忙。\r\n年来世事如波浪，郁郁谁知柏在冈。\r\n屡把铅刀齿步光，更遭华衮照厖凉。\r\n苏门山上莫长啸，薝葡林中无别香。\r\n烛烬已残中夜刻，槐花还似昔年忙。\r\n背城借一吾何敢，慎莫樽前替戾冈。"
        },
        {
            "title": "柳子玉亦见和因以送之兼寄其兄子璋道人",
            "content": "不羡腰金照地光，暂时假面弄西凉。\r\n晴窗咽日肝肠暖，古殿朝真屦袖香。\r\n说静故知犹有动，无闲底处更求忙。\r\n先生官罢乘风去，何用区区赋陟冈。"
        },
        {
            "title": "景纯见和复次韵赠之二首",
            "content": "解组归来道益光，坐看百物自炎凉。\r\n卷帘堂上檀槽闹，送客林间桦烛香。\r\n浅量已愁当酒怯，非才尤觉和诗忙。\r\n何人贪佩黄金印，千柱耽耽锁北冈。\r\n人间膏火正争光，每到藏春得暂凉。\r\n多事始知田舍好，凶年偏觉野蔬香。\r\n溪山胜画徒能说，来往如梭为底忙。\r\n老去此身无处著，为翁载插万松冈。"
        },
        {
            "title": "同柳子玉游鹤林招隐醉归呈景纯",
            "content": "花时腊酒照人光，归路春风洒面凉。\r\n刘氏宅边霜竹老，戴公山下野桃香。\r\n岩头匹练兼天净，泉底真珠溅客忙。\r\n安得道人携笛去，一声吹裂翠崖冈。"
        },
        {
            "title": "僧惠勤初罢僧职",
            "content": "轩轩青田鹤，郁郁在樊笼。\r\n既为物所縻，遂与吾辈同。\r\n今来始谢去，万事一笑空。\r\n新诗如洗出，不受外垢蒙。\r\n清风入齿牙，出语如风松。\r\n霜髭茁病骨，饥坐听午钟。\r\n非诗能穷人，穷者诗乃工。\r\n此语信不妄，吾闻诸醉翁。"
        },
        {
            "title": "刁景纯赏瑞香花忆先朝侍宴次韵",
            "content": "上宛夭桃自作行，刘郎去后几回芳。\r\n厌従年少追新赏，闲对宫花识旧香。\r\n欲赠佳人非泛洧，好纫幽佩吊沉湘。\r\n鹤林神女无消息，为问何年返帝乡。"
        },
        {
            "title": "常润道中有怀钱塘寄述古五首",
            "content": "従来直道不辜身，得向西湖两过春。\r\n沂上已成曾点服，泮宫初采鲁侯芹。\r\n休惊岁岁年年貌，且对朝朝暮暮人。\r\n细雨晴时一百六，画船鼍鼓莫违民。\r\n草长江南莺乱飞，年来事事与心违。\r\n花开后院还空落。\r\n燕入华堂怪未归。\r\n世上功名何日是，樽前点检几人非。\r\n去年柳絮飞时节，记得金笼放雪衣。\r\n（杭人以放鸽为太守寿。\r\n）浮玉山头日日风，（即金山也。\r\n）涌金门外已春融。\r\n二年鱼鸟浑相识，三月莺花付与公。\r\n剩看新翻眉倒晕，未应泣别脸消红。\r\n何人织得相思字，寄与江边北向鸿。\r\n国艳夭娆酒半酣，去年同赏寄僧檐。\r\n但知扑扑晴香软，谁见森森晓态严。\r\n谷雨共惊无几日，蜜蜂未许辄先甜。\r\n应须火急回征棹，一片辞枝可得粘。\r\n惠泉山下土如濡，阳羡溪头米胜珠。\r\n卖剑买牛吾欲老，杀鸡为黍子来无。\r\n地偏不信容高盖，俗俭真堪着腐儒。\r\n莫怪江南苦留滞，经营身计一生迂。"
        },
        {
            "title": "留别金山宝觉圆通二长老",
            "content": "沐罢巾冠快晚凉，睡馀齿颊带茶香。\r\n舣舟北岸何时渡，晞发东轩未肯忙。\r\n康济此身殊有道，医治外物本无方。\r\n风流二老长还往，顾我归期尚渺茫。"
        },
        {
            "title": "成都进士杜暹伯升出家名法通往来吴中",
            "content": "欲识当年杜伯升，飘然云水一孤僧。\r\n若教俯首随缰锁，料得如今似我能。\r\n（柳子玉云，通若及第，不过似我。\r\n）"
        },
        {
            "title": "和苏州太守王规甫侍太夫人观灯之什余时以刘",
            "content": "不觉朱幡辗后尘，争看绣幰锦缠轮。\r\n洛滨侍従三人贵，京兆平反一笑春。\r\n但逐东山携妓女，那知后阁走穷宾。\r\n滞留不见荣华事，空作赓诗第七人。\r\n翻翻缇骑走香尘，激激飞涛射火轮。\r\n美酒留连三夜月，丰年倾倒五州春。\r\n（时浙西皆以不熟罢灯，惟苏独盛。\r\n）安排诗律追强对，蹭蹬归期为恶宾。\r\n堕珥遗簪想无限，华胥犹见梦回人。"
        },
        {
            "title": "钱道人有诗云直须认取主人翁作两绝戏之",
            "content": "首断故应无断者，冰销那复有冰知。\r\n主人苦苦令侬认，认主人人竟是谁。\r\n有主还须更有宾，不如无境自无尘。\r\n只従半夜安心后，失却当前觉痛人。"
        },
        {
            "title": "子玉家宴用前韵见寄复答之",
            "content": "自酌金樽劝孟光，更教长笛奏伊凉。\r\n（子玉家有笛妓。\r\n）牵衣男女绕太白，扇枕郎君烦阿香。\r\n诗病逢春转深痼，愁魔得酒暂奔忙。\r\n醒时情味吾能说，日在西南白草冈。"
        },
        {
            "title": "惠山谒钱道人烹小龙团登绝顶望太湖",
            "content": "踏遍江南南岸山，逢山未免更留连。\r\n独携天上小团月，来试人间第二泉。\r\n石路萦回九龙脊，水光翻动五湖天。\r\n孙登无语空归去，半岭松声万壑传。"
        },
        {
            "title": "刁同年草堂",
            "content": "不用长竿矫绣衣，南园北第两参差。\r\n青山有约长当户，流水无情自入池。\r\n岁久酴?縻浑欲合，春来杨柳不胜垂。\r\n主人不用匆匆去，正是红梅着子时。"
        },
        {
            "title": "古缠头曲",
            "content": "鹍弦铁拨世无有，乐府旧工惟尚叟。\r\n一生喙硬眼无人，坐此困穷今白首。\r\n翠鬟女子年十七，指法已似呼韩妇。\r\n轻帆渡海风掣回，满面尘沙和泪垢。\r\n青衫不逢湓浦客，红袖漫插曹纲手。\r\n尔来一见哀骀佗，便著臂韝躬井臼。\r\n我惭贫病百不足，强对黄花饮白酒。\r\n转关护索动有神，雷辊空堂战窗牖。\r\n四弦一抹拥袂立，再拜十分为我寿。\r\n世人只解锦缠头，与汝作诗传不朽。"
        },
        {
            "title": "除夜野宿常州城外二首",
            "content": "行歌野哭两堪悲，远火低星渐向微。\r\n病眼不眠非守岁，乡音无伴苦思归。\r\n重衾脚冷知霜重，新沐头轻感发稀。\r\n多谢残灯不嫌客，孤舟一夜许相依。\r\n南来三见岁云徂，直恐终身走道途。\r\n老去怕看新历日，退归拟学旧桃符。\r\n烟花已作青春意，霜雪偏寻病客须。\r\n但把穷愁博长健，不辞醉后饮屠苏。"
        },
        {
            "title": "钱安道席上令歌者道服",
            "content": "乌府先生铁作肝，霜风卷地不知寒。\r\n犹嫌白发年前少，故点红灯雪里看。\r\n他日卜邻先有约，待君投绂我休官。\r\n如今且作华阳服，醉唱侬家七返丹。"
        },
        {
            "title": "柳氏二外甥求笔迹",
            "content": "退笔成山未足珍，读书万卷始通神。\r\n君家自有元和脚，莫厌家鸡更问人。\r\n一纸行书两绝诗，遂良须鬓已如丝。\r\n何当火急传家法，欲见诚悬笔谏时。"
        },
        {
            "title": "元日过丹阳明日立春寄鲁元翰",
            "content": "堆盘红缕细茵陈，巧与椒花两斗新。\r\n竹马异时宁信老，土牛明日莫辞春。\r\n西湖弄水犹应早，北寺观灯欲及辰。\r\n白发苍颜谁肯记，晓来频嚏为何人。"
        },
        {
            "title": "夜至永乐文长老院文时卧病退院",
            "content": "愁闻巴叟卧荒村，来打三更月下门。\r\n往事过年如昨日，此身未死得重论。\r\n老非怀土情相得，病不开堂道益尊。\r\n惟有孤栖旧时鹤，举头见客似长言。"
        },
        {
            "title": "虎丘寺",
            "content": "入门无平田，石路穿细岭。\r\n阴风生涧壑，古木翳潭井。\r\n湛卢谁复见，秋水光耿耿。\r\n铁花秀岩壁，杀气噤蛙黾。\r\n幽幽生公堂，左右立顽矿。\r\n当年或未信，异类服精猛。\r\n胡为百岁后，仙鬼互驰骋。\r\n窈然留新诗，读者为悲哽。\r\n东轩有佳致，云水丽千顷。\r\n熙熙览生物，春意颇凄冷。\r\n我来属无事，暖日相与永。\r\n喜鹊翻初旦，愁鸢蹲落景。\r\n坐见渔樵还，新月溪上影。\r\n悟彼良自咍，归田行可请。"
        },
        {
            "title": "李颀秀才善画山以两轴见寄仍有诗次韵答之",
            "content": "平生自是个中人，欲向渔舟便写真。\r\n诗句对君难出手，云泉劝我早抽身。\r\n年来白发惊秋速，长恐青山与世新。\r\n従此北归休怅望，囊中收得武林春。"
        },
        {
            "title": "吊天竺海月辩师三首",
            "content": "欲寻遗迹强沾裳，本自无生可得亡。\r\n今夜生公讲堂月，满庭依旧冷如霜。\r\n生死犹如臂屈伸，情钟我辈一酸辛。\r\n乐天不是蓬莱客，凭仗西方作主人。\r\n欲访浮云起灭因，无缘却见梦中身。\r\n安心好住王文度，此理何须更问人。"
        },
        {
            "title": "和柳子玉喜雪次韵仍呈述古",
            "content": "诗翁爱酒长如渴，瓶尽欲沽囊已竭。\r\n灯青火冷不成眠，一夜捻须吟喜雪。\r\n诗成就我觅欢处，我穷正与君仿佛。\r\n曷不走投陈孟公，有酒醉君仍饱德。\r\n琼瑶欲尽天应惜，更遣清光续残月。\r\n安得佳人擢素手，笑捧玉碗两奇绝。\r\n艳歌一曲回阳春，坐使高堂生暖热。"
        },
        {
            "title": "和钱安道寄惠建茶",
            "content": "我官于南今几时，尝尽溪茶与山茗。\r\n胸中似记故人面，口不能言心自省。\r\n为君细说我未暇，试评其略差可听。\r\n建溪所产虽不同，一一天与君子性。\r\n森然可爱不可慢，骨清肉腻和且正。\r\n雪花雨脚何足道，啜过始知真味永。\r\n纵复苦硬终可录，汲黯少戆宽饶猛。\r\n草茶无赖空有名，高者妖邪次顽懭。\r\n体轻虽复强浮泛，性滞偏工呕酸冷。\r\n其间绝品岂不佳，张禹纵贤非骨鲠。\r\n葵花玉?夸不易致，道路幽险隔云岭。\r\n谁知使者来自西，开缄磊落收百饼。\r\n嗅香嚼味本非别，透纸自觉光炯炯。\r\n粃糠团凤友小龙，奴隶日注臣双井。\r\n收藏爱惜待佳客，不敢包裹钻权幸。\r\n此诗有味君勿传，空使时人怒生瘿。"
        },
        {
            "title": "和述古冬日牡丹四首",
            "content": "一朵妖红翠欲流，春光回照雪霜羞。\r\n化工只欲呈新巧，不放闲花得少休。\r\n花开时节雨连风，却向霜余染烂红。\r\n漏泄春光私一物，此心未信出天工。\r\n当时只道鹤林仙，能遣秋花发杜鹃。\r\n谁信诗能回造化，直教霜卉放春妍。\r\n不分清霜入小园，故将诗律变寒暄。\r\n使君欲见蓝关咏，更倩韩郎为染根。"
        },
        {
            "title": "书双竹湛师房二首",
            "content": "我本江湖一钓舟，意嫌高屋冷飕飕。\r\n羡师此室才方丈，一炷清香尽日留。\r\n暮鼓朝钟自击撞，闭门孤枕对残釭。\r\n白灰旋拨通红火，卧听萧萧雨打窗。"
        },
        {
            "title": "宝山新开径",
            "content": "藤梢橘刺元无路，竹杖棕鞋不用扶。\r\n风自远来闻笑语，水分流处见江湖。\r\n回观佛骨青螺髻，踏遍仙人碧玉壶。\r\n野客归时山月上，棠梨叶战暝禽呼。"
        },
        {
            "title": "张子野年八十五尚闻买妾述古令作诗",
            "content": "锦里先生自笑狂，莫欺九尺鬓眉苍。\r\n诗人老去莺莺在，公子归来燕燕忙。\r\n柱下相君犹有齿，江南刺史已无肠。\r\n平生谬作安昌客，略遣彭宣到后堂。"
        },
        {
            "title": "贺陈述古弟章生子",
            "content": "郁葱佳气夜充闾，始见徐卿第二雏。\r\n甚欲去为汤饼客，惟愁错写弄AA14书。\r\n参军新妇贤相敌，阿大中郎喜有馀。\r\n我亦従来识英物，试教啼看定何如。"
        },
        {
            "title": "金门寺中见李西台与二钱（惟演易）唱和四绝",
            "content": "帝城春日帽檐斜，二陆初来尚忆家。\r\n未肯将盐下莼菜，已应知雪似杨花。\r\n生平贺老惯乘舟，骑马风前怕打头。\r\n欲问君王乞符竹，但忧无蟹有监州。\r\n（皆世所传钱氏故事。\r\n）西台妙迹继杨风，（凝式）。\r\n无限龙蛇洛寺中。\r\n一纸清诗吊兴废，尘埃零落梵王宫。\r\n五季文章堕劫灰，升平格力未全回。\r\n故知前辈宗徐庚，数首风流似玉台。"
        },
        {
            "title": "述古以诗见责屡不赴会复次前韵",
            "content": "我生孤癖本无邻，老病年来益自珍。\r\n肯对红裙辞白酒，但愁新进笑陈人。\r\n北山怨鹤休惊夜，南亩巾车欲及春。\r\n多谢清诗屡推毂，犭希膏那解转方轮。\r\n（来诗有云霄满轮之句。\r\n）"
        },
        {
            "title": "次韵述古过周长官夜饮",
            "content": "二更铙鼓动诸邻，百首新诗间八珍。\r\n已遣乱蛙成两部，更邀明月作三人。\r\n云烟湖寺家家境，灯火沙河夜夜春。\r\n曷不劝公勤秉烛，老来光景似奔轮。"
        },
        {
            "title": "次韵周长官寿星院同饯鲁少卿",
            "content": "琉璃百顷水仙家，风静湖平响钓车。\r\n寂历疏松欹晚照，伶俜寒蝶抱秋花。\r\n困眠不觉依蒲褐，归路相将踏桂华。\r\n更著纶巾披鹤氅，他年应作画图夸。"
        },
        {
            "title": "送杭州杜戚陈三掾罢官归乡",
            "content": "秋风摵摵鸣枯蓼，船阁荒村夜悄悄。\r\n正当逐客断肠时，君独歌呼醉连晓。\r\n老夫平生齐得丧，尚恋微官失轻矫。\r\n君今憔悴归无食，五斗未可秋毫小。\r\n君言失意能几时，月啖虾蟆行复皎。\r\n杀人无验中不快，此恨终身恐难了。\r\n徇时所得无几何，随手已遭忧患绕。\r\n期君正似种宿麦，忍饥待食明年麦。"
        },
        {
            "title": "九日湖上寻周李二君不见君亦见寻于湖上以诗",
            "content": "湖上野芙蓉，含思愁脉脉。\r\n娟然如静女，不肯傍阡陌。\r\n诗人杳未来，霜艳冷难宅。\r\n君行逐鸥鹭，出处浩莫测。\r\n苇间闻拏音，云表已飞屐。\r\n使我终日寻，逢花不忍摘。\r\n人生如朝露，要作百年客。\r\n喟彼终岁劳，幸兹一日泽。\r\n愿言竟不遂，人事多乖隔。\r\n悟此知有命，沉忧伤魂魄。"
        },
        {
            "title": "胡穆秀才遗古铜器似鼎而小上有两柱可以覆而",
            "content": "只耳兽啮环，长唇鹅擘喙。\r\n三趾下锐春蒲短，两柱高张秋菌细。\r\n君看翻覆俯仰间，覆成三角翻两髻。\r\n古书虽满腹，（古有篆五字不可识）。\r\n苟有用我亦随世。\r\n嗟君一见呼作鼎，才注升合已漂逝。\r\n不如学鸱夷，尽日盛酒真良计。"
        },
        {
            "title": "游诸佛舍一日饮酽茶七盏戏书勤师壁",
            "content": "（一作六月六日以病在告，独游湖上诸寺，晚谒损之，戏留七绝）示病维摩元不病，在家灵运已忘家。\r\n何烦魏帝一丸药，且尽卢仝七碗茶。"
        },
        {
            "title": "九日舟中望见有美堂上鲁少卿饮处以诗戏之",
            "content": "指点云间数点红，笙歌正拥紫髯翁。\r\n谁知爱酒龙山客，却在渔舟一叶中。\r\n西阁珠帘卷落晖，水沉烟断佩声微。\r\n遥知通德凄凉甚，拥髻无言怨未归。"
        },
        {
            "title": "明日重九亦以病不赴述古会再用前韵",
            "content": "月入秋帷病枕凉，霜飞夜簟故衾香。\r\n可怜吹帽狂司马，空对亲舂老孟光。\r\n不作雍容倾座上，翻成肮脏倚门旁。\r\n人间此会论今古，细看茱萸感叹长。"
        },
        {
            "title": "初自径山归述古召饮介亭以病先起",
            "content": "西风初作十分凉，喜见新橙透甲香。\r\n迟暮赏心惊节物，登临病眼怯秋光。\r\n惯眠处士云庵里，倦醉佳人锦瑟旁。\r\n犹有梦回清兴在，卧闻归路乐声长。"
        },
        {
            "title": "雪后至临平与柳子玉同至僧舍见陈尉列",
            "content": "落帆古戍下，积雪高如丘。\r\n强邀诗老出，疏髯散飕飗。\r\n僧房有宿火，手足渐和柔。\r\n静士素寡言，相对自忘忧。\r\n铜炉擢烟穗，石鼎浮霜沤。\r\n征夫念前路，急鼓催行舟。\r\n我行虽有程，坐稳且复留。\r\n大哉天地间，此生得浮游。"
        },
        {
            "title": "径山道中次韵答周长官兼赠苏寺丞",
            "content": "年来战纷华，渐觉夫子胜。\r\n欲求五亩宅，洒扫乐清净。\r\n学道恨日浅，问禅惭听莹。\r\n聊为山水行，遂此麋鹿性。\r\n独游吾未果，觅伴谁复听。\r\n吾宗古遗直，穷达付前定。\r\n餔糟醉方熟，洒面呼不醒。\r\n奈何效燕蝠，屡欲争晨暝。\r\n不如従我游，高论发犀柄。\r\n溪南渡横木，山寺称小径。\r\n（太平寺，俗号小径山。\r\n）幽寻自兹始，归路微月映。\r\n南望功臣山，云外盘飞磴。\r\n三更渡锦水，再宿留石镜。\r\n缅怀周与李，能作洛生咏。\r\n明朝二子至，诗律严号令。\r\n篮舆置纸笔，得句轻千乘。\r\n玲珑苦奇秀，名实巧相称。\r\n九仙更幽绝，笑语千山应。\r\n空岩侧破瓮，飞流洒浮磬。\r\n山前见?亦，候吏铙鼓竞。\r\n我生本艰奇，尘土满釜甑。\r\n山禽与野兽，知我久蹭蹬。\r\n笑谓候吏还，御虎吾有命。\r\n径山虽云远，行李稍可并。\r\n颇讶王子猷，忽起山阴兴。\r\n但报菊花开，吾当理归榜。"
        },
        {
            "title": "海会寺清心堂",
            "content": "南郭子綦初丧我，西来达摩尚求心。\r\n此堂不说有清浊，游客自观随浅深。\r\n两岁频为山水役，一溪长照雪霜侵。\r\n纷纷无补竟何事，惭愧高人闭户吟。"
        },
        {
            "title": "陌上花三首（并引）",
            "content": "游九仙山，闻里中儿歌《陌上花》。\r\n父老云：吴越王妃每岁春必归临安，王以书遗妃曰：\"陌上花开，可缓缓归矣。\r\n\"吴人用其语为歌，含思宛转，听之凄然，而其词鄙野，为易之云。\r\n陌上花开蝴蝶飞，江山犹是昔人非。\r\n遗民几度垂垂老，游女长歌缓缓归。\r\n陌上山花无数开，路人争看翠骈来。\r\n若为留得堂堂去，且更従教缓缓回。\r\n生前富贵草头露，身后风流陌上花。\r\n已作迟迟君去鲁，犹歌缓缓妾回家。"
        },
        {
            "title": "宿海会寺",
            "content": "篮舆三日山中行，山中信美少旷平。\r\n下投黄泉上青冥，线路每与猿猱争。\r\n重楼束缚遭涧坑，两股酸辛饥肠鸣。\r\n北度飞桥踏彭铿，缭垣百步如古城。\r\n大钟横撞千指迎，高堂延客夜不扃。\r\n杉槽漆斛江河倾，本来无垢洗更轻。\r\n倒床鼻息四邻惊，紞如五鼓天未明。\r\n木鱼呼粥亮且清，不闻人声闻履声。"
        },
        {
            "title": "再游径山",
            "content": "老人登山汗如濯，到山困卧呼不觉。\r\n觉来五鼓日三竿，始信孤云天一握。\r\n（古语云：孤云两角，去天一握。\r\n）平生未省出艰险，两足惯曾行荦确。\r\n含晖亭上望东溟，凌霄峰头挹南岳。\r\n共爱丝杉翠丝乱，谁见玉芝红玉琢。\r\n白云何事自来往，明月长圆无晦朔。\r\n（山有白云峰、明月庵。\r\n）冢上鸡鸣犹忆钦，山前凤舞远征璞。\r\n雪窗驯兔元不死，烟岭孤猿苦难捉。\r\n従来白足傲死生，不怕黄巾把刀槊。\r\n榻上双痕凛然在，剑头一吷何须角。\r\n（以上皆山中故事。\r\n）嗟我昏顽晚闻道，与世龃龉空多学。\r\n灵水先除眼界花，（龙井水洗眼有效。\r\n）清诗为洗心源浊。\r\n骚人未要逃竞病，禅老但喜闻剥啄。\r\n此生更得几回来，従今有暇无辞数。"
        },
        {
            "title": "登玲珑山",
            "content": "何年僵立两苍龙，瘦脊盘盘尚倚空。\r\n翠浪舞翻红罢亚，白云穿破碧玲珑。\r\n三休亭上工延月，九折岩前巧贮风。\r\n脚力尽时山更好，莫将有限趁无穷。"
        },
        {
            "title": "临安三绝  锦溪",
            "content": "楚人休笑沐猴冠，越俗徒夸翁子贤。\r\n五百年间异人出，尽将锦绣裹山川。"
        },
        {
            "title": "游东西岩（即谢安东山也。）",
            "content": "谢公含雅量，世运属艰难。\r\n况复情所钟，感慨萃中年。\r\n正赖丝与竹，陶写有馀欢。\r\n尝恐儿辈觉，坐令高趣阑。\r\n独携缥缈人，来上东西山。\r\n放怀事物外，徙倚弄云泉。\r\n一旦功业成，管蔡复流言。\r\n慷慨桓野王，哀歌和清弹。\r\n挽须起流涕，始知使君贤。\r\n意长日月促，卧病已辛酸。\r\n恸哭西州门，往驾那复还。\r\n空馀行乐处，古木昏苍烟。"
        },
        {
            "title": "临安三绝  将军树",
            "content": "阿坚泽畔菰蒲节，玄德墙头羽葆桑。\r\n不会世间闲草木，与人何事管兴亡。"
        },
        {
            "title": "与周长官李秀才游径山二君先以诗见寄次其韵",
            "content": "少年饮红裙，酒尽推不去。\r\n呼来径山下，试与洗尘雾。\r\n瘦马惜障泥，临流不肯渡。\r\n独有汝南君，従我无朝暮。\r\n肯将红尘脚，暂着白云屦。\r\n嗟我与世人，何异笑百步。\r\n功名一破甑，弃置何用顾。\r\n更凭陶靖节，往问征夫路。\r\n龙亦恋故居，百年尚来去。\r\n至今雨雹夜，殿暗风缠雾。\r\n而我弃乡国，大江忘北渡。\r\n便欲此山前，筑室安迟暮。\r\n又恐太幽独，岁晚霜入屦。\r\n同游得李生，仄足随蹇步。\r\n孔明不自爱，临老起三顾。\r\n吾归便却扫，谁踏门前路。"
        },
        {
            "title": "东阳水乐亭（为东阳令王都官概作。）",
            "content": "君不学白公引泾东注渭，五斗黄泥一钟水。\r\n又不学哥舒横行西海头，归来羯鼓打凉州。\r\n但向空山石壁下，爱此有声无用之清流。\r\n流泉无纟玄石无窍，强名水乐人人笑。\r\n惯见山僧已厌听，多情海月空留照。\r\n洞庭不复来轩辕，至今鱼龙舞钧天。\r\n闻道磬襄东入海，遗声恐在海山间。\r\n锵然涧谷含宫徵，节奏未成君独喜。\r\n不须写入薰风纟玄，纵有此声无此耳。"
        },
        {
            "title": "八月十五日看潮五绝",
            "content": "定知玉兔十分圆，已作霜风九月寒。\r\n寄语重门休上钥，夜潮留向月中看。\r\n万人鼓噪慑吴侬，犹似浮江老阿童。\r\n欲识潮头高几许，越山浑在浪花中。\r\n江边身世两悠悠，久与沧波共白头。\r\n造物亦知人易老，故教江水更西流。\r\n吴儿生长狎涛渊，冒利轻生不自怜。\r\n东海若知明主意，应教斥卤变桑田。\r\n（是时新有旨禁弄潮。\r\n）江神河伯两醯鸡，海若东来气吐霓。\r\n安得夫差水犀手，三千强弩射潮低。\r\n（吴越王尝以弓弩射潮头，与海神战，自尔水不近城。\r\n）"
        },
        {
            "title": "赠治易僧智周",
            "content": "寒窗孤坐冻生瓶，尚把遗编照露萤。\r\n阁束九师新得妙，梦吞三画旧通灵。\r\n断弦挂壁知音丧，（师与契嵩深相知，时已逝矣。\r\n）挥尘空山乱石听。\r\n斋罢何须更临水，胸中自有洗心经。"
        },
        {
            "title": "临安三绝  石镜",
            "content": "山鸡舞破半岩云，菱叶开残野水春。\r\n应笑武都山下土，枉教明月殉佳人。"
        },
        {
            "title": "有美堂暴雨",
            "content": "游人脚底一声雷，满座顽云拨不开。\r\n天外黑风吹海立，浙东飞雨过江来。\r\n十分潋滟金樽凸，千杖敲铿羯鼓催。\r\n唤起谪仙泉洒面，倒倾蛟室泻琼瑰。"
        },
        {
            "title": "九日寻臻阇梨遂泛小舟至勤师院二首",
            "content": "白发长嫌岁月侵，病眸兼怕酒杯深。\r\n南屏老宿闲相过，东阁郎君懒重寻。\r\n试碾露芽烹白雪，休拈霜蕊嚼黄金。\r\n扁舟又截平湖去，欲访孤山支道林。\r\n湖上青山翠作堆，葱葱郁郁气佳哉。\r\n笙歌丛里抽身出，云水光中洗眼来。\r\n白足赤髭迎我笑，拒霜黄菊为谁开。\r\n明年桑苎煎茶处，忆著衰翁首重回。\r\n（皎然有《九日与陆羽煎茶》诗，羽自号桑苎翁。\r\n馀来年九日去此久矣。\r\n）"
        },
        {
            "title": "与述古自有美堂乘月夜归",
            "content": "娟娟云月稍侵轩，潋潋星河半隐山。\r\n鱼钥未收清夜永，凤箫犹在翠微间。\r\n凄风瑟缩经纟玄柱，香雾凄迷着髻鬟。\r\n共喜使君能鼓乐，万人争看火城还。"
        },
        {
            "title": "孤山二咏（并引）",
            "content": "孤山有陈时柏二株。\r\n其一为人所薪，山下老人自为儿已见其枯矣，然坚悍如金石，愈于未枯者。\r\n僧志诠作堂于其侧，名之曰柏堂。\r\n堂与白公居易竹阁相连。\r\n属余作二诗以记之。\r\n柏堂道人手种几生前，鹤骨龙姿尚宛然。\r\n双干一先神物化，九朝三见太平年。\r\n忽惊华构依岩出，乞与佳名到处传。\r\n此柏未枯君记取，灰心聊伴小乘禅。\r\n竹阁海山兜率两茫然，古寺无人竹满轩。\r\n白鹤不留归后语，苍龙犹是种时孙。\r\n两丛却似萧郎笔，千亩空怀渭上村。\r\n欲把新诗问遗像，病维摩诘更无言。"
        },
        {
            "title": "汪覃秀才久留山中以诗见寄次其韵",
            "content": "季子应嗔不下机，弃家来伴碧云师。\r\n中秋冷坐无因醉，半月长斋未肯辞。\r\n掷简摇毫无忤色，（汪善书，托写诸人诗。\r\n）投名入社有新诗。\r\n飞腾桂籍他年事，莫忘山中采药时。"
        },
        {
            "title": "洞霄宫",
            "content": "上帝高居愍世顽，故留琼馆在凡间。\r\n青山九锁不易到，作者七人相对闲。\r\n（《论语》云作者七人矣，今监宫凡七人。\r\n）庭下流泉翠蛟舞，洞中飞鼠白鸦翻。\r\n长松怪石宜霜鬓，不用金丹苦驻颜。"
        },
        {
            "title": "癸丑春分后雪",
            "content": "雪入春分省见稀，半开桃李不胜威。\r\n应惭落地梅花识，却作漫天柳絮飞。\r\n不分东君专节物，故将新巧发阴机。\r\n従今造物尤难料，更暖须留御腊衣。"
        },
        {
            "title": "虎跑泉",
            "content": "亭亭石塔东峰上，此老初来百神仰。\r\n虎移泉眼趁行脚，龙作浪花供抚掌。\r\n至今游人灌濯罢，卧听空阶环玦响。\r\n故知此老如此泉，莫作人间去来想。"
        },
        {
            "title": "宿九仙山（九仙谓左元放、许迈、王、谢之流",
            "content": "风流王谢古仙真，一去空山五百春。\r\n玉室金堂馀汉士，桃花流水失秦人。\r\n困眠一榻香凝帐，梦绕千岩冷逼身。\r\n夜半老僧呼客起，云峰缺处涌冰轮。"
        },
        {
            "title": "病中独游净慈谒本长老周长官以诗见寄仍邀游",
            "content": "卧闻禅老入南山，净扫清风五百间。\r\n我与世疏宜独往，君缘诗好不容攀。\r\n自知乐事年年减，难得高人日日闲。\r\n欲问云公觅心地，要知何处是无还。\r\n（《楞严经》云：我今示汝无所还地。\r\n）"
        },
        {
            "title": "佛日山荣长老方丈五绝",
            "content": "陶令思归久未成，远公不出但闻名。\r\n山中只有苍髯叟，数里萧萧管送迎。\r\n千株玉槊搀云立，一穗珠旒落镜寒。\r\n何处霜眉碧眼客，结为三友冷相看。\r\n东麓云根露角牙，细泉幽咽走金沙。\r\n不堪土肉埋山骨，未放苍龙浴渥洼。\r\n食罢茶瓯未要深，清风一榻抵千金。\r\n腹摇鼻息庭花落，还尽平生未足心。\r\n日射回廊午枕明，水沉销尽碧烟横。\r\n山人睡觉无人见，只有飞蚊绕鬓鸣。"
        },
        {
            "title": "韩子华石淙庄",
            "content": "绛侯百万兵，尚畏书牍背。\r\n功名意不已，数与危机会。\r\n我公抱绝识，凛凛镇横溃。\r\n欲收伊吕迹，远与巢由对。\r\n誓言虽未従，久已断诸内。\r\n区区为怀祖，颇觉羲之隘。\r\n此身随造物，一叶舞澎湃。\r\n田园不早定，归宿终安在。\r\n彼美石淙庄，每到百事废。\r\n泉流知人意，屈折作涛濑。\r\n寒光洗肝膈，清响跨竽籁。\r\n我旧门前客，放言不自外。\r\n园中亦何有，荟蔚可胜计。\r\n请公试回首，岁晚余苍桧。"
        },
        {
            "title": "病中游祖塔院",
            "content": "紫李黄瓜村路香，乌纱白葛道衣凉。\r\n闭门野寺松阴转，欹枕风轩客梦长。\r\n因病得闲殊不恶，安心是药更无方。\r\n道人不惜阶前水，借与匏樽自在尝。"
        },
        {
            "title": "过广爱寺见三学演师观杨惠之塑宝山朱瑶画文",
            "content": "寓世身如梦，安闲日似年。\r\n败蒲翻覆卧，破裓再三连。\r\n劝客眠风竹，长斋饮石泉。\r\n回头万事错，自笑觉师贤。\r\n妙迹苦难寻，兹山见几层。\r\n乱峰螺髻出，绝涧阵云崩。\r\n措意元同画，观空欲问僧。\r\n莫教林下意，终老叹何曾。\r\n朱瑶唐晚辈，得法尚雄深。\r\n满寺空遗迹，何人识苦心。\r\n长廊欹雨脚，破壁撼钟音。\r\n成败无穷事，他年复吊今。"
        },
        {
            "title": "唐道人言天目山上俯视雷雨每大雷电但闻云中",
            "content": "已外浮名更外身，区区雷电若为神。\r\n山头只作婴儿看，无限人间失箸人。"
        },
        {
            "title": "席上代人赠别三首",
            "content": "凄音怨乱不成歌，纵使重来奈老何。\r\n泪眼无穷似梅雨，一番匀了一番多。\r\n天上麒麟岂混尘，笼中翡翠不由身。\r\n那知昨夜香闺里，更有偷啼暗别人。\r\n莲子劈开须见臆，楸枰著尽更无期。\r\n破衫却有重逢处，一饭何曾忘却时。"
        },
        {
            "title": "会客有美堂周邠长官与数僧同泛湖往北山湖中",
            "content": "蔼蔼君诗似岭云，従来不许醉红裙。\r\n不知野屐穿山翠，惟见轻桡破浪纹。\r\n颇忆呼卢袁彦道，难邀骂座灌将军。\r\n（皆取其有服也。\r\n）晚风落日元无主，不惜清凉与子分。\r\n载酒无人过子云，掩关昼卧客书裙。\r\n歌喉不共听珠贯，醉面何因作缬纹。\r\n僧侣且陪香火社，诗坛欲敛鹳鹅军。\r\n凭君遍绕湖边寺，涨渌晴来已十分。"
        },
        {
            "title": "僧清顺新作垂云亭",
            "content": "江山虽有余，亭榭苦难稳。\r\n登临不得要，万象各偃蹇。\r\n惜哉垂云轩，此地得何晚。\r\n天功争向背，诗眼巧增损。\r\n路穷朱栏出，山破石壁狠。\r\n海门浸坤轴，湖尾抱云巘。\r\n葱葱城郭丽，淡淡烟村远。\r\n纷纷乌鹊去，一一渔樵返。\r\n雄观快新获，微景收昔遁。\r\n道人真古人，啸咏慕嵇阮。\r\n空斋卧蒲褐，芒屦每自捆。\r\n天怜诗人穷，乞与供诗本。\r\n我诗久不作，荒涩旋锄垦。\r\n従君觅佳句，咀嚼废朝饭。"
        },
        {
            "title": "宝山昼睡",
            "content": "七尺顽躯走世尘，十围便腹贮天真。\r\n此中空洞浑无物，何止容君数百人。"
        },
        {
            "title": "与临安令宗人同年剧饮",
            "content": "我虽不解饮，把盏欢意足。\r\n试呼白发感秋人，令唱黄鸡催晓曲。\r\n与君登科如隔晨，敝袍霜叶空残绿。\r\n如今莫问老与少，儿子森森如立竹。\r\n黄鸡催晓不须愁，老尽世人非我独。"
        },
        {
            "title": "追和子由去岁试举人洛下所寄诗五首暴雨初晴",
            "content": "秋后风光雨后山，满城流水碧潺潺。\r\n烟云好处无多子，及取昏鸦未到间。\r\n洛邑従来天地中，嵩高苍翠北邙红。\r\n风流耆旧消磨尽，只有青山对病翁。\r\n（谓富公也。\r\n）白汗翻浆午景前，雨余风物便萧然。\r\n应倾半熟鹅黄酒，照见新晴水碧天。\r\n疾雷破屋雨翻河，一扫清风未觉多。\r\n应似画师吴道子，高堂巨壁写降魔。\r\n客路三年不见山，上楼相对梦魂间。\r\n明朝却踏红尘去，羞向清伊照病颜。"
        },
        {
            "title": "于潜僧绿筠轩",
            "content": "可使食无肉，不可居无竹。\r\n无肉令人瘦，无竹令人俗。\r\n人瘦尚可肥，士俗不可医。\r\n旁人笑此言，似高还似痴。\r\n若对此君仍大嚼，世间那有扬州鹤。"
        },
        {
            "title": "自昌化双溪馆下步寻溪源至治平寺二首",
            "content": "乱山滴翠衣裘重，双涧响空窗户摇。\r\n饱食不嫌溪笋瘦，穿林闲觅野芎苗。\r\n却愁县令知游寺，尚喜渔人争渡桥。\r\n正似醴泉山下路，桑枝刺眼麦齐腰。\r\n每见田园辄自招，倦飞不拟控扶摇。\r\n共疑杨恽非锄豆，谁信刘章解立苗。\r\n老去尚餐彭泽米，梦归时到锦江桥。\r\n宦游莫作无家客，举族长悬似细腰。"
        },
        {
            "title": "于潜令刁同年野翁亭",
            "content": "山翁不出山，溪翁长在溪。\r\n（前二令作二翁亭。\r\n）不如野翁来往溪山间，上友麋鹿下凫鹥，问翁何所乐，三年不去烦推挤。\r\n翁言此间亦有乐，非丝非竹非蛾眉。\r\n山人醉后铁冠落，溪女笑时银栉低。\r\n我来观政问风谣，皆云吠犬足生氂。\r\n但恐此翁一旦舍此去，长使山人索寞溪女啼。\r\n（天目山唐道士常冠铁冠，于潜妇女皆插大银栉，长尺许，谓之蓬沓。\r\n）"
        },
        {
            "title": "李钤辖坐上分题戴花",
            "content": "二八佳人细马驮，十千美酒渭城歌。\r\n帘前柳絮惊春晚，头上花枝奈老何。\r\n露湿醉巾香掩冉，月明归路影婆娑。\r\n绿珠吹笛何时见，欲把斜红插皂罗。"
        },
        {
            "title": "述古闻之明日即来坐上复用前韵同赋",
            "content": "仙衣不用剪刀裁，国色初酣卯酒来。\r\n太守问花花有语，为君零落为君开。"
        },
        {
            "title": "吉祥寺花将落而述古不至",
            "content": "今岁东风巧剪裁，含情只待使君来。\r\n对花无信花应恨，直恐明年便不开。"
        },
        {
            "title": "立秋日祷雨宿灵隐寺同周徐二令",
            "content": "百重堆案掣身闲，一叶秋声对榻眠。\r\n床下雪霜侵户月，枕中琴筑落阶泉。\r\n崎岖世味尝应遍，寂寞山栖老渐便。\r\n惟有悯农心尚在，起瞻云汉更茫然。"
        },
        {
            "title": "月兔茶",
            "content": "环非环，玦非玦，中有迷离玉兔儿。\r\n一似佳人裙上月，月圆还缺缺还圆，此月一缺圆何年。\r\n君不见斗茶公子不忍斗小团，上有双衔绶带双飞鸾。"
        },
        {
            "title": "次韵代留别",
            "content": "绛蜡烧残玉斝飞，离歌唱彻万行啼。\r\n他年一舸鸱夷去，应记侬家旧住西。"
        },
        {
            "title": "于潜女",
            "content": "青裙缟袂于潜女，两足如霜不穿屦。\r\n?奢沙鬓发丝穿柠，蓬沓障前走风雨。\r\n老濞宫妆传父祖，至今遗民悲故主。\r\n苕溪杨柳初飞絮，照溪画眉渡溪去。\r\n逢郎樵归相媚妩，不信姬姜有齐鲁。"
        },
        {
            "title": "薄命佳人",
            "content": "双颊凝酥发抹漆，眼光入帘珠的皪。\r\n故将白练作仙衣，不许红膏污天质。\r\n吴音娇软带儿痴，无限闲愁总未知。\r\n自古佳人多命薄，闭门春尽杨花落。"
        },
        {
            "title": "赠别",
            "content": "青鸟衔巾久欲飞，黄莺别主更悲啼。\r\n殷勤莫忘分携处，湖水东边凤岭西。"
        },
        {
            "title": "次韵孙莘老见赠时莘老移庐州因以别之",
            "content": "炉锤一手赋形殊，造物无心敢忘渠。\r\n我本疏顽固当尔，子犹沦落况其余。\r\n龚黄侧畔难言政，罗赵前头且眩书。\r\n（莘老见称政事与书，而莘老书至不工。\r\n）惟有阳关一杯酒，殷勤重唱赠离居。"
        },
        {
            "title": "寒食未明至湖上太守未来两县令先在",
            "content": "城头月落尚啼乌，乌榜红舷早满湖。\r\n鼓吹未容迎五马，水云先已飏双凫。\r\n映山黄帽螭头舫，夹道青烟鹊尾炉。\r\n老病逢春只思睡，独求僧榻寄须臾。"
        },
        {
            "title": "湖上夜归",
            "content": "我饮不尽器，半酣尤味长。\r\n篮舆湖上归，春风吹面凉。\r\n行到孤山西，夜色已苍苍。\r\n清吟杂梦寐，得句旋已忘。\r\n尚记梨花村，依依闻暗香。\r\n入城定何时，宾客半在亡。\r\n睡眼忽惊矍，繁灯闹河塘。\r\n市人拍手笑，状如失林AA14。\r\n始悟山野姿，异趣难自强。\r\n人生安为乐，吾策殊未良。"
        },
        {
            "title": "山村五绝",
            "content": "竹篱茅屋趁溪斜，春入山村处处花。\r\n无象太平还有象，孤烟起处是人家。\r\n烟雨濛濛鸡犬声，有生何处不安生。\r\n但教黄犊无人佩，布谷何劳也劝耕。\r\n老翁七十自腰镰，惭愧春山笋蕨甜。\r\n岂是闻韶解忘味，迩来三月食无盐。\r\n杖藜裹饭去匆匆，过眼青钱转手空。\r\n赢得儿童语音好，一年强半在城中。\r\n窃禄忘归我自羞，丰年底事汝忧愁。\r\n不须更待飞鸢坠，方念平生马少游。"
        },
        {
            "title": "新城道中二首",
            "content": "东风知我欲山行，吹断檐间积雨声。\r\n岭上晴云披絮帽，树头初日挂铜钲。\r\n野桃含笑竹篱短，溪柳自摇沙水清。\r\n西崦人家应最乐，煮芹烧笋饷春耕。\r\n身世悠悠我此行，溪边委辔听溪声。\r\n散材畏见搜林斧，疲马思闻卷旆钲。\r\n细雨足时茶户喜，乱山深处长官清。\r\n人间岐路知多少，试向桑田问耦耕。"
        },
        {
            "title": "自普照游二庵",
            "content": "长松吟风晚雨细，东庵半掩西庵闭。\r\n山行尽日不逢人，浥浥野梅香入袂。\r\n居僧笑我恋清景，自厌山深出无计。\r\n我虽爱山亦自笑，独往神伤后难继。\r\n不如西湖饮美酒，红杏碧桃香覆髻。\r\n作诗寄谢采薇翁，本不避人那避世。"
        },
        {
            "title": "独游富阳普照寺",
            "content": "富春真古邑，此寺亦唐余。\r\n鹤老依乔木，龙归护赐书。\r\n连筒春水远，出谷晚钟疏。\r\n欲继江潮韵，何人为起予。"
        },
        {
            "title": "富阳妙庭观董双成故宅发地得丹鼎覆以铜盘承",
            "content": "鼎在耳二首人去山空鹤不归，丹亡鼎在世徒悲。\r\n可怜九转功成后，却把飞升乞内芝。\r\n琉璃击碎走金丹，无复神光发旧坛。\r\n时有世人来舐鼎，俗随鸡犬事刘安。"
        },
        {
            "title": "风水洞二首和李节推",
            "content": "风转鸣空穴，泉幽泻石门。\r\n虚心闻地籁，妄意觅桃源。\r\n过客诗难好，居僧语不繁。\r\n归瓶得冰雪，清冷慰文园。\r\n山前雨水隔尘凡，山上仙风舞桧杉。\r\n细细龙鳞生乱石，团团羊角转空岩。\r\n冯夷窟宅非梁栋，御寇车舆谢辔衔。\r\n世事渐艰吾欲去，永随二子脱讥谗。"
        },
        {
            "title": "往富阳新城李节推先行三日留风水洞见待",
            "content": "春山磔磔鸣春禽，此间不可无我吟。\r\n路长漫漫傍江浦，此间不可无君语。\r\n金鱼池边不见君，追君直过定山村。\r\n路人皆言君未远，骑马少年清且婉。\r\n风岩水穴旧闻名，只隔山溪夜不行。\r\n溪桥晓溜浮梅萼，知君系马岩花落。\r\n出城三日尚逶迟，妻孥怪骂归何时。\r\n世上小儿夸疾走，如君相待今安有。"
        },
        {
            "title": "饮湖上初晴后雨二首",
            "content": "（一）\r\n朝曦迎客艳重冈，晚雨留人入醉乡。\r\n此意自佳君不会，一杯当属水仙王。\r\n（湖上有水仙王庙。）\r\n（二）\r\n水光潋滟晴方好，山色空濛雨亦奇。\r\n欲把西湖比西子，淡妆浓抹总相宜。\r\n【注释】：①饮湖上：在西湖的船上饮酒。\r\n②潋滟：水波荡漾的样子、波光闪动的样子。 \r\n③空蒙（与三点水的“蒙”通用）：细雨迷茫的样子。 \r\n④亦：也。\r\n⑤奇：奇妙。 \r\n⑥西子：即西施，春秋时代越国著名的美女。\r\n⑦总相宜：总是很合适。\r\n⑧方好：正显得美。【译文】：　　（一）\r\n　　晴天的西湖，水上波光荡漾，闪烁耀眼，正好展示着那美丽的风貌。雨天的西湖，山中云雾朦胧，缥缥渺渺，又显出别一番奇妙景致。\r\n　　（二）\r\n　　潋滟水光是她浓艳的粉脂，空蒙山色是她淡雅的妆饰，我想最好把西湖比作西施，不管她怎样打扮，总能很好地烘托出天生丽质和迷人的神韵。【赏析】：　　这是一首赞美西湖美景的诗，写于诗人任杭州通判期间。原作有两首，这是第二首。 \r\n　　首句“水光潋滟晴方好”描写西湖晴天的水光：在灿烂的阳光照耀下，西湖水波荡漾，波光闪闪，十分美丽。次句“山色空蒙雨亦奇”描写雨天的山色：在雨幕笼罩下，西湖周围的群山，迷迷茫茫，若有若无，非常奇妙。从题目可以得知，这一天诗人在西湖游宴，起初阳光明丽，后来下起了雨。在善于领略自然美景的诗人眼中，西湖的晴姿雨态都是美好奇妙的。“晴方好”“雨亦奇”，是诗人对西湖美景的赞誉。 \r\n　　“欲把西湖比西子，淡妆浓抹总相宜”两句，诗人用一个奇妙而又贴切的比喻，写出了西湖的神韵。诗人之所以拿西施来比西湖，不仅是因为二者同在越地，同有一个“西”字，同样具有婀娜多姿的阴柔之美，更主要的是她们都具有天然美的姿质，不用借助外物，不必依靠人为的修饰，随时都能展现美的风致。西施无论浓施粉黛还是淡描娥眉，总是风姿绰约的；西湖不管晴姿雨态还是花朝月夕，都美妙无比，令人神往。这个比喻得到后世的公认，从此，“西子湖”就成了西湖的别称。而且二者同处吴越地区，所以运用这个比喻。"
        },
        {
            "title": "五月十日与吕仲甫周邠僧惠勤惠思清顺可久惟",
            "content": "三吴雨连月，湖水日夜添。\r\n寻僧去无路，潋潋水拍檐。\r\n驾言徂北山，得与幽人兼。\r\n清风洗昏翳，晚景分浓纤。\r\n缥缈朱楼人，斜阳半疏帘。\r\n临风一挥手，怅焉起遐瞻。\r\n世人骛朝市，独向溪山廉。\r\n此乐得有命，轻薄神所歼。"
        },
        {
            "title": "有以官法酒见饷者因用前韵求述古为移厨饮湖",
            "content": "喜逢门外白衣人，欲脍湖中赤玉鳞。\r\n游舫已妆吴榜稳，舞衫初试越罗新。\r\n欲将渔钓追黄帽，未要靴刀抹绛巾。\r\n芳意十分强半在，为君先踏水边春。"
        },
        {
            "title": "正月二十一日病后述古邀往城外寻春",
            "content": "屋上山禽苦唤人，槛前冰沼忽生鳞。\r\n老来厌逐红裙醉，病起空惊白发新。\r\n卧听使君鸣鼓角，试呼稚子整冠巾。\r\n曲栏幽榭终寒窘，一看郊原浩荡春。"
        },
        {
            "title": "上元过祥符僧可久房萧然无灯火",
            "content": "门前歌鼓斗分朋，一室清风冷欲冰。\r\n不把琉璃闲照佛，始知无尽本无灯。"
        },
        {
            "title": "祥符寺九曲观灯",
            "content": "纱笼擎烛迎门入，银叶烧香见客邀。\r\n金鼎转丹光吐夜，宝珠穿蚁闹连宵。\r\n波翻焰里元相激，鱼舞汤中不畏焦。\r\n明日酒醒空想像，清吟半逐梦魂销。"
        },
        {
            "title": "法惠寺横翠阁",
            "content": "朝见吴山横，暮见吴山纵。\r\n吴山故多态，转侧为君容。\r\n幽人起朱阁，空洞更无物。\r\n惟有千步冈，东西作帘额。\r\n春来故国归无期，人言悲秋春更悲。\r\n已泛平湖思濯锦，更看横翠忆峨眉。\r\n雕栏能得几时好，不独凭栏人易老。\r\n百年兴废更堪哀，悬知草莽化池台。\r\n游人寻我旧游处，但觅吴山横处来。"
        },
        {
            "title": "正月九日有美堂饮醉归径睡五鼓方醒不复能眠",
            "content": "之众人事纷扰，志士独悄悄。\r\n何异琵琶弦，常遭腰鼓闹。\r\n三杯忘万虑，醒后还皎皎。\r\n有如辘轳索，已脱重萦绕。\r\n家人自约敕，始慕陈妇孝。\r\n可怜原巨先，放荡今谁吊。\r\n平生嗜羊炙，识味肯轻饱。\r\n烹蛇啖蛙蛤，颇讶能稍稍。\r\n忧来自不寐，起视天汉渺。\r\n阑干玉绳纸，耿耿太白晓。"
        },
        {
            "title": "次韵答章传道见赠",
            "content": "并生天地宇，同阅古今宙。\r\n视下则有高，无前孰为后。\r\n达人千钧弩，一弛难再彀。\r\n下士沐猴冠，已系犹跳骤。\r\n欲将驹过隙，坐待石穿溜。\r\n君看汉唐主，宫殿悲麦秀。\r\n而况彼区区，何异一醉富。\r\n鶢鶋非所养，俯仰眩金奏。\r\n髑髅有余乐，不博南面后。\r\n嗟我昔少年，守道贫非疚。\r\n自従出求仕，役物恐见囿。\r\n马融既依梁，班固亦事窦。\r\n效颦岂不欲，顽质谢镌镂。\r\n仄闻长者言，婞直非养寿。\r\n唾面慎勿拭，出胯当俯就。\r\n居然成懒废，敢复齿豪右。\r\n子如照海珠，网目疏见漏。\r\n宏材乏近用，巧舞困短袖。\r\n坐令倾国容，临老见邂逅。\r\n吾衰信久矣，书绝十年旧。\r\n门前可罗雀，感子烦屡叩。\r\n愿言歌缁衣，子粲还予授。"
        },
        {
            "title": "宋叔达家听琵琶",
            "content": "数弦已品龙香拨，半面犹遮凤尾槽。\r\n新曲翻従玉连锁，旧声终爱郁轮袍。\r\n梦回只记归舟字，赋罢双垂紫锦绦。\r\n何异乌孙送公主，碧天无际雁行高。"
        },
        {
            "title": "王复秀才所居双桧二首",
            "content": "吴王池馆遍重城，奇草幽花不记名。\r\n青盖一归无觅处，只留双桧待升平。\r\n凛然相对敢相欺，直干凌空未要奇。\r\n根到九泉无曲处，世间惟有蛰龙知。"
        },
        {
            "title": "秀州报本禅院乡僧文长老方丈",
            "content": "万里家山一梦中，吴音渐已变儿童。\r\n每逢蜀叟谈终日，便觉峨眉翠扫空。\r\n师已忘言真有道，我除搜句百无功。\r\n明年采药天台去，更欲题诗满浙东。"
        },
        {
            "title": "元日次韵张先子野见和七夕寄莘老之作",
            "content": "得句牛女夕，转头参尾中。\r\n青春先入睡，白发不遗穷。\r\n酒社我为敌，诗坛子有功。\r\n缩头先夏鳖，（见《玉川子》。\r\n）实腹鄙秋虫。\r\n莫唱裙垂绿，无人脸断红。\r\n旧交怀贺老，新进谢终童。\r\n袍鹘双双瑞，腰犀一一通。\r\n小蛮知在否，试问嗫嚅翁。"
        },
        {
            "title": "至秀州赠钱端公安道并寄其弟惠山山人",
            "content": "鸳鸯湖边月如水，孤舟夜傍鸳鸯起。\r\n平明击缆石桥亭，惭愧冒寒髯御史。\r\n结交最晚情独厚，论心无数今有几。\r\n寂寞抱关叹萧生，耆老执戟哀扬子。\r\n怪君颜采却秀发，无乃迁谪反便美。\r\n天公欲困无奈何，世人共抑真疏矣。\r\n毗陵高山锡为骨，陆子遗味泉冰齿。\r\n贤哉仲氏早拂衣，占断此山长洗耳。\r\n山头望湖光泼眼，山下濯足波生指。\r\n倘容逸少问金堂，记与嵇康留石髓。"
        },
        {
            "title": "莘老葺天庆观小园有亭北向道士山宗说乞名与",
            "content": "春风欲动北风微，归雁亭边送雁归。\r\n蜀客南游家最远，吴山寒尽雪先晞。\r\n扁舟去后花絮乱，五马来时宾従非。\r\n惟有道人应不忘，抱琴无语立斜晖。"
        },
        {
            "title": "赠莘老七绝",
            "content": "嗟余与子久离群，耳冷心灰百不闻。\r\n若对青山谈世事，当须举白便浮君。\r\n天目山前渌浸裾，碧澜堂下看衔舻。\r\n作堤捍水非吾事，闲送苕溪入太湖。\r\n夜来雨洗碧巑岏，浪涌云屯AA5郭寒。\r\n闻有弁山何处是，为君四面竟求看。\r\n夜桥灯火照溪明，欲放扁舟取次行。\r\n暂借官奴遣吹笛，明朝新月到三更。\r\n三年京国厌藜蒿，长羡淮鱼压楚糟。\r\n今日骆驼桥下泊，恣看修网出银刀。\r\n乌程霜稻袭人香，酿作春风霅水光。\r\n时复中之徐邈圣，无多酌我次公狂。\r\n去年腊日访孤山，曾借僧窗半日闲。\r\n不为思归对妻子，道人有约径须还。"
        },
        {
            "title": "游道场山何山",
            "content": "道场山顶何山麓，上彻云峰下幽谷。\r\n我従山水窟中来，尚爱此山看不足。\r\n陂湖行尽白漫漫，青山忽作龙蛇盘。\r\n山高无风松自响，误认石齿号惊湍。\r\n山僧不放山泉出，屋底清池照瑶席。\r\n阶前合抱香入云，月里仙人亲手植。\r\n出山回望翠云鬟，碧瓦朱栏缥缈间。\r\n白水田头问行路，小溪深处是何山。\r\n高人读书夜达旦，至今山鹤鸣夜半。\r\n我今废学不归山，山中对酒空三叹。"
        },
        {
            "title": "和邵同年戏赠贾收秀才三首",
            "content": "倾盖相欢一笑中，従来未省马牛风。\r\n卜邻尚可容三径，投社终当作两翁。\r\n古意已将兰缉佩，招词闲咏桂生丛。\r\n此身自断天休问，白发年来渐不公。\r\n朝见新荑出旧槎，骚人孤愤苦思家。\r\n五噫处士太穷约，三赋先生多诞夸。\r\n帐外鹤鸣奁有镜，筒中钱尽案无鲑。\r\n玉川何日朝金阙，白昼关门守夜叉。\r\n（时贾欲再娶。\r\n）生涯到处似樯乌，科第无心摘颔须。\r\n黄帽刺船忘岁月，白衣担酒慰鳏孤。\r\n狙公欺病来分栗，水伯知馋为出鲈。\r\n莫向洞庭歌楚曲，烟波渺渺正愁予。"
        },
        {
            "title": "吴中田妇叹（和贾收韵。）",
            "content": "今年粳稻熟苦迟，庶见霜风来几时。\r\n霜风来时雨如泻，杷头出菌镰生衣。\r\n眼枯泪尽雨不尽??碳"
        },
        {
            "title": "画鱼歌（湖州道中作。）",
            "content": "天寒水落鱼在泥，短钩画水如耕犁。\r\n渚蒲拔折藻荇乱，此意岂复遗鳅鲵。\r\n偶然信手皆虚击，本不辞劳几万一。\r\n一鱼中刃百鱼惊，虾蟹奔忙误跳掷。\r\n渔人养鱼如养雏，插竿冠笠惊鹈鹕。\r\n岂知白挺闹如雨，搅水觅鱼嗟已疏。"
        },
        {
            "title": "再用前韵寄莘老",
            "content": "君不见夷甫开三窟，不如长康号痴绝。\r\n痴人自得终天年，智士死智罪莫雪。\r\n困穷谁要卿料理，举头看山笏拄颊。\r\n野凫翅重自不飞，黄鹤何事两翼垂。\r\n泥中相従岂得久，今我不往行恐迟。\r\n江夏无双应未去，恨无文字相娱嬉。\r\n（黄庭坚，莘老婿，能文。\r\n）"
        },
        {
            "title": "和人求笔迹",
            "content": "麦光铺几净无瑕，入夜青灯照眼花。\r\n従此剡藤真可吊，半纡春蚓绾秋蛇。"
        },
        {
            "title": "戏赠",
            "content": "惆怅沙河十里春，一番花老一番新。\r\n小楼依旧斜阳里，不见楼中垂手人。"
        },
        {
            "title": "后十余日复至",
            "content": "东君意浅著寒梅，千朵深红未暇裁。\r\n安得道人殷七七，不论时节遣花开。"
        },
        {
            "title": "载",
            "content": "卖牛纳税拆屋炊，虑浅不及明年饥。\r\n官今要钱不要米，西北万里招羌儿。\r\n龚黄满朝人更苦，不知却作河伯妇。\r\n11111111"
        },
        {
            "title": "冬至日独游吉祥寺",
            "content": "井底微阳回未回，萧萧寒雨湿枯荄。\r\n何人更似苏夫子，不是花时肯独来。"
        },
        {
            "title": "和致仕张郎中春昼",
            "content": "投绂归来万事轻，消磨未尽只风情。\r\n旧因莼菜求长假，新为杨枝作短行。\r\n不祷自安缘寿骨，苦藏难没是诗名。\r\n浅斟杯酒红生颊，细琢歌词稳称声。\r\n蜗壳殳卜居心自放，蝇头写字眼能明。\r\n盛衰阅过君应笑，宠辱年来我亦平。\r\n跪履数従圯下老，逸书闲问济南生。\r\n东风屈指无多日，只恐先春鶗鴂鸣。"
        },
        {
            "title": "六和寺冲师闸山溪为水轩",
            "content": "欲放清溪自在流，忍教冰雪落沙洲。\r\n出山定被江潮涴，能为山僧更少留。"
        },
        {
            "title": "送张轩民寺丞赴省试",
            "content": "龙飞甲子尽豪英，尝喜吾犹及老成。\r\n人竞春兰笑秋菊，天教明月伴长庚。\r\n传家各自闻诗礼，与子相逢亦弟兄。\r\n洗眼上林看跃马，贺诗先到古宣城。\r\n（伯父与太平州张侍读同年，此其子。\r\n）"
        },
        {
            "title": "朱寿昌郎中少不知母所在刺血写经求之五十年",
            "content": "嗟君七岁知念母，怜君壮大心愈苦。\r\n羡君临老得相逢，喜极无言泪如雨。\r\n不羡白衣作三公，不爱白日升青天。\r\n爱君五十著彩服，儿啼却得偿当年。\r\n烹龙为炙玉为酒，鹤发初生千万寿。\r\n金花诏书锦作囊，白藤肩舆帘蹙绣。\r\n感君离合我酸辛，此事今无古或闻。\r\n长陵朅来见大姊，仲孺岂意逢将军。\r\n开皇苦桃空记面，建中天子终不见。\r\n西河郡守谁复讥，颍谷封人羞自荐。"
        },
        {
            "title": "盐官部役戏呈同事兼寄述古",
            "content": "新月照水水欲冰，夜霜穿屋衣生棱。\r\n野庐半与牛羊共，晓鼓却随鸦鹊兴。\r\n夜来履破裘穿缝，红颊曲眉应入梦。\r\n千夫在野口如麻，岂不怀归畏嘲弄。\r\n我州贤将知人劳，已酿白酒买豚羔。\r\n耐寒努力归不远，两脚冻硬公须软。"
        },
        {
            "title": "客位假寐（因谒凤翔府守陈公弼）",
            "content": "谒入不得去，兀坐如枯株。\r\n岂惟主忘客，今我亦忘吾。\r\n同僚不解事，愠色见髯须。\r\n虽无性命忧，且复忍须臾。"
        },
        {
            "title": "是日宿水陆寺寄北山清顺僧二首",
            "content": "草没河堤雨暗村，寺藏修竹不知门。\r\n拾薪煮药怜僧病，扫地焚香净客魂。\r\n农事未休侵小雪，佛灯初上报黄昏。\r\n年来渐识幽居味，思与高人对榻论。\r\n长嫌钟鼓聒湖山，此境萧条却自然。\r\n乞食绕村真为饱，无言对客本非禅。\r\n披榛觅路冲泥入，洗足关门听雨眠。\r\n遥想后身穷贾岛，夜寒应耸作诗肩。"
        },
        {
            "title": "汤村开运盐河雨中督役",
            "content": "居官不任事，萧散羡长卿。\r\n胡不归去来，滞留愧渊明。\r\n盐事星火急，谁能恤农耕。\r\n薨薨晓鼓动，万指罗沟坑。\r\n天雨助官政，泫然淋衣缨。\r\n人如鸭与猪，投泥相溅惊。\r\n下马荒堤上，四顾但湖泓。\r\n线路不容足，又与牛羊争。\r\n归田虽贱辱，岂识泥中行。\r\n寄语故山友，慎毋厌藜羹。"
        },
        {
            "title": "将之湖州戏赠莘老",
            "content": "余杭自是山水窟，仄闻吴兴更清绝。\r\n湖中桔林新著霜，溪上苕花正浮雪。\r\n顾渚茶牙白于齿，梅溪木瓜红胜颊。\r\n吴儿鲙缕薄欲飞，未去先说馋涎垂。\r\n亦知谢公到郡久，应怪杜牧寻春迟。\r\n鬓丝只好封禅榻，湖亭不用张水嬉。"
        },
        {
            "title": "盐官绝句四首",
            "content": "南寺千佛阁古邑居民半海涛，师来构筑便能高。\r\n千金用尽身无事，坐看香烟绕白毫。\r\n北寺悟空禅师塔（名齐安，宣宗微时，师知其非凡人。\r\n）已将世界等微尘，空里浮花梦里身。\r\n岂为龙颜更分别，只应天眼识天人。\r\n塔前古桧当年双桧是双童，相对无言老更恭。\r\n庭雪到腰埋不死，如今化作雨苍龙。\r\n僧爽白鸡（养二十余年，常立坐侧听经。\r\n）断尾雄鸡本畏烹，年来听法伴修行。\r\n还须却置莲花漏，老怯风霜恐不鸣。"
        },
        {
            "title": "次韵孔文仲推官见赠",
            "content": "我本糜鹿性，谅非伏辕姿。\r\n君如汗血马，作驹已权奇。\r\n齐驱大道中，并带銮镳驰。\r\n闻声自决骤，那复受絷维。\r\n谓君朝发燕，秣楚日未欹。\r\n云何中道止，连蹇驴骡随。\r\n金鞍冒翠锦，玉勒垂青丝。\r\n旁观信美矣，自揣良厌之。\r\n均为人所势，何必陋盐辎。\r\n君看立仗马，不敢鸣且窥。\r\n调习困鞭箠，仅存骨与皮。\r\n人生各有志，此论我久持。\r\n他人闻定笑，聊与吾子期。\r\n空斋卧积雨，病骨烦撑支。\r\n秋草上垣墙，霜叶鸣阶墀。\r\n门前自无客，敢作扬雄麾。\r\n候吏报君来，弭节江之湄。\r\n一对高人谈，稍忘俗吏卑。\r\n今朝枉诗句，粲如凤来仪。\r\n上山绝梯磴，坠海迷津涯。\r\n怜我枯槁质，借润生华滋。\r\n肯效世俗人，洗刮求瘢痍。\r\n贤明日登用，清庙歌缉熙。\r\n胡不学长卿，预作封禅词。"
        },
        {
            "title": "和沈立之留别二首",
            "content": "而今父老千行泪，一似当时初去时。\r\n不用镌碑颂遗爱，丈人清德畏人知。\r\n卧闻铙鼓送归艎，梦里匆匆共一觞。\r\n试问别来愁几许，春江万斛若为量。\r\n（去时，予在江陵。\r\n）"
        },
        {
            "title": "哭欧公孤山僧惠思示小诗次韵",
            "content": "故人已为土，衰鬓亦惊秋。\r\n犹喜孤山下，相逢说旧游。"
        },
        {
            "title": "秋怀二首",
            "content": "苦热念西风，常恐来无时。\r\n及兹遂凄凛，又作徂年悲。\r\n蟋蟀鸣我床，黄叶投我帷。\r\n窗前有栖鵩，夜啸如狐狸。\r\n露冷梧叶脱，孤眠无安枝。\r\n熠燿亦求偶，高屋飞相追。\r\n定知无几见，迫此清霜期。\r\n物化逝不留，我兴为嗟咨。\r\n便当勤秉烛，为乐戒暮迟。\r\n海风东南来，吹尽三日雨。\r\n空阶有余滴，似与幽人语。\r\n念我平生欢，寂寞守环堵。\r\n壶浆慰作劳，裹饭救寒苦。\r\n今年秋应熟，过従饱鸡黍。\r\n嗟我独何求，万里涉江浦。\r\n居贫岂无食，自不安畎亩。\r\n念此坐达晨，残灯翳复吐。"
        },
        {
            "title": "梵天寺见僧守诠小诗清婉可爱次韵",
            "content": "但闻烟外钟，不见烟中寺。\r\n幽人行未已，草露湿芒屦。\r\n惟应山头月，夜夜照来去。"
        },
        {
            "title": "八月十七复登望海楼自和前篇是日榜出余与试",
            "content": "楼上烟云怪不来，楼前飞纸落成堆。\r\n非关文字须重看，却被江山未收回。\r\n眼昏烛暗细行斜，考阅精强外已夸。\r\n明日失怀君莫怪，早知安足不成蛇。\r\n乱山遮晓拥千层，睡美初凉撼不应。\r\n昨夜酒行君屡叹，定知归梦到吴兴。\r\n天台桂子为谁香，倦听空阶夜点凉。\r\n赖有明朝看潮在，万人空巷斗新妆。\r\n秋花不见眼花红，身在孤舟兀兀中。\r\n细雨作寒知有意，未教金菊出蒿蓬。"
        },
        {
            "title": "鸦种麦行",
            "content": "霜林老鸦闲无用，畦东拾麦畦西种。\r\n畦西种得青猗猗，畦东已作牛毛稀。\r\n明年麦熟芒攒槊，农夫未食鸦先啄。\r\n徐行俯仰若自矜，鼓翅跳踉上牛角。\r\n忆昔舜耕历山鸟为耘，如今老鸦种麦更辛勤。\r\n农夫罗拜鸦飞起，劝农使者来行水。"
        },
        {
            "title": "孙莘老求墨妙亭诗",
            "content": "兰亭茧纸入昭陵，世间遗迹犹龙腾。\r\n颜公变法出新意，细筋入骨如秋鹰。\r\n徐家父子亦秀绝，字外出力中藏棱。\r\n峄山传刻典刑在，千载笔法留阳冰。\r\n杜陵评书贵瘦硬，此谕未公吾不凭。\r\n短长肥瘠各有态，玉环飞燕谁敢憎。\r\n吴兴太守真好古，购买断缺挥缣缯。\r\n龟跌入座螭隐壁，空斋昼静闻登登。\r\n奇踪散出走吴越，胜事传说夸友朋。\r\n书来乞诗要自写，为把栗尾书溪藤。\r\n后来视今犹视昔，过眼百世如风灯。\r\n他年刘郎忆贺监，还道同是须服膺。"
        },
        {
            "title": "试院煎茶",
            "content": "蟹眼已过鱼眼生，飕飕欲作松风鸣。\r\n蒙茸出磨细珠落，眩转绕瓯飞雪轻。\r\n银瓶泻汤夸第二，未识古人煎水意。\r\n（古语云煎水不煎茶。\r\n）君不见昔时李生好客手自煎，贵従活火发新泉。\r\n又不见今时潞公煎茶学西蜀，定州花瓷琢红玉。\r\n我今贫病长苦饥，分无玉碗捧蛾眉。\r\n且学公家作茗饮，砖炉石铫行相随。\r\n不用撑肠拄腹文字五千卷，但愿一瓯常及睡足日高时。"
        },
        {
            "title": "望海楼晚景五绝",
            "content": "海上涛头一线来，楼前相顾雪成堆。\r\n従今潮上君须上，更看银山二十回。\r\n横风吹雨入楼斜，壮观应须好句夸。\r\n雨过潮平江海碧，电光时掣紫金蛇。\r\n青山断处塔层层，隔岸人家唤欲应。\r\n江上秋风晚来急，为传钟鼓到西兴。\r\n楼下谁家烧夜香，玉笙哀怨弄初凉。\r\n临风有客吟秋扇，拜月无人见晚妆。\r\n沙河灯火照山红，歌鼓喧喧笑语中。\r\n为问少年心在否，角巾欹侧鬓如蓬。"
        },
        {
            "title": "八月十日夜看月有怀子由并崔度贤良",
            "content": "宛丘先生自不饱，更笑老崔穷百巧。\r\n一更相过三更归，古柏阴中看参昴。\r\n去年举君苜蓿盘，夜倾闽酒赤如丹。\r\n今年还看去年月，露冷遥知范叔寒。\r\n典衣自种一顷豆，那知积雨生科斗。\r\n归来四壁草虫鸣，不如王江长饮酒。\r\n（王江，陈州道人。\r\n）"
        },
        {
            "title": "监试呈诸试官",
            "content": "我本山中人，寒苦盗寸廪。\r\n文辞虽少作，勉强非天廪。\r\n既得旋废忘，懒惰今十稔。\r\n麻衣如再著，墨水真可饮。\r\n每闻科诏下，白汗如流渖。\r\n此邦东南会，多士敢题品。\r\n刍荛尽兰荪，香不数葵荏。\r\n贫家见珠贝，眩晃自难审。\r\n缅怀嘉祐初，文格变已甚。\r\n千金碎全璧，百衲收寸锦。\r\n调和椒桂酽，咀嚼沙砾碜。\r\n广眉成半额，学步归踔踸。\r\n维时老宗伯，气压群儿凛。\r\n蛟龙不世出，鱼鲔初惊淰。\r\n至音久乃信，知味犹食椹。\r\n至今天下士，微管几左衽。\r\n谓当千载后，石室祠高朕。\r\n尔来又一变，此学初谁谂。\r\n权衡破旧法，刍豢笑凡饪。\r\n高言追卫乐，篆刻鄙曹沈。\r\n先生周孔出，弟子渊骞寝。\r\n却顾老钝躯，顽朴谢镌锓。\r\n诸君况才杰，容我懒且噤。\r\n聊欲废书眠，秋涛喧午枕。"
        },
        {
            "title": "和陈述古拒霜花",
            "content": "千林扫作一番黄，只有芙蓉独自芳。\r\n唤作拒霜知未称，细思却是最宜霜。"
        },
        {
            "title": "和欧阳少师寄赵少师次韵",
            "content": "朱门有遗啄，千里来燕雀。\r\n公家冷如冰，百呼无一诺。\r\n平生亲友半迁逝，公虽不怪旁人愕。\r\n世事如今腊酒浓，交情自古春云薄。\r\n二公凛凛和非同，畴昔心亲岂貌従。\r\n白头相映松间鹤，清句更酬雪里鸿。\r\n何日扬雄一廛足，却追范蠡五湖中。"
        },
        {
            "title": "和欧阳少师会老堂次韵",
            "content": "一时冠盖尽严终，旧德年来岂易逢。\r\n闻道堂中延盖叟，定应床下拜梁松。\r\n蠹鱼自晒闲箱箧，科斗长收古鼎钟。\r\n我欲弃官重问道，寸莛何以得舂容。"
        },
        {
            "title": "沈谏议召游湖不赴明日得双莲于北山下作一绝",
            "content": "湖上棠阴手自栽，问公更得几回来。\r\n水仙亦恐公归去，故遣双莲一夜开。\r\n诏书行捧缕金笺，乐府应歌相府莲。\r\n莫忘今年花发处，西湖西畔北山前。"
        },
        {
            "title": "焦千之求惠山泉诗",
            "content": "兹山定空中，乳水满其腹。\r\n遇隙则发见，臭味实一族。\r\n浅深各有值，方圆随所蓄。\r\n或为云汹涌，或作线断续。\r\n或鸣空洞中，杂佩间琴筑。\r\n或流苍石缝，宛转龙鸾蹙。\r\n瓶罂走四海，真伪半相渎。\r\n贵人高宴罢，醉眼乱红绿。\r\n赤泥开方印，紫饼截圆玉。\r\n倾瓯共叹赏，窃语笑僮仆。\r\n岂如泉上僧，盥洒自挹掬。\r\n故人怜我病，蒻笼寄新馥。\r\n欠伸北窗下，昼睡美方熟。\r\n精品厌凡泉，愿子致一斛。"
        },
        {
            "title": "夜泛西湖五绝",
            "content": "新月生魄迹未安，才破五六渐盘桓。\r\n今夜吐艳如半璧，游人得向三更看。\r\n三更向阑月渐垂，欲落未落景特奇。\r\n明朝人事谁料得，看到苍龙西没时。\r\n苍龙已没牛斗横，东方芒角升长庚。\r\n渔人收筒及未晓，船过惟有菰蒲声。\r\n（湖上禁渔，皆盗钓者也。\r\n）菰蒲无边水茫茫，荷花夜开风露香。\r\n渐见灯明出远寺，更待月黑看湖光。\r\n湖光非鬼亦非仙，风恬浪静光满川。\r\n须臾两两入寺去，就视不见空茫然。"
        },
        {
            "title": "宿望湖楼再和",
            "content": "新月如佳人，出海初弄色。\r\n娟娟到湖上，潋潋摇空碧。\r\n夜凉人未寝，山静闻响屐。\r\n骚人故多感，悲秋更憀忄栗。\r\n君胡不相就，朱墨纷黝赤。\r\n我行得所嗜，十日忘家宅。\r\n但恨无友生，诗病莫诃诘。\r\n君来试吟咏，定作鹤头侧。\r\n改罢心愈疑，满纸蛟蛇黑。"
        },
        {
            "title": "自径山回得吕察推诗用其韵招之宿湖上",
            "content": "多君贵公子，爱山如爱色。\r\n心随叶舟去，梦绕千山碧。\r\n新诗到中路，令我喜折屐。\r\n古来轩冕徒，操舍两悲忄栗。\r\n数朝辞簪笏，两脚得暂赤。\r\n归来不入府，却走湖上宅。\r\n宠辱吾久忘，宁畏官长诘。\r\n飘然便欲去，谁在子思侧。\r\n君能従我游，出郭及未黑。"
        },
        {
            "title": "游径山",
            "content": "众峰来自天目山，势若骏马奔平川。\r\n中途勒破千里足，金鞭玉?登相回旋。\r\n人言山住水亦住，下有万古蛟龙渊。\r\n道人天眼识王气，结茅宴坐荒山巅。\r\n精诚贯山石为裂，天女下试颜如莲。\r\n寒窗暖足来朴渥，夜钵?兄水降蜿蜒。\r\n雪眉老人朝叩门，愿为弟子长参禅。\r\n尔来废兴三百载，奔走吴会输金钱。\r\n飞楼涌殿压山谷，朝钟暮鼓惊龙眠。\r\n晴空偶见浮海蜃，落日下数投林鸢。\r\n有生共处覆载内，扰扰膏火同烹煎。\r\n近来愈觉世路隘，每到宽处差安便。\r\n嗟余老矣百事废，却寻旧学心茫然。\r\n问龙乞水归洗眼，欲看细字销残年。\r\n（龙井水洗病眼有效。\r\n）"
        },
        {
            "title": "宿临安净土寺",
            "content": "鸡鸣发余杭，到寺已亭午。\r\n参禅固未暇，饱食良先务。\r\n平生睡不足，急扫清风宇。\r\n闭门群动息，香篆起烟缕。\r\n觉来烹石泉，紫笋发轻乳。\r\n晚凉沐浴罢，衰发稀可数。\r\n浩歌出门去，暮色入村坞。\r\n微月半隐山，圆荷争泻露。\r\n相携石桥上，夜与故人语。\r\n明朝入山房，石镜炯当路。\r\n昔照熊虎姿，今为猿鸟顾。\r\n废兴何足吊，万世一仰俯。"
        },
        {
            "title": "宿余杭法喜寺寺后绿野亭望吴兴诸山怀孙莘老",
            "content": "徙倚秋原上，凄凉晚照中。\r\n水流天不尽，人远思何穷。\r\n问谍知秦过，看山识禹功。\r\n（余杭，始皇所舍舟也。\r\n西北舟杭山，尧时洪水，系舟山上。\r\n）稻凉初吠蛤，柳老半书虫。\r\n荷背风翻白，莲腮雨退红。\r\n追游慰迟暮，觅句效儿童。\r\n北望苕溪转，遥怜震泽通。\r\n烹鱼得尺素，好在紫髯翁。"
        },
        {
            "title": "六月二十七日望湖楼醉书五首",
            "content": "黑云翻墨未遮山，白雨跳珠乱入船。\r\n卷地风来忽吹散，望湖楼下水如天。\r\n放生鱼鳖逐人来，无主荷花到处开。\r\n水枕能令山俯仰，风船解与月徘徊。\r\n乌菱白芡不论钱，乱系青菰裹绿盘。\r\n忽忆尝新会灵观，滞留江海得加餐。\r\n献花游女木兰桡，细雨斜风湿翠翘。\r\n无限芳洲生杜若，吴儿不识楚辞招。\r\n未成小隐聊中隐，可得长闲胜暂闲。\r\n我本无家更安往，故乡无此好湖山。"
        },
        {
            "title": "和子由柳湖久涸忽有水开元寺山茶旧无花今岁",
            "content": "太昊祠东铁墓西，一樽曾与子同携。\r\n回瞻郡阁遥飞槛，北望樯竿半隐堤。\r\n饭豆羹藜思两鹄，饮河噀水赖长霓。\r\n如今胜事无人共，花下壶卢鸟劝提。\r\n长明灯下石栏干，长共杉松斗岁寒。\r\n叶厚有棱犀甲健，花深少态鹤头丹。\r\n久陪方丈曼陀雨，羞对先生苜蓿盘。\r\n雪里盛开知有意，明年开后更谁看。"
        },
        {
            "title": "和蔡准郎中见邀游西湖三首",
            "content": "夏潦涨湖深更幽，西风落木芙蓉秋。\r\n飞雪暗天云拂地，新蒲出水柳映洲。\r\n湖上四时看不足，惟有人生飘若浮。\r\n解颜一笑岂易得，主人有酒君应留。\r\n君不见钱塘宦游客，朝推囚，暮决狱，不因人唤何时休。\r\n城市不识江湖幽，如与蟪蛄语春秋。\r\n试令江湖处城市，却似麋鹿游汀洲。\r\n高人无心无不可，得坎且止乘流浮。\r\n公卿故旧留不得，遇所得意终年留。\r\n君不见抛官彭泽令，琴无弦，巾有酒，醉欲眠时遣客休。\r\n田间决水鸣幽幽，插秧未遍麦已秋。\r\n相携烧笋苦竹寺，却下踏藕荷花洲。\r\n船头斫鲜细缕缕，船尾炊玉香浮浮。\r\n临风饱食得甘寝，肯使细故胸中留。\r\n君不见壮士憔悴时，饥谋食，渴谋饮，功名有时无罢休。"
        },
        {
            "title": "雨中游天竺灵感观音院",
            "content": "蚕欲老，麦半黄，前山后山雨浪浪。\r\n农夫辍耒女废筐，白衣仙人在高堂。"
        },
        {
            "title": "送张职方吉甫赴闽漕六和寺中作",
            "content": "羡君超然鸾鹤姿，江湖欲下还飞去。\r\n空使吴儿怨不留，青山漫漫七闽路。\r\n门前江水去掀天，寺后清池碧玉环。\r\n君如大江日千里，我如此水千山底。"
        },
        {
            "title": "和刘道原寄张师民",
            "content": "仁义大捷径，诗书一旅亭。\r\n相夸绶若若，犹诵麦青青。\r\n腐鼠何劳吓，高鸿本自冥。\r\n颠狂不用唤，酒尽渐须醒。"
        },
        {
            "title": "答任师中次韵（来诗劝以诗酒自娱。）",
            "content": "闲里有深趣，常忧儿辈知。\r\n已成归蜀计，谁惜买山赀。\r\n世事久已谢，故人犹见思。\r\n平生不饮酒，对子敢论诗。"
        },
        {
            "title": "和刘道原咏史",
            "content": "仲尼忧世接舆狂，臧谷虽殊竟两亡。\r\n吴客漫陈豪士赋，桓侯初笑越人方。\r\n名高不朽终安用，日饮无何计亦良。\r\n独掩陈编吊兴废，窗前山雨夜浪浪。"
        },
        {
            "title": "七月一日出城舟中苦热",
            "content": "凉飙呼不来，流汗方被体。\r\n稀星乍明灭，暗水光弥弥。\r\n香风过莲芡，惊枕裂鲂鲤。\r\n欠伸宿酒余，起坐濯清泚。\r\n火云势方壮，未受月露洗。\r\n身微欲安适，坐待东方启。"
        },
        {
            "title": "催试官考较戏作",
            "content": "八月十五夜，月色随处好。\r\n不择茅檐与市楼，况我官居似蓬岛。\r\n凤咮堂前野桔香，剑潭桥畔秋荷老。\r\n八月十八潮，壮观天下无。\r\n鲲鹏水击三千里，组练长驱十万夫。\r\n红旗青盖互明灭，黑沙白浪相吞屠。\r\n人生会合古难必，此景此行那两得。\r\n愿君闻此添蜡烛，门外白袍如立鹄。"
        },
        {
            "title": "和刘道原见寄",
            "content": "敢向清时怨不容，直嗟吾道与君东。\r\n坐谈足使淮南惧，归去方知冀北空。\r\n独鹤不须惊夜旦，群乌未可辨雌雄。\r\n庐山自古不到处，得与幽人子细穷。"
        },
        {
            "title": "吉祥寺僧求阁名",
            "content": "过眼荣枯电与风，久长那得似花红。\r\n上人宴坐观空阁，观色观空色即空。"
        },
        {
            "title": "吉祥寺赏牡丹",
            "content": "人老簪花不自羞，花应羞上老人头。\r\n醉归扶路人应笑，十里珠帘半上钩。"
        },
        {
            "title": "送岑著作",
            "content": "懒者常似静，静岂懒者徒。\r\n拙则近于直，而直岂拙欤。\r\n夫子静且直，雍容时卷舒。\r\n嗟我复何为，相得欢有余。\r\n我本不违世，而世与我殊。\r\n拙于林间鸠，懒于冰底鱼。\r\n人皆笑其狂，子独怜其愚。\r\n直者有时信，静者不终居。\r\n而我懒拙病，不受砭药除。\r\n临行怪酒薄，已与别泪俱。\r\n后会岂无时，遂恐出处疏。\r\n惟应故山梦，随子到吾庐。"
        },
        {
            "title": "姚屯田挽诗",
            "content": "京口年来耆旧衰，高人沦丧路人悲。\r\n空闻韦叟一经在，不见恬侯万石时。\r\n贫病只知为善乐，逍遥却恨弃官迟。\r\n七年一别真如梦，犹记萧然瘦鹤姿。"
        },
        {
            "title": "越州张中舍寿乐堂",
            "content": "青山偃蹇如高人，常时不肯入官府。\r\n高人自与山有素，不待招邀满庭户。\r\n卧龙蟠屈半东州，万室鳞鳞枕其股。\r\n背之不见与无同，狐裘反衣无乃鲁。\r\n张君眼力觑天奥，能遣荆棘化堂宇。\r\n持颐宴坐不出门，收揽奇秀得十五。\r\n才多事少厌闲寂。\r\n卧看云烟变风雨。\r\n笋如玉箸椹如簪，强饮且为山作主。\r\n不忧儿辈知此乐，但恐造物怪多取。\r\n春浓睡足午窗明，想见新茶如泼乳。"
        },
        {
            "title": "戏子由",
            "content": "宛丘先生长如丘，宛丘学舍小如舟。\r\n常时低头诵经史，忽然欠伸屋打头。\r\n斜风吹帷雨注面，先生不愧旁人羞。\r\n任従饱死笑方朔，肯为雨立求秦优。\r\n眼前勃谿何足道，处置六凿须天游。\r\n读书万卷不读律，致君尧舜知无术。\r\n劝农冠盖闹如云，送老齑盐甘似蜜。\r\n门前万事不挂眼，头虽长低气不屈。\r\n余杭别驾无功劳，画堂五丈容旂旄。\r\n重楼跨空雨声远，屋多人少风骚骚。\r\n平生所惭今不耻，坐对疲氓更鞭箠。\r\n道逢阳虎呼与言，心知其非口诺唯。\r\n居高忘下真何益，气节消缩今无几。\r\n文章小技安足程，先生别驾旧齐名。\r\n如今衰老俱无用，付与时人分重轻。"
        },
        {
            "title": "游灵隐寺得来诗复用前韵",
            "content": "君不见，钱塘湖，钱王壮观今已无。\r\n屋堆黄金斗量珠，运尽不劳折简呼。\r\n四方宦游散其孥，宫阙留与闲人娱。\r\n盛衰哀乐两须臾，何用多忧心郁纡。\r\n溪山处处皆可庐，最爱灵隐飞来孤。\r\n乔松百丈苍髯须，扰扰下笑柳与蒲。\r\n高堂会食罗千夫，撞钟击鼓喧朝晡。\r\n凝香方丈眠氍毹，绝胜絮被缝海图。\r\n清风时来惊睡余，遂超羲皇傲几蘧。\r\n归时栖鸦正毕逋，孤烟落日不可摹。"
        },
        {
            "title": "再和",
            "content": "东望海，西望湖，山平水远细欲无。\r\n野人疏狂逐渔钓，刺史宽大容歌呼。\r\n君恩饱暖及尔孥，才者不闲拙者娱。\r\n穿岩度岭脚力健，未厌山水相萦纡。\r\n三百六十古精庐，出游无伴篮舆孤。\r\n作诗虽未造藩阈，破闷岂不贤樗蒲。\r\n君才敏赡兼百夫，朝作千篇日未晡。\r\n朅来湖上得佳句，従此不看营丘图。\r\n知君箧椟富有余，莫惜锦绣偿菅蘧。\r\n穷多斗险谁先逋，赌取名画不用摹。"
        },
        {
            "title": "李杞寺丞见和前篇复用元韵答之",
            "content": "兽在薮，鱼在湖，一入池槛归期无。\r\n误随弓旌落尘土，坐使鞭箠环呻呼。\r\n追胥连保罪及孥，（近屡获盐贼，皆坐同保徙其家。\r\n）百日愁叹一日娱。\r\n白云旧有终老约，朱绶岂合山人纡。\r\n人生何者非蘧庐，故山鹤怨秋猿孤。\r\n何时自驾鹿车去，扫除白发烦菖蒲。\r\n麻鞋短后随猎夫，射弋狐兔供朝晡。\r\n陶潜自作五柳传，潘阆画入三峰图。\r\n吾年凛凛今几余，知非不去惭卫蘧。\r\n岁荒无术归亡逋，鹄则易画虎难摹。"
        },
        {
            "title": "腊日游孤山访惠勤惠思二僧",
            "content": "天欲雪，云满湖，楼台明灭山有无。\r\n水清石出鱼可数，林深无人鸟相呼。\r\n腊日不归对妻孥，名寻道人实自娱。\r\n道人之居在何许，宝云山前路盘纡。\r\n孤山孤绝谁肯庐，道人有道山不孤。\r\n纸窗竹屋深自暖，拥褐坐睡依团蒲。\r\n天寒路远愁仆夫，整驾催归及未晡。\r\n出山回望云木合，但见野鹘盘浮图。\r\n慈游淡泊欢有余，到家恍如梦蘧蘧。\r\n作诗火急追亡逋，清景一失后难摹。"
        },
        {
            "title": "次韵柳子玉二首  地炉",
            "content": "细声蚯蚓发银瓶，拥褐横眠天未明。\r\n衰鬓镊残欹雪领，壮心降尽倒风旌。\r\n自称丹灶锱铢火，倦听山城长短更。\r\n闻道床头惟竹几，夫人应不解卿卿。\r\n（自谓竹几为竹夫人。\r\n）"
        },
        {
            "title": "自净土步至功臣寺",
            "content": "落日岸葛巾，晚风吹羽扇。\r\n松间野步稳，竹外飞桥转。\r\n神功凿横岭，岩石得巨片。\r\n直渡千人沟，下有微流泫。\r\n冈峦蔚回合，金碧烂明绚。\r\n缅怀异姓王，负担此乡县。\r\n长逢跨下辱，屡乞桑间饭。\r\n谁谓山石顽，识此希世彦。\r\n凛然英气逼，屹起犹耸战。\r\n他年万骑归，文老恣欢宴。\r\n锦绣被原野，金珠散贫贱。\r\n窦融既入朝，吴芮空记面。\r\n荣华坐销歇，阅世如邮传。\r\n惟有长明灯，依然照深殿。"
        },
        {
            "title": "次韵杨褒早春",
            "content": "穷巷凄凉苦未和，君家庭院得春多。\r\n不辞瘦马骑冲雪，来听佳人暗踏莎。\r\n破恨径须烦麹糵，增年谁复怨羲娥。\r\n良辰乐事古难并，白发青衫我亦歌。\r\n细雨郊园聊种菜，冷官门户可张罗。\r\n放朝三日君恩重，睡美不知身在何。"
        },
        {
            "title": "送蔡冠卿知饶州",
            "content": "吾观蔡子与人游，掀豗笑语无不可。\r\n平时倜傥不惊俗，临事迂阔乃过我。\r\n横前坑阱众所畏，布路金珠谁不裹。\r\n尔来变化惊何速，昔号刚强今亦颇。\r\n邻君独守廷尉法，晚岁却理鄱阳柁。\r\n莫嗟天骥逐羸牛，欲试良玉须猛火。\r\n世事徐观真梦寐，人生不信长轗轲。\r\n知君决狱有阴功，他日老人酬魏颗。"
        },
        {
            "title": "游金山寺",
            "content": "我家江水初发源，宦游直送江入海。\r\n闻道潮头一丈高，天寒尚有沙痕在。\r\n中泠南畔石盘陀，古来出没随涛波。\r\n试登绝顶望乡国，江南江北青山多。\r\n羁愁畏晚寻归楫，山僧苦留看落日。\r\n微风万顷靴文细，断霞半空鱼尾赤。\r\n是时江月初生魄，二更月落天深黑。\r\n江心似有炬火明，飞焰照山栖鸟惊。\r\n怅然归卧心莫识，非鬼非人竟何物。\r\n江山如此不归山，江神见怪惊我顽。\r\n我谢江神岂得已，有田不归如江水。\r\n（是夜所见如此。\r\n）"
        },
        {
            "title": "刘莘老",
            "content": "江陵昔相遇，幕府称上宾。\r\n再见明光宫，峨冠挹搢绅。\r\n如今三见子，坎坷为逐臣。\r\n朝游云霄间，欲分丞相茵。\r\n暮落江湖上，遂与屈子邻。\r\n了不见喜愠，子岂真可人。\r\n邂逅成一欢，醉语出天真。\r\n士方在田里，自比渭与莘。\r\n出试乃大谬，刍狗难重陈。\r\n岁晚多霜露，归耕当及辰。"
        },
        {
            "title": "次韵柳子玉二首  纸帐",
            "content": "乱文龟壳殳细相连，惯卧青绫恐未便。\r\n洁似僧巾白氎布，暖于蛮帐紫茸毡。\r\n锦衾速卷持还客，破屋那愁仰见天。\r\n但恐娇儿还恶睡，夜深踏裂不成眠。"
        },
        {
            "title": "甘露寺",
            "content": "江山岂不好，独游情易阑。\r\n但有相携人，何必素所欢。\r\n我欲访甘露，当途无闲官。\r\n二子旧不识，欣然肯联鞍。\r\n古郡山为城，层梯转朱栏。\r\n楼台断崖上，地窄天水宽。\r\n一览吞数州，山长江漫漫。\r\n却望大明寺，惟见烟中竿。\r\n很石卧庭下，穹窿如伏羱。\r\n缅怀卧龙公，挟策事琱钻。\r\n一谈收猘子，再说走老瞒。\r\n名高有余想，事往无留观。\r\n萧翁古铁镬，相对空团团。\r\n陂陀受百斛，积雨生微澜。\r\n泗水逸周鼎，渭城辞汉盘。\r\n山川失故态，怪此能独完。\r\n僧繇六化人，霓衣挂冰纨。\r\n隐见十二叠，观者疑夸谩。\r\n破板陆生画，青猊戏盘跚。\r\n上有二天人，挥手如翔鸾。\r\n笔墨虽欲尽，典刑垂不刊。\r\n赫赫赞皇公，英姿凛以寒。\r\n古柏亲手种，挺然谁敢干。\r\n枝撑云峰裂，根入石窟蟠。\r\n薙草得断碑，斩崖出金棺。\r\n瘗藏岂不牢，见伏理可叹。\r\n四雄皆龙虎，遗迹俨未刓。\r\n方其盛壮时，争夺肯少安。\r\n废兴属造物，迁逝谁控抟。\r\n况彼妄庸子，而欲事所难。\r\n古今共一轨，后世徒辛酸。\r\n聊兴广武叹，不待雍门弹。"
        },
        {
            "title": "次韵子由柳湖感物",
            "content": "忆昔子美在东屯，数间茅屋苍山根。\r\n嘲吟草木调蛮獠，欲与猿鸟争啾喧。\r\n子今憔悴众所弃，驱马独出无往还。\r\n惟有柳湖万株柳，清阴与子供朝昏。\r\n胡为讥评不少借，生意凌挫难为繁。\r\n柳虽无言不解愠，世俗乍见应怃然。\r\n娇姿共爱春濯濯，岂问空腹修蛇蟠。\r\n朝看浓翠傲炎赫，夜爱疏影摇清圆。\r\n风翻雪阵春絮乱，蠹响啄木秋声坚。\r\n四时盛衰各有态，摇落凄怆惊寒温。\r\n南山孤松积雪底，抱冻不死谁复贤。"
        },
        {
            "title": "孙巨源",
            "content": "三年客京辇，憔悴难具论。\r\n挥汗红尘中，但随马蹄翻。\r\n人情贵往返，不报生祸根。\r\n坐令平生友，终岁不及门。\r\n南来实清旷，但恨无与言。\r\n不谓广陵城，得逢刘与孙。\r\n异趣不两立，譬如王孙猿。\r\n吾侪久相聚，恐见疑排拫。\r\n我褊类中散，子通真巨源。\r\n绝交固未敢，且复东南奔。"
        },
        {
            "title": "十月十六日记所见",
            "content": "风高月暗水云黄，淮阴夜发朝山阳。\r\n山阳晓雾如细雨，炯炯初日寒无光。\r\n云收雾卷已亭午，有风北来寒欲僵。\r\n忽惊飞雹穿户牖，迅驶不复容遮防。\r\n市人颠沛百贾乱，疾雷一声如颓墙。\r\n使君来呼晚置酒，坐定已复日照廊。\r\n怳疑所见皆梦寐，百种变怪旋消亡。\r\n共言蛟龙厌旧穴，鱼鳖随徙空陂塘。\r\n愚儒无知守章句，论说黑白推何祥。\r\n惟有主人言可用，天寒欲雪饮此觞。"
        },
        {
            "title": "广陵会三同舍各以其字为韵仍邀同赋刘贡父",
            "content": "去年送刘郎，醉语已惊众。\r\n如今各漂泊，笔砚谁能弄。\r\n我命不在天，羿彀未必中。\r\n作诗聊遣意，老大慵讥讽。\r\n夫子少年时，雄辩轻子贡。\r\n尔来再伤弓，戢翼念前痛。\r\n广陵三日饮，相对怳如梦。\r\n况逢贤主人，白酒泼春瓮。\r\n竹西已挥手，湾口犹屡送。\r\n羡子去安闲，吾邦正喧哄。"
        },
        {
            "title": "发洪泽中途遇大风复还",
            "content": "风浪忽如此，吾行欲安归。\r\n挂帆却西迈，此计未为非。\r\n洪泽三十里，安流去如飞。\r\n居民见我还，劳问亦依依。\r\n携酒就船卖，此意厚莫违。\r\n醒来夜已半，岸木声向微。\r\n明日淮阴市，白鱼能许肥。\r\n我行无南北，适意乃所祈。\r\n何劳弄澎湃，终夜摇窗扉。\r\n妻孥莫忧色，更有箧中衣。"
        },
        {
            "title": "初到杭州寄子由二绝",
            "content": "眼看时事力难胜，贪恋君恩退未能。\r\n迟钝终须投劾去，使君何日换聋丞。\r\n圣明宽大许全身，衰病摧颓自畏人。\r\n莫上冈头苦相望，吾方祭灶请比邻。"
        },
        {
            "title": "龟山",
            "content": "我生飘荡去何求，再过龟山岁五周。\r\n身行万里半天下，僧卧一庵初白头。\r\n地隔中原劳北望，潮连沧海欲东游。\r\n元嘉旧事无人记，故垒摧颓今在不。\r\n（宋文帝遣将拒魏太武，筑城此山。\r\n）"
        },
        {
            "title": "泗州僧伽塔",
            "content": "我昔南行舟击汴，逆风三日沙吹面。\r\n舟人共劝祷灵塔，香火未收旗脚转。\r\n回头顷刻失长桥，却到龟山未朝饭。\r\n至人无心何厚薄，我自怀私欣所便。\r\n耕田欲雨刈欲晴，去得顺风来者怨。\r\n若使人人祷辄遂，告物应须日千变。\r\n我今身世两悠悠，去无所逐来无恋。\r\n得行固愿留不恶，每到有求神亦倦。\r\n退之旧云三百尺，澄观所营今已换。\r\n不嫌俗士污丹梯，一看云山绕淮甸。"
        },
        {
            "title": "濠州七绝  浮山洞（洞在淮上夏潦不能及而冬",
            "content": "人言洞府是鳌宫，升降随波与海通。\r\n共坐船中那得见，乾坤浮水水浮空。"
        },
        {
            "title": "濠州七绝  四望亭",
            "content": "（太和中刺史刘嗣之立，李绅以太子宾客分司东都，过濠，为作记。\r\n记今存而亭废者数年矣。\r\n）颓垣破础没柴荆，故老犹言短李亭。\r\n敢请使君重起废，落霞孤鹜换新铭。"
        },
        {
            "title": "濠州七绝  虞姬墓",
            "content": "帐下佳人拭泪痕，门前壮士气如云。\r\n仓黄不负君王意，独有虞姬与郑君。"
        },
        {
            "title": "濠州七绝  观鱼台",
            "content": "欲将同异较锱铢，肝胆犹能楚越如。\r\n若信万殊归一理，子今知我我知鱼。"
        },
        {
            "title": "濠州",
            "content": "常怪刘伶死便埋，岂伊忘死未忘骸。\r\n乌鸢夺得与蝼蚁，谁信先生无此怀。"
        },
        {
            "title": "濠州七绝  彭",
            "content": "跨历商周看盛衰，欲将齿发斗蛇龟。\r\n空餐云母连山尽，不见蟠桃著子时。"
        },
        {
            "title": "濠州七绝  涂山",
            "content": "川锁支祁水尚浑，地理汪罔骨应存。\r\n樵苏已入黄熊庙，乌鹊犹朝禹会村。"
        },
        {
            "title": "寿州李定少卿出饯城东龙潭上",
            "content": "山鸦噪处古灵湫，乱沫浮涎绕客舟。\r\n未暇燃犀照奇鬼，欲将烧燕出潜虬。\r\n使君惜别催歌管，村巷惊呼聚玃猴。\r\n此地他年颂遗爱，观鱼并记老庄周。"
        },
        {
            "title": "出颍口初见淮山是日至寿州",
            "content": "我行日夜向江海，枫叶芦花秋兴长。\r\n平淮忽迷天远近，青山久与船低昂。\r\n寿州已见白石塔，短棹未转黄茅冈。\r\n波平风软望不到，故人久立烟苍茫。"
        },
        {
            "title": "十月一日将至涡口五里所遇风留宿",
            "content": "长淮久无风，放意弄清快。\r\n今朝雪浪满，始觉平野隘。\r\n两山控吾前，吞吐久不嘬。\r\n孤舟系桑本，终夜舞澎湃。\r\n舟人更传呼，弱缆恃菅蒯。\r\n平生傲忧患，久已恬百怪。\r\n鬼神欺吾穷，戏我聊一噫。\r\n瓶中尚有酒，信命谁能戒。"
        },
        {
            "title": "陪欧阳公燕西湖",
            "content": "谓公方壮须似雪，谓公已老光浮颊。\r\n朅来湖上饮美酒，醉后剧谈犹激烈。\r\n湖边草木新着霜，芙蓉晚菊争煌煌。\r\n插花起舞为公寿，公言百岁如风狂。\r\n赤松共游也不恶，谁能忍饥啖仙药。\r\n已将寿夭付天公，彼徒辛苦吾差乐。\r\n城上乌栖暮霭生，银釭画烛照湖明。\r\n不辞歌诗劝公饮，坐无桓伊能抚筝。"
        },
        {
            "title": "欧阳少师令赋所蓄石屏",
            "content": "何人遗公石屏风，上有水墨希微踪。\r\n不画长林与巨植，独画峨嵋山西雪岭上万岁不老之孤松。\r\n崖崩涧绝可望不可到，孤烟落日相溟濛。\r\n含风偃蹇得真态，刻画始信天有工。\r\n我恐毕宏韦偃死葬虢山下，骨可朽烂心难穷。\r\n神机巧思无所发，化为烟霏沦石中。\r\n古来画师非俗士，摹写物像略与诗人同。\r\n愿公作诗慰不遇，无使二子含愤泣幽宫。"
        },
        {
            "title": "颍州初别子由二首",
            "content": "征帆挂西风，别泪滴清颍。\r\n留连知无益，惜此须臾景。\r\n我生三度别，此别尤酸冷。\r\n念子似先君，木讷刚且静。\r\n寡词真吉人，介石乃机警。\r\n至今天下士，去莫如子猛。\r\n嗟我久病狂，意行无坎井。\r\n有如醉且坠，幸未伤辄醒。\r\n従今得闲暇，默坐消日永。\r\n作诗解子忧，持用日三省。\r\n近别不改容，远别涕沾胸。\r\n咫尺不相见，实与千里同。\r\n人生无离别，谁知恩爱重。\r\n始我来宛丘，牵衣舞儿童。\r\n便知有此恨，留我过秋风。\r\n秋风亦已过，别恨终无穷。\r\n问我何年归，我言岁在东。\r\n离合既循环，忧喜迭相攻。\r\n悟此长太息，我生如飞蓬。\r\n多忧发早白，不见六一翁。"
        },
        {
            "title": "和柳子玉过陈绝粮二首",
            "content": "风雨萧萧夜晦迷，不须鸣叫强知时。\r\n多才久被天公怪，阙食惟应爨妇知。\r\n杜叟挽衣那及胫，颜翁食粥敢言炊。\r\n诗人情味真尝遍，试问于君底事亏。\r\n如我自观犹可厌，非君谁复肯相寻。\r\n图书跌宕悲年老，灯火青荧语夜深。\r\n早岁便怀齐物意，微官敢有济时心。\r\n南行千里成何事，一听秋涛万鼓音。"
        },
        {
            "title": "胡完夫母周夫人挽词",
            "content": "柏舟高节冠乡邻，绛帐清风耸搢绅。\r\n岂似凡人但慈母，能令孝子作忠臣。\r\n当年织屦随方进，晚节称觞见伯仁。\r\n回首悲凉便陈迹，凯风吹尽棘成薪。"
        },
        {
            "title": "自金山放船至焦山",
            "content": "金山楼观何耽耽，撞钟击鼓闻淮南。\r\n焦山何有有修竹，采薪汲水僧两三。\r\n云霾浪打人迹绝，时有沙户祈春蚕。\r\n我来金山更留宿，而此不到心怀惭。\r\n同游尽返决独往，赋命穷薄轻江潭。\r\n清晨无风浪自涌，中流歌啸倚半酣。\r\n老僧下山惊客至，迎笑喜作巴人谈。\r\n自言久客忘乡井，只有弥勒为同龛。\r\n困眠得就纸帐暖，饱食未厌山蔬甘。\r\n山林饥卧古亦有，无田不退宁非贪。\r\n展禽虽未三见黜，叔夜自知七不堪。\r\n行当投劾谢簪组，为我佳处留茅庵。\r\n（吴人谓水中可田者为沙。\r\n焦山长老，中江人也。\r\n）"
        },
        {
            "title": "陆龙图诜挽词",
            "content": "挺然直节庇峨岷，谋道従来不计身。\r\n属纩家无十金产，过车巷哭六州民。\r\n尘埃辇寺三年别，樽俎岐阳一梦新。\r\n他日思贤见遗像，不论宿草更沾巾。\r\n（成都有思贤阁，画诸公像。\r\n）"
        },
        {
            "title": "傅尧俞济源草堂（此诗亦载山谷集）",
            "content": "微官共有田园兴，老罢方寻隐退庐。\r\n栽种成阴十年事，仓黄求买万金无。\r\n先生卜筑临清济，乔木如今似画图。\r\n邻里亦知偏爱竹，春来相与护龙雏。"
        },
        {
            "title": "送张安道赴南都留台",
            "content": "我公古仙伯，超然羡门姿。\r\n偶怀济物志，遂为世所縻。\r\n黄龙游帝郊，箫韶凤来仪。\r\n终然反溟极，岂复安笼池。\r\n出入四十年，忧患未尝辞。\r\n一言有归意，阖府谏莫移。\r\n吾君信英睿，搜士及茅茨。\r\n无人长者侧，何以安子思。\r\n归来扫一室，虚白以自怡。\r\n游于物之初，世俗安得知。\r\n我亦世味薄，因循鬓生丝。\r\n出处良细事，従公当有时。"
        },
        {
            "title": "次韵张安道读杜诗",
            "content": "大雅初微缺，流风困暴豪。\r\n张为词客赋，变作楚臣骚。\r\n展转更崩坏，纷纶阅俊髦。\r\n地偏蕃怪产，源失乱狂涛。\r\n粉黛迷真色，鱼虾易豢牢。\r\n谁知杜陵杰，名与谪仙高。\r\n扫地收千轨，争标看两艘。\r\n诗人例穷苦，天意遣奔逃。\r\n尘暗人亡鹿，溟翻帝斩鳌。\r\n艰危思李牧，述作谢王褒。\r\n失意各千里，哀鸣闻九皋。\r\n骑鲸遁沧海，捋虎得绨袍。\r\n巨笔屠龙手，微官似马曹。\r\n迂疏无事业，醉饱死游遨。\r\n简牍仪刑在，儿童篆刻劳。\r\n今谁主文字，公合把旌旄。\r\n开卷遥相忆，知音两不遭。\r\n般斤思郢质，鲲化陋AA2濠。\r\n恨我无佳句，时蒙致白醪。\r\n殷勤理黄菊，未遣没蓬蒿。"
        },
        {
            "title": "出都来陈所乘船上有题小诗八首不知何人作有",
            "content": "蛙鸣青草泊，蝉噪垂杨浦。\r\n吾行亦偶然，及此新过雨。\r\n鸟乐忘罝罦，鱼乐忘钩饵。\r\n何必择所安，滔滔天下是。\r\n烟火动村落，晨光尚熹微。\r\n田园处处好，渊明胡不归。\r\n我行无疾徐，轻楫信溶漾。\r\n船留村市闹，闸发寒波涨。\r\n舟人苦炎热，宿此乔木湾。\r\n清月未及上，黑云如颓山。\r\n万窍号地籁，冲风散天池。\r\n喧豗瞬息间，还挂斗与箕。\r\n颍水非汉水，亦作蒲萄绿。\r\n恨无襄阳儿，令唱铜鞮曲。\r\n我诗虽云拙，心平声韵和。\r\n年来烦恼尽，古井无由波。"
        },
        {
            "title": "送文与可出守陵州",
            "content": "壁上墨君不解语，见之尚可消百忧。\r\n而况我友似君者，素节凛凛欺霜秋。\r\n清诗健笔何足数，逍遥齐物追庄周。\r\n夺官遣去不自沉，晓梳脱发谁能收。\r\n江边乱山赤如赭，陵阳正在千山头。\r\n君知远别怀抱恶，时遣墨君消我愁。"
        },
        {
            "title": "次韵王诲夜坐",
            "content": "爱君东阁能延客，顾我闲官不计员。\r\n策杖频过如未厌，卜居相近岂辞迁。\r\n莫将诗句惊摇落，渐喜樽罍省扑缘。\r\n待约月明池上宿，夜深同看水中天。"
        },
        {
            "title": "送吕希道知和州",
            "content": "去年送君守解梁，今年送君守历阳。\r\n年年送人作太守，坐受尘土堆胸肠。\r\n君家联翩三将相，富贵未已今方将。\r\n凤雏骥子生有种，毛骨往往传诸郎。\r\n观君崛郁负奇表，便合剑佩趋明光。\r\n胡为小郡屡奔走，征马未解风帆张。\r\n我生本自便江海，忍耻未去犹彷徨。\r\n无言赠君有长叹，美哉河水空洋洋。"
        },
        {
            "title": "送钱藻出守婺州得英字",
            "content": "老手便剧郡，高怀厌承明。\r\n联纡东阳绶，一濯沧浪缨。\r\n东阳佳山水，未到意已清。\r\n过家父老喜，出郭壶浆迎。\r\n子行得所愿，怆悢居者情。\r\n吾君方急贤，日旰坐迩英。\r\n（迩英，阁名。\r\n）黄金招乐毅，白璧赐虞卿。\r\n子不少自贬，陈义空峥嵘。\r\n古称为郡乐，渐恐烦敲搒。\r\n临分敢不尽，醉语醒还惊。"
        },
        {
            "title": "送刘分攵倅海陵",
            "content": "君不见阮嗣宗，臧否不挂口，莫夸舌在牙齿牢，是中惟可饮醇酒。\r\n读书不用多，作诗不须工，海边无事日日醉，梦魂不到蓬莱宫。\r\n秋风昨夜入庭树，莼丝未老君先去。\r\n君先去，几时回。\r\n刘郎应白发，桃花开不开。"
        },
        {
            "title": "次韵子由绿筠堂",
            "content": "爱竹能延客，求诗剩挂墙。\r\n风梢千纛乱，月影万夫长。\r\n谷鸟惊棋响，山蜂识酒香。\r\n只应陶靖节，会听北窗凉。"
        },
        {
            "title": "和子由初到陈州见寄二首次韵",
            "content": "道丧虽云久，吾犹及老成。\r\n如今各衰晚，那更治刑名。\r\n懒惰便樗散，疏狂托圣明。\r\n阿奴须碌碌，门户要全生。\r\n旧隐三年别，杉松好在不。\r\n我今尚眷眷，此意恐悠悠。\r\n闭户时寻梦，无人可说愁。\r\n还来送别处，双泪寄南州。"
        },
        {
            "title": "送任伋通判黄州兼寄其兄孜",
            "content": "吾州之豪任公子，少年盛壮日千里。\r\n无媒自进谁识之，有才不用今老矣。\r\n别来十年学不厌，读破万卷诗愈美。\r\n黄州小郡隔溪谷，茅屋数家依竹苇。\r\n知命无忧子何病，见贤不荐谁当耻。\r\n平泉老令更可悲，六十青衫贫欲死。\r\n桐乡遗老至今泣，颍川大姓谁能箠。\r\n因君寄声问消息，莫对黄鹞矜爪觜。"
        },
        {
            "title": "送安惇秀才失解西归",
            "content": "旧书不厌百回读，熟读深思子自知。\r\n他年名宦恐不免，今日栖迟那可追。\r\n我昔家居断还往，著书不复窥园葵。\r\n朅来东游慕人爵，弃去旧学従儿嬉。\r\n狂谋谬算百不遂，惟有霜鬓来如期。\r\n故山松柏皆手种，行且拱矣归何时。\r\n万事早知皆有命，十年浪走宁非痴。\r\n与君未可较得失，临别惟有长嗟咨。"
        },
        {
            "title": "石苍舒醉墨堂",
            "content": "人生识字忧患始，姓名粗记可以休。\r\n何用草书夸神速，开卷惝怳令人愁。\r\n我尝好之每自笑，君有此病何年瘳。\r\n自言其中有至乐，适意无异逍遥游。\r\n近者作堂名醉墨，如饮美酒销百忧。\r\n乃知柳子语不妄，病嗜土炭如珍羞。\r\n君于此艺亦云至，堆墙败笔如山丘。\r\n兴来一挥百纸尽，骏马倏忽踏九州。\r\n我书意造本无法，点画信手烦推求。\r\n胡为议论独见假，只字片纸皆藏收。\r\n不减钟张君自足，下方罗赵我亦优。\r\n不须临池更苦学，完取绢素充衾裯。"
        },
        {
            "title": "秀州僧本莹静照堂",
            "content": "鸟囚不忘飞，马系常念驰。\r\n静中不自胜，不若听所之。\r\n君看厌事人，无事乃更悲。\r\n贫贱苦形劳，富贵嗟神疲。\r\n作堂名静照，此语子谓谁。\r\n江湖隐沦士，岂无适时资。\r\n老死不自惜，扁舟自娱嬉。\r\n従之恐莫见，况肯従我为。"
        },
        {
            "title": "送曾子固倅越得燕字",
            "content": "醉翁门下土，杂遝难为贤。\r\n曾子独超轶，孤芳陋群妍。\r\n昔従南方来，与翁两联翩。\r\n翁今自憔悴，子去亦宜然。\r\n贾谊穷适楚，乐生老思燕。\r\n那因江鲙美，遽厌天庖膻。\r\n但苦世论隘，聒耳如蜩蝉。\r\n安得万顷池，养此横海鳣。"
        },
        {
            "title": "次韵柳子玉见寄",
            "content": "薄雷轻雨晓晴初，陌上春泥未溅裾。\r\n行乐及时虽有酒，出门无侣漫看书。\r\n遥知寒食催归骑，定把鸱夷载后车。\r\n他日见邀须强起，不应辞病似相如。"
        },
        {
            "title": "和董传留别",
            "content": "粗缯大布裹生涯，腹有诗书气自华。\r\n厌伴老儒烹瓠叶，强随举子踏槐花。\r\n囊空不办寻春马，眼乱行看择婿车。\r\n得意犹堪夸世俗，诏黄新湿字如鸦。"
        },
        {
            "title": "华阴寄子由",
            "content": "三年无日不思归，梦里还家旋觉非。\r\n腊酒送寒催去国，东风吹雪满征衣。\r\n三峰已过天浮翠，四扇行看日照扉。\r\n里堠消磨不禁尽，速携家饷劳骖騑。"
        },
        {
            "title": "寄题兴州晁太守新开古东池",
            "content": "百亩新池傍郭斜，居人行乐路人夸。\r\n自言官长如灵运，能使江山似永嘉。\r\n纵饮坐中遗白帢，幽寻尽处见桃花。\r\n不堪山鸟号归去，长遣王孙苦忆家。"
        },
        {
            "title": "王颐赴建州钱监求诗及草书",
            "content": "我昔识子自武功，寒厅夜语樽酒同。\r\n酒阑烛尽语不尽，倦仆立寐僵屏风。\r\n丁宁劝学不死诀，自言亲受方瞳翁。\r\n嗟余闻道不早悟，醉梦颠倒随盲聋。\r\n迩来忧患苦摧剥，意思萧索如霜蓬。\r\n羡君颜色愈少壮，外慕渐少由中充。\r\n河车挽水灌脑黑，丹砂伏火入颊红。\r\n大梁相逢又东去，但道何日辞樊笼。\r\n未能便乞勾漏令，官曹似是锡与铜。\r\n留诗河上慰离别，草书未暇缘匆匆。"
        },
        {
            "title": "和子由木山引水二首",
            "content": "蜀江久不见沧浪，江上枯槎远可将。\r\n去国尚能三犊载，汲泉何爱一夫忙。\r\n崎岖好事人应笑，冷淡为欢意自长。\r\n遥想纳凉清夜永，窗前微月照汪汪。\r\n千年古木卧无梢，浪卷沙翻去似瓢。\r\n几度过秋生藓晕，至今流润应江潮。\r\n泫然疑有蛟龙吐，断处人言霹雳焦。\r\n材大古来无适用，不须郁郁慕山苗。"
        },
        {
            "title": "九月中曾题二小诗于南溪竹上既而忘之昨日再",
            "content": "湖上萧萧疏雨过，山头霭霭暮云横。\r\n陂塘水落荷将尽，城市人归虎欲行。\r\n谁谓江湖居，而为虎豹宅。\r\n焚山岂不能，爱此千竿碧。"
        },
        {
            "title": "十二月十四日夜微雪明日早往南溪小酌至晚",
            "content": "南溪得雪真无价，走马来看及未消。\r\n独自披榛寻履迹，最先犯晓过朱桥。\r\n谁怜破屋眠无处，坐觉村饥语不嚣。\r\n惟有暮鸦知客意，惊飞千片落寒条。"
        },
        {
            "title": "送刘道原归觐南康",
            "content": "晏婴不满六尺长，高节万仞陵首阳。\r\n青衫白发不自叹，富贵在天那得忙。\r\n十年闭户乐幽独，百金购书收散亡。\r\n朅来东观弄丹墨，聊借旧史诛奸强。\r\n孔融不肯下曹操，汲黯本自轻张汤。\r\n虽无尺箠与寸刃，口吻排击含风霜。\r\n自言静中阅世俗，有似不饮观酒狂。\r\n衣巾狼藉又屡舞，旁人大笑供千场。\r\n交朋翩翩去略尽，惟我与子犹彷徨。\r\n世人共弃君独厚，岂敢自爱恐子伤。\r\n朝来告别惊何速，归意已逐征鸿翔。\r\n匡庐先生古君子，挂冠两纪鬓未苍。\r\n定将文度置膝上，喜动邻里烹猪羊。\r\n君归为我道姓字，幅巾他日容登堂。"
        },
        {
            "title": "渼陂鱼（陂在鄠县。）",
            "content": "霜筠细破为双掩，中有长鱼如卧剑。\r\n紫荇穿腮气惨凄，红鳞照坐光磨闪。\r\n携来虽远鬣尚动，烹不待熟指先染。\r\n坐客相看为解颜，香粳饱送如填堑。\r\n早岁尝为荆渚客，黄鱼屡食沙头店。\r\n滨江易采不复珍，盈尺辄弃无乃僭。\r\n自従西征复何有，欲致南烹嗟久欠。\r\n游AA2 琐细空自腥，乱骨纵横动遭砭。\r\n故人远馈何以报，客俎久空惊忽赡。\r\n东道无辞信使频，西邻幸有庖齑酽。"
        },
        {
            "title": "无题",
            "content": "野人献竹，腰腹大如盎。\r\n自言道旁得，采不费罝网。\r\n鸱夷让圆滑，混沌惭瘦爽。\r\n两牙虽有余，四足仅能仿。\r\n逢人自惊蹶，闷若儿脱襁。\r\n念兹微陋质，刀几安足枉。\r\n就禽太仓卒，羞愧不能飨。\r\n南山有孤熊，择兽行舐掌。"
        },
        {
            "title": "读道藏",
            "content": "嗟予亦何幸，偶此琳宫居。\r\n宫中复何有，戢戢千函书。\r\n盛以丹锦囊，冒以青霞裾。\r\n王乔掌关钥，蚩尤守其庐。\r\n乘闲窃掀搅，涉猎岂暇徐。\r\n至人悟一言，道集由中虚。\r\n心闲反自照，皎皎如芙蕖。\r\n千岁厌世去，此言乃籧篨。\r\n人皆忽其身，治之用土苴。\r\n何暇及天下，幽忧吾未除。"
        },
        {
            "title": "南溪有会景亭处众亭之间无所见甚不称其名予",
            "content": "为制名曰招隐仍为诗以告来者庶几迁之飞檐临古道，高榜观游人。\r\n未即令公隐，聊须濯路尘。\r\n茆茨分聚落，烟火傍城闉。\r\n林缺湖光漏，窗明野意新。\r\n居民惟白帽，过客漫朱轮。\r\n山好留归屐，风回落醉巾。\r\n他年谁改筑，旧制不须因。\r\n再到吾虽老，犹堪作坐宾。"
        },
        {
            "title": "自仙游回至黑水见居民姚氏山亭高绝可爱复憩",
            "content": "山鸦晓辞谷，似报游人起。\r\n出门犹屡顾，惨若去吾里。\r\n道途险且迂，继此复能几。\r\n溪边有危构，归驾聊复柅。\r\n爱此山中人，缥缈如仙子。\r\n平生慕独往，官爵同一屣。\r\n胡为此溪边，眷眷若有俟。\r\n国恩久未报，念此惭且泚。\r\n临风浩悲咤，万世同一轨。\r\n何年谢簪绂，丹砂留迅晷。"
        },
        {
            "title": "爱玉女洞中水既致两瓶恐后复取而为使者见绐",
            "content": "之调水符欺谩久成俗，关市有契繻。\r\n谁知南山下，取水亦置符。\r\n古人辨淄渑，皎若鹤与凫。\r\n吾今既谢此，但视符有无。\r\n常恐汲水人，智出符之余。\r\n多防竟无及，弃置为长吁。"
        },
        {
            "title": "玉女洞",
            "content": "洞里吹箫子，终年守独幽。\r\n石泉为晓镜，山月当帘钩。\r\n岁晚杉枫尽，人归雾雨愁。\r\n送迎应鄙陋，谁继楚臣讴。"
        },
        {
            "title": "凌虚台",
            "content": "才高多感激，道直无往还。\r\n不如此台上，举酒邀青山。\r\n青山虽云远，似亦识公颜。\r\n崩腾赴幽赏，披豁露天悭。\r\n落日衔翠壁，暮云点烟鬟。\r\n浩歌清兴发，放意末礼删。\r\n是时岁云暮，微雪洒袍斑。\r\n吏退迹如扫，宾来勇跻攀。\r\n台前飞雁过，台上雕弓弯。\r\n联翩向空坠，一笑惊尘寰。"
        },
        {
            "title": "马融石室",
            "content": "未应将军聘，初従季直游。\r\n绛纱生不识，苍石尚能留。\r\n岂害依梁冀，何须困李侯。\r\n吾诗慎勿刻，猿鹤为君羞。"
        },
        {
            "title": "北寺",
            "content": "唐初传有此，乱后不留碑。\r\n畏虎关门早，无村得米迟。\r\n山泉自入瓮，野桂不胜炊。\r\n信美那能久，应先学忍饥。"
        },
        {
            "title": "潭",
            "content": "翠壁下无路，何年雷雨穿。\r\n光摇岩上寺，深到影中天。\r\n我欲然犀看，龙应抱宝眠。\r\n谁能孤石上，危坐试僧禅。"
        },
        {
            "title": "五郡",
            "content": "古观正依林麓断，居民来说水泉甘。\r\n乱溪赴渭争趋北，飞鸟迎山不复南。\r\n羽客衣冠朝上象，野人香火祝春蚕。\r\n汝师岂解言符命，山鬼何知托老聃。\r\n（观有明皇碑，言梦老子告以享国长久之意。"
        },
        {
            "title": "南寺",
            "content": "东去愁攀石，西来怯渡桥。\r\n碧潭如见试，白塔苦相招。\r\n野馈惭微薄，村沽慰寂寥。\r\n路穷斤斧绝，松桂得干霄。"
        },
        {
            "title": "自清平镇游楼观五郡大秦延生仙游往返四日得",
            "content": "鸟噪猿呼昼闭门，寂寥谁识古皇尊。\r\n青牛久已辞辕轭，白鹤时来访子孙。\r\n山近朔风吹积雪，天寒落日淡孤村。\r\n道人应怪游人众，汲尽阶前井水浑。"
        },
        {
            "title": "南溪之南竹林中新构一茅堂予以其所处最为深",
            "content": "犹恨溪堂浅，更穿修竹林。\r\n高人不畏虎，避世已无心。\r\n隐几颓如病，忘言兀以喑。\r\n茅茨追上古，冠盖谢当今。\r\n晓梦猿呼觉，秋怀鸟伴吟。\r\n暂来聊解带，屡去欲携衾。\r\n湖上行人绝，阶前暮雪深。\r\n应逢绿毛叟，扣户夜抽簪。"
        },
        {
            "title": "大秦寺",
            "content": "晃荡平川尽，坡陀翠麓横。\r\n忽逢孤塔迥，独向乱山明。\r\n信足幽寻远，临风却立惊。\r\n原田浩如海，衮衮尽东倾。\r\n仙游潭五首。\r\n（潭上有寺三。\r\n二在潭北，循黑水而上为东路，至南寺。\r\n渡黑水西里余，従马北上为西路，至北寺。\r\n东路险，不可骑马，而西路隔潭，潭水深不可测，上以一木为桥，不敢过。\r\n故南寺有塔，望之可爱而终不能到。\r\n）"
        },
        {
            "title": "周公庙庙在岐山西北八九里庙后百许步有泉依",
            "content": "吾今那复梦周公，尚喜秋来过故宫。\r\n翠凤旧依山硉兀，清泉长与世穷通。\r\n至今游客伤离黍，故国诸生咏雨蒙。\r\n牛酒不来乌鸟散，白杨无数暮号风。"
        },
        {
            "title": "和子由记园中草木十一首",
            "content": "煌煌帝王都，赫赫走群彦。\r\n嗟汝独何为，闭门观物变。\r\n微物岂足观，汝独观不倦。\r\n牵牛与葵蓼，采摘入诗卷。\r\n吾闻东山傅，置酒携燕婉。\r\n富贵未能忘，声色聊自遣。\r\n汝今又不然，时节看瓜蔓。\r\n怀宝自足珍，艺兰那计畹。\r\n吾归于汝处，慎勿嗟岁晚。\r\n荒园无数亩，草木动成林。\r\n春阳一已敷，妍丑各自矜。\r\n蒲萄虽满架，困倒不能任。\r\n可怜病石榴，花如破红襟。\r\n葵花虽粲粲，蒂浅不胜簪。\r\n丛蓼晚可喜，轻红随秋深。\r\n物生感时节，此理等废兴。\r\n飘零不自由，盛亦非汝能。\r\n江湖不可到，移植苦勤劬。\r\n安得双野鸭，飞来成画图。\r\n种柏待其成，柏成人亦老。\r\n不如种丛篲，春种秋可倒。\r\n阴阳不择物，美恶随意造。\r\n柏生何苦艰，似亦费天巧。\r\n天工巧有几，肯尽为汝耗。\r\n君看藜与藿，生意常草草。\r\n萱草虽微花，孤秀自能拔。\r\n亭亭乱叶中，一一芳心插。\r\n牵牛独何畏，诘曲自牙蘖。\r\n走寻荆与榛，如有宿昔约。\r\n南斋读书处，乱翠晓如泼。\r\n偏工贮秋雨，岁岁坏篱落。\r\n芦笋初似竹，稍开叶如蒲。\r\n方春节抱甲，渐老根生须。\r\n不爱当夏绿，爱此及秋枯。\r\n黄叶倒风雨，白花摇。\r\n行乐惜芳晨，秋风常苦早。\r\n谁知念离别，喜见秋瓜老。\r\n秋瓜感霜霰，茎叶飒已槁。\r\n宦游归无时，身若马系早。\r\n悲鸣念千里，耿耿志空抱。\r\n多忧竟何为，使汝玄发缟。\r\n官舍有丛竹，结根问囚厅。\r\n下为人所径，上密不容钉。\r\n殷勤戒吏卒，插棘护中庭。\r\n远砌忽坟裂，走鞭瘦竛竮。\r\n我常携枕簟，来此荫寒青。\r\n日暮不能去，卧听窗风泠。\r\n芎藭生蜀道，白芷来江南。\r\n漂流到关辅，犹不失芳甘。\r\n濯濯翠径满，愔愔清露涵。\r\n及其未花实，可以资筐篮。\r\n秋节忽已老，苦寒非所堪。\r\n劚根取其实，对此微物惭。\r\n自我来关辅，南山得再游。\r\n山中亦何有，草木媚深幽。\r\n菖蒲人不识，生此乱石沟。\r\n山高霜雪苦，苗叶不得抽。\r\n下有千岁根，蹙缩如蟠虬。\r\n长为鬼神守，德薄安敢偷。\r\n我归自南山，山翠犹在目。\r\n心随白云去，梦绕山之麓。\r\n汝従何方来，笑齿粲如玉。\r\n探怀出新诗"
        },
        {
            "title": "是日至下马碛憩于北山僧舍有阁曰怀贤南直斜",
            "content": "南望斜谷口，三山如犬牙。\r\n西观五丈原，郁屈如长蛇。\r\n有怀诸葛公，万骑出汉巴。\r\n吏士寂如水，萧萧闻马楇。\r\n公才与曹丕，岂止十倍加。\r\n顾瞻三辅间，势若风卷沙。\r\n一朝长星坠，竟使蜀妇髽。\r\n山僧岂知此，一室老烟霞。\r\n往事逐云散，故山依渭斜。\r\n客来空吊古，清泪落悲笳。"
        },
        {
            "title": "二十七日自阳平至斜谷宿于南山中蟠龙寺",
            "content": "横槎晚渡碧涧口，骑马夜入南山谷。\r\n（音浴。\r\n）谷中暗水响泷泷，岭上疏星明煜煜。\r\n寺藏岩底千万仞，路转山腰三百曲。\r\n风生饥虎啸空林，月黑麏窜修竹。\r\n入门突兀见深殿，照佛青荧有残烛。\r\n愧无酒食待游人，旋斫杉松煮溪蔌。\r\n板阁独眠惊旅枕，木鱼晓动随僧粥。\r\n起观万瓦郁参差，目乱千岩散红绿。\r\n门前商贾负椒荈，山后咫尺连巴蜀。\r\n何时归耕江上田，一夜心逐南飞鹄。"
        },
        {
            "title": "是日自磻溪将往阳平憩于麻田青峰寺之下院翠",
            "content": "不到峰前寺，空来渭上村。\r\n此亭聊可喜，修径岂辞扪。\r\n谷映朱栏秀，山含古木尊。\r\n路穷惊石断，林缺见河奔。\r\n马困嘶青草，僧留荐晚飧。\r\n我来秋日午，旱久石床温。\r\n安得云如盖，能令雨泻盆。\r\n共看山下稻，凉叶晚翻翻。"
        },
        {
            "title": "授经台（乃南山",
            "content": "剑舞有神通草圣，海山无事化琴工。\r\n此台一览秦川小，不待传经意已空。"
        },
        {
            "title": "二十六日五更起行至磻溪未明",
            "content": "夜入磻溪如入峡，照山炬火落惊猿。\r\n山头孤月耿犹在，石上寒波晓更喧。\r\n至人旧隐白云合，神物已化遗踪蜿。\r\n安得梦随霹雳驾，马上倾倒天瓢翻。"
        },
        {
            "title": "七月二十四日以久不雨出祷磻溪是日宿虢县二",
            "content": "所建也夜久不寐见壁有前县令赵荐留名有怀其人龛灯明灭欲三更，欹枕无人梦自惊。\r\n深谷留风终夜响，乱山衔月半床明。\r\n故人渐远无消息，古寺空来有姓名。\r\n欲向磻溪问姜叟，仆夫屡报斗杓倾。"
        },
        {
            "title": "司竹监烧苇园因召都巡检柴贻勖左藏以其徒会",
            "content": "官园刈苇留枯槎，深冬放火如红霞。\r\n枯槎烧尽有根在，春雨一洗皆萌芽。\r\n黄狐老兔最狡捷，卖侮百兽常矜夸。\r\n年年此厄竟不悟，但爱蒙密争来家。\r\n风回焰卷毛尾热，欲出已被苍鹰遮。\r\n野人来言此最乐，徒手晓出归满车。\r\n巡边将军在近邑，呼来飒飒従矛叉。\r\n戍兵久闲可小试，战鼓虽冻犹堪挝。\r\n雄心欲搏南涧虎，阵势颇学常山蛇。\r\n霜乾火烈声爆野，飞走无路号且呀。\r\n迎人截来砉逢箭，避犬逸去穷投罝。\r\n击鲜走马殊未厌，但恐落日催栖鸦。\r\n弊旗仆鼓坐数获，鞍挂雉兔肩分麚。\r\n主人置酒聚狂客，纷纷醉语晚更哗。\r\n燎毛燔肉不暇割，饮啖直欲追羲娲。\r\n青丘云梦古所咤，与此何啻百倍加。\r\n苦遭谏疏说夷羿，又被赋客嘲淫奢。\r\n岂如闲官走山邑，放旷不与趋朝衙。\r\n农工已毕岁云暮，车骑虽少宾殊佳。\r\n酒酣上马去不告，猎猎霜风吹帽斜。"
        },
        {
            "title": "将往终南和子由见寄",
            "content": "人生百年寄鬓须，富贵何啻葭中莩。\r\n惟将翰墨留染濡，绝胜醉倒蛾眉扶。\r\n我今废学如寒竽，久不吹之涩欲无。\r\n岁云暮矣嗟几馀，欲往南溪侣禽鱼。\r\n秋风吹雨凉生肤，夜长耿耿添漏壶。\r\n穷年弄笔衫袖乌，古人有之我愿如。\r\n终朝危坐学僧趺，闭门不出间履凫。\r\n下视官爵如泥淤，嗟我何为久踟蹰。\r\n岁月岂肯为汝居，仆夫起餐秣吾驹。"
        },
        {
            "title": "和子由闻子瞻将如终南太平宫溪堂读书",
            "content": "役名则已勤，徇身则已媮。\r\n我诚愚且拙，身名两无谋。\r\n始者学书判，近亦知问囚。\r\n但知今当为，敢问向所由。\r\n士方其未得，唯以不得忧。\r\n既得又忧失，此心浩难收。\r\n譬如倦行客，中路逢清流。\r\n尘埃虽未脱，暂憩得一漱。\r\n我欲走南涧，春禽始嘤呦。\r\n鞅掌久不决，尔来已徂秋。\r\n桥山日月迫，府县烦差抽。\r\n王事谁敢愬，民劳吏宜羞。\r\n中间罹旱?，欲学唤雨鸠。\r\n千夫挽一木，十步八九休。\r\n渭水涸无泥，菑堰旋插修。\r\n对之食不饱，余事更遑求。\r\n近日秋雨足，公余试新篘。\r\n劬劳幸已过，朽钝不任锼。\r\n秋风迫吹帽，西阜可纵游。\r\n聊为一日乐，慰此百日愁。"
        },
        {
            "title": "秦穆公墓",
            "content": "橐泉在城东，墓在城中无百步。\r\n乃知昔未有此城，秦人以泉识公墓。\r\n昔公生不诛孟明，岂有死之日而忍用其良。\r\n乃知三子徇公意，亦如齐之二子従田横。\r\n古人感一饭，尚能杀其身。\r\n今人不复见此等，乃以所见疑古人。\r\n古人不可望，今人益可伤。"
        },
        {
            "title": "李氏园（李茂贞园",
            "content": "朝游北城东，回首见修竹。\r\n下有朱门家，破墙围古屋。\r\n举鞭叩其户，幽响答空谷。\r\n入门所见夥，十步九移目。\r\n异花兼四方，野鸟喧百族。\r\n其西引溪水，活活转墙曲。\r\n东注入深林，林深窗户绿。\r\n水光兼竹净，时有独立鹄。\r\n林中百尺松，岁久苍鳞蹙。\r\n岂惟此地少，意恐关中独。\r\n小桥过南浦，夹道多乔木。\r\n隐如城百雉，挺若舟千斛。\r\n阴阴日光淡，黯黯秋气蓄。\r\n尽东为方池，野雁杂家鹜。\r\n红梨惊合抱，映岛孤云馥。\r\n春光水溶漾，雪阵风翻扑。\r\n其北临长溪，波声卷平陆。\r\n北山卧可见，苍翠间硗秃。\r\n我时来周览，问此谁所筑。\r\n云昔李将军，负险乘衰叔。\r\n抽钱算间口，但未榷羹粥。\r\n当时夺民田，失业安敢哭。\r\n谁家美园圃，籍没不容赎。\r\n此亭破千家，郁郁城之麓。\r\n将军竟何事，虮虱生刀?蜀。\r\n何尝载美酒，来此驻车谷。\r\n空使后世人，闻名颈犹缩。\r\n（俗犹呼皇后园，盖茂贞谓其妻也。\r\n）我今官正闲，屡至因休沐。\r\n人生营居止，竟为何人卜。\r\n何当力一身，永与清景逐。"
        },
        {
            "title": "真兴寺阁",
            "content": "山川与城郭，漠漠同一形。\r\n市人与鸦鹊，浩浩同一声。\r\n此阁几何高，何人之所营。\r\n侧身送落日，引手攀飞星。\r\n当年王中令，斫木南山赪。\r\n写真留阁下，铁面眼有棱。\r\n身强八九尺，与阁两峥嵘。\r\n古人虽暴恣，作事今世惊。\r\n登者尚呀喘，作者何以胜。\r\n曷不观此阁，其人勇且英。"
        },
        {
            "title": "东湖",
            "content": "吾家蜀江上，江水绿如蓝。\r\n尔来走尘土，意思殊不堪。\r\n况当岐山下，风物尤可惭。\r\n有山秃如赭，有水浊如泔。\r\n不谓郡城东，数步见湖潭。\r\n入门便清奥，怳如梦西南。\r\n泉源従高来，随流走涵涵。\r\n东去触重阜，尽为湖所贪。\r\n但见苍石螭，开口吐清甘。\r\n借汝腹中过，胡为目眈眈。\r\n新荷弄晚凉，轻棹极幽探。\r\n飘摇忘远近，偃息遗佩篸。\r\n深有龟与鱼，浅有螺与蚶。\r\n曝晴复戏雨，戢戢多于蚕。\r\n浮沉无停饵，倏忽遽满篮。\r\n丝缗虽强致，琐细安足戡。\r\n闻昔周道兴，翠凤栖孤岚。\r\n飞鸣饮此水，照影弄毵毵。\r\n（此古饮凤池也。\r\n）至今多梧桐，合抱如彭聃。\r\n彩羽无复见，上有鹯搏AA12。\r\n嗟予生虽晚，考古意所AA13。\r\n图书已漫漶。\r\n犹复访侨郯。\r\n《卷阿》诗可继，此意久已含。\r\n扶风古三辅，政事岂汝谙。\r\n聊为湖上饮，一纵醉后谈。\r\n门前远行客，劫劫无留骖。\r\n问胡不回首，毋乃趁朝参。\r\n予今正疏懒，官长幸见函。\r\n不辞日游再，行恐岁满三。\r\n暮归还倒载，钟鼓已AA4 AA4 （音谙）。"
        },
        {
            "title": "维摩像唐杨惠之塑在天柱寺",
            "content": "昔者子舆病且死，其友子祀往问之。\r\n跰?鲜鉴井自叹息，造物将安以我为。\r\n今观古塑维摩像，病骨磊嵬如枯龟。\r\n乃知至人外生死，此身变化浮云随。\r\n世人岂不硕且好，身虽未病心已疲。\r\n此叟神完中有恃，谈笑可却千熊罴。\r\n当其在时或问法，俯首无言心自知。\r\n至今遗像兀不语，与昔未死无增亏。\r\n田翁里妇那肯顾，时有野鼠衔其髭。\r\n见之使人每自失，谁能与结无言师。"
        },
        {
            "title": "王维吴道子画",
            "content": "何处访吴画，普门与开元。\r\n开元有东塔，摩诘留手痕。\r\n吾观画品中，莫如二子尊。\r\n道子实雄放，浩如海波翻。\r\n当其下手风雨快，笔所未到气已吞。\r\n亭亭双林间，彩晕扶桑暾。\r\n中有至人谈寂灭，悟者悲涕迷者手自扪。\r\n蛮君鬼伯千万万，相排竞进头如鼋。\r\n摩诘本诗老，佩芷袭芳荪。\r\n今观此壁画，亦若其诗清且敦。\r\n祗园弟子尽鹤骨，心如死灰不复温。\r\n门前两丛竹，雪节贯霜根。\r\n交柯乱叶动无数，一一皆可寻其源。\r\n吴生虽妙绝，犹以画工论。\r\n摩诘得之于象外，有如仙翮谢笼樊。\r\n吾观二子皆神俊，又于维也敛衽无间言。"
        },
        {
            "title": "诅楚文",
            "content": "碑获於开元寺土下，今在太守便厅。\r\n秦穆公葬于雍橐泉祈年观下，今墓在开元寺之东南数十步，则寺岂祈年之故基耶？淮南王迁于蜀，至雍，道病卒，则雍非长安，此乃古雍也。\r\n峥嵘开元寺，仿佛祈年观。\r\n旧筑扫成空，古碑埋不烂。\r\n诅书虽可读，字法嗟久换。\r\n词云秦嗣王，敢使祝用瓚。\r\n先君穆公世，与楚约相捍。\r\n质之于巫咸，万叶期不叛。\r\n今其后嗣王，乃敢构多难。\r\n刳胎杀无罪，亲族遭圉绊。\r\n计其所称诉，何啻桀纣乱。\r\n吾闻古秦俗，面诈背不汗。\r\n岂惟公子邛，社鬼亦遭谩。\r\n辽哉千载后，发我一笑粲。"
        },
        {
            "title": "石鼓",
            "content": "冬十二月岁辛丑，我初従政见鲁叟。\r\n旧闻石鼓今见之，文字郁律蛟蛇走。\r\n细观初以指画肚，欲读嗟如箝在口。\r\n韩公好古生已迟，我今况又百年后。\r\n强寻偏旁推点画，时得一二遗八九。\r\n我车既攻马亦同，其鱼维鱮贯之柳。\r\n（其词云：我车既攻，我马既同。\r\n又云：其鱼维何，维鱮维鲤。\r\n何以贯之，维杨与柳。\r\n惟此六句可读，余多不可通。\r\n）古器纵横犹识鼎，众星错落仅名斗。\r\n模糊半已似瘢胝，诘曲犹能辨跟肘。\r\n娟娟缺月隐云雾，濯濯嘉禾秀稂莠。\r\n漂流百战偶然存，独立千载谁与友。\r\n上追轩颉相唯诺，下揖冰斯同鷇AA11。\r\n忆昔周宣歌《鸿雁》，当时籀史变蝌蚪。\r\n厌乱人方思圣贤，中兴天为生耆耇。\r\n东征徐虏阚虓虎，北伏犬戎随指嗾。\r\n象胥杂沓贡狼鹿，方召联翩赐圭卣。\r\n遂因鼓鼙思将帅，岂为考击烦蒙瞍。\r\n何人作颂比《嵩高》，万古斯文齐岣嵝。\r\n勋劳至大不矜伐，文武未远犹忠厚。\r\n欲寻年岁无甲乙，岂有名字记谁某。\r\n自従周衰更七国，竟使秦人有九有。\r\n扫除诗书诵法律，投弃俎豆陈鞭杻。\r\n当年何人佐祖龙，上蔡公子牵黄狗。\r\n登山刻石颂功烈，后者无继前无偶。\r\n皆云皇帝巡四国，烹灭强暴救黔首。\r\n六经既已委灰尘，此鼓亦当遭击剖。\r\n传闻九鼎沦泗上，欲使万夫沉水取。\r\n暴君纵欲穷人力，神物义不污秦垢。\r\n是时石鼓何处避，无乃天公令鬼守。\r\n兴亡百变物自闲，富贵一朝名不朽。\r\n细思物理坐叹息，人生安得如汝寿。"
        },
        {
            "title": "凤翔八观（并叙）",
            "content": "《凤翔八观》诗，记可观者八也。\r\n昔司马子长登会稽，探禹穴，不远千里；而李太白亦以七泽之观至荆州。\r\n二子盖悲世悼俗，自伤不见古人，而欲一观其遗迹，故其勤如此。\r\n凤翔当秦、蜀之交，士大夫之所朝夕往来此八观者，又皆跬步可至，而好事者有不能遍观焉，故作诗以告欲观而不知者。"
        },
        {
            "title": "中隐堂诗（SS〗并叙）",
            "content": "岐山宰王君绅，其祖故蜀人也，避乱来长安，而遂家焉。\r\n其居第园有名长安城中，号中隐堂者是也。\r\n予之长安，王君以书戒其子弟邀予游，且乞诗甚勤，因为作此五篇。\r\n去蜀初逃难，游秦遂不归。\r\n园荒乔木老，堂在昔人非。\r\n凿石清泉激，开门野鹤飞。\r\n退居吾久念，长恐此心违。\r\n径转如修蟒，坡垂似伏鳌。\r\n树従何代有，人与此堂高。\r\n好古嗟生晚，偷闲厌久劳。\r\n王孙早归隐，尘土污君袍。\r\n二月惊梅晚，幽香此地无。\r\n依依慰远客，皎皎似吴姝。\r\n不恨故园隔，空嗟芳岁徂。\r\n春深桃杏乱，笑汝益羁孤。\r\n翠石如鹦鹉，何年别海堧。\r\n贡随南使远，载压渭舟偏。\r\n已伴乔松老，那知故国迁。\r\n金人解辞汉，汝独不潸然。\r\n都城更几姓，到处有残碑。\r\n古隧埋蝌蚪，崩崖露伏龟。\r\n安排壮亭榭，收拾费金赀。\r\n岣嵝何须到，韩公浪自悲。"
        },
        {
            "title": "和刘长安题薛周逸老亭周最善饮酒未七十而致",
            "content": "近闻薛公子，早退惊常流。\r\n买园招野鹤，凿井动潜虬。\r\n自言酒中趣，一斗胜凉州。\r\n翻然拂衣去，亲爱挽不留。\r\n隐居亦何乐，素志庶可求。\r\n所亡嗟无几，所得不啻酬。\r\n青春为君好，白日为君悠。\r\n山鸟奏琴筑，野花弄闲幽。\r\n虽辞功与名，其乐实素侯。\r\n至今清夜梦，尚惊冠压头。\r\n谁能载美酒，往以大白浮。\r\n之子虽不识，因公可与游。"
        },
        {
            "title": "和子由寒食",
            "content": "寒食今年二月晦，树林深翠已生烟。\r\n绕城骏马谁能借，到处名园意尽便。\r\n但挂酒壶那计盏，偶题诗句不须编。\r\n忽闻啼鵙惊羁旅，江上何人治废田。"
        },
        {
            "title": "记所见开元寺吴道子画佛灭度以答子由",
            "content": "西方真人谁所见，衣被七宝従双狻。\r\n当时修道颇辛苦，柏生两肘乌巢肩。\r\n初如濛濛隐山玉，渐如濯濯出水莲。\r\n道成一旦就空灭，奔会四海悲人天。\r\n翔禽哀响动林谷，兽鬼踯躅泪迸泉。\r\n庞眉深目彼谁子，绕床弹指性自圆。\r\n隐如寒月堕清昼，空有孤光留故躔。\r\n春游古寺拂尘壁，遗像久此霾香烟。\r\n画师不复写名姓，皆云道子口所传。\r\n纵横固已蔑孙邓，有如巨鳄吞小鲜。\r\n来诗所夸孰与此，安得携挂其旁观。"
        },
        {
            "title": "和子由论书",
            "content": "吾虽不善书，晓书莫如我。\r\n苟能通其意，常谓不学可。\r\n貌妍容有颦，璧美何妨橢。\r\n端庄杂流丽，刚健含婀娜。\r\n好之每自讥，不谓子亦颇。\r\n书成辄弃去，谬被旁人裹。\r\n体势本阔略，结束入细麽。\r\n子诗亦见推，语重未敢荷。\r\n迩来又学射，力薄愁官笥。\r\n（SS〗官箭十二把，吾能十一把箭耳。\r\n）多好竟无成，不精安用夥。\r\n何当尽屏去，万事付懒惰。\r\n吾闻古书法，守骏莫如跛。\r\n世俗笔苦骄，众中强嵬?我。\r\n钟张忽已远，此语与时左。"
        },
        {
            "title": "和子由苦寒见寄",
            "content": "人生不满百，一别费三年。\r\n三年吾有几，弃掷理无还。\r\n长恐别离中，摧我鬓与颜。\r\n念昔喜著书，别来不成篇。\r\n细思平时乐，乃谓忧所缘。\r\n吾従天下士，莫如与子欢。\r\n羡子久不出，读书虱生毡。\r\n丈夫重出处，不退要当前。\r\n西羌解仇隙，猛士忧塞壖。\r\n庙谋虽不战，虏意久欺天。\r\n山西良家子，锦缘貂裘鲜。\r\n千金买战马，百宝妆刀环。\r\n何时逐汝去，与虏试周旋。"
        },
        {
            "title": "和子由蚕市",
            "content": "蜀人衣食常苦艰，蜀人游乐不知还。\r\n千人耕种万人食，一年辛苦一春闲。\r\n闲时尚以蚕为市，共忘辛苦逐欣欢。\r\n去年霜降斫秋荻，今年箔积如连山。\r\n破瓢为轮土为釜，争买不翅金与纨。\r\n忆昔与子皆童AA3，年年废书走市观。\r\n市人争夸斗巧智，野人喑哑遭欺谩。\r\n诗来使我感旧事，不悲去国悲流年。"
        },
        {
            "title": "和子由踏青",
            "content": "春风陌上惊微尘，游人初乐岁华新。\r\n人闲正好路旁饮，麦短未怕游车轮。\r\n城中居人厌城郭，喧阗晓出空四邻。\r\n歌鼓惊山草木动，箪瓢散野乌鸢驯。\r\n何人聚众称道人，遮道卖符色怒瞋。\r\n宜蚕使汝茧如瓮，宜畜使汝羊如麇。\r\n路人未必信此语，强为买服禳新春。\r\n道人得钱径沽酒，醉倒自谓吾符神。"
        },
        {
            "title": "守岁",
            "content": "欲知垂尽岁，有似赴壑蛇。\r\n修鳞半已没，去意谁能遮。\r\n况欲系其尾，虽勤知奈何。\r\n儿童强不睡，相守夜欢哗。\r\n晨鸡且勿唱，更鼓畏添挝。\r\n坐久灯烬落，起看北斗斜。\r\n明年岂无年，心事恐蹉跎。\r\n努力尽今夕，少年犹可夸。"
        },
        {
            "title": "别岁",
            "content": "故人适千里，临别尚迟迟。\r\n人行犹可复，岁行那可追。\r\n问岁安所之，远在天一涯。\r\n已逐东流水，赴海归无时。\r\n东邻酒初熟，西舍彘亦肥。\r\n且为一日欢，慰此穷年悲。\r\n勿嗟旧岁别，行与新岁辞。\r\n去去勿回顾，还君老与衰。"
        },
        {
            "title": "岁晚相与馈问为馈岁酒食相邀呼为别岁至除夜",
            "content": "思归而不可得故为此三诗寄子由馈岁农功各已收，岁事得相佐。\r\n为欢恐无具，假物不论货。\r\n山川随出产，贫富称小大。\r\n寘盘巨鲤横，发笼双兔卧。\r\n富人事华靡，彩绣光翻座。\r\n贫者愧不能，微挚出舂磨。\r\n官居故人少，里巷佳节过。\r\n亦欲举乡风，独倡无人和。"
        },
        {
            "title": "病中大雪数日未尝起观虢令赵荐以诗相属戏用",
            "content": "经旬卧斋阁，终日亲剂和。\r\n不知雪已深，但觉寒无奈。\r\n飘萧窗纸鸣，堆压檐板堕。\r\n（关中皆以板为檐。\r\n风飙助凝冽，帏幔困轩簸。\r\n惟思近醇醲，未敢窥璨瑳。\r\n何时反炎赫，却欲躬臼磨。\r\n谁云坐无毡，尚有裘充货。\r\n西邻歌吹发，促席寒威挫。\r\n崩腾踏成径，缭绕飞入座。\r\n人欢瓦先融，饮俊瓶屡卧。\r\n嗟余独愁寂，空室自困坷。\r\n欲为后日赏，恐被游尘涴。\r\n寒更报新霁，皎月悬半破。\r\n有客独苦吟，清夜默自课。\r\n诗人例穷蹇，秀句出寒饿。\r\n何当暴雪霜，庶以蹑郊贺。"
        },
        {
            "title": "病中闻子由得告不赴商州三首",
            "content": "病中闻汝免来商，旅雁何时更著行。\r\n远别不知官爵好，思归苦觉岁年长。\r\n著书多暇真良计，従宦无功谩去乡。\r\n惟有王城最堪隐，万人如海一身藏。\r\n近従章子闻渠说，苦道商人望汝来。\r\n说客有灵惭直道，逋翁久没厌凡才。\r\n夷音仅可通名姓，瘿俗无由辨颈腮。\r\n答策不堪宜落此，上书求免亦何哉。\r\n（章子，惇也。\r\n）辞官不出意谁知，敢向清时怨位卑。\r\n万事悠悠付杯酒，流年冉冉入霜髭。\r\n策曾忤世人嫌汝，《易》可忘忧家有师。\r\n此外知心更谁是，梦魂相觅苦参差。"
        },
        {
            "title": "九月二十日微雪怀子由弟二首",
            "content": "岐阳九月天微雪，已作萧条岁暮心。\r\n短日送寒砧杵急，冷官无事屋庐深。\r\n愁肠别后能消酒，白发秋来已上簪。\r\n近买貂裘堪出塞，忽思乘传问西琛。\r\n江上同舟诗满箧，郑西分马涕垂膺。\r\n未成报国惭书剑，岂不怀归畏友朋。\r\n官舍度秋惊岁晚，寺楼见雪与谁登。\r\n遥知读《易》东窗下，车马敲门定不应。"
        },
        {
            "title": "楼观（秦始皇",
            "content": "门前古碣卧斜阳，阅世如流事可伤。\r\n长有游幽人悲晋惠，强修遗庙学秦皇。\r\n丹砂久窖井水赤，白?谁烧厨灶香。\r\n闻道神仙亦相过，只疑田叟是庚桑。"
        },
        {
            "title": "郿坞",
            "content": "衣中甲厚行何惧，坞里金多退足凭。\r\n毕竟英雄谁得似，脐脂自照不须灯。"
        },
        {
            "title": "磻溪石",
            "content": "墨突不暇黔，孔席未尝暖。\r\n安知渭上叟，跪石留双骭。\r\n一朝婴世故，辛苦平多难。\r\n亦欲就安眠，旅人讥客懒。"
        },
        {
            "title": "留题仙游潭中兴寺寺东有玉女洞洞南有马融读",
            "content": "敢渡清潭百尺皎无泥，山木阴阴谷鸟啼。\r\n蜀客曾游明月峡，秦人今在武陵溪。\r\n独攀书室窥岩窦，还访仙姝款石闺。\r\n犹有爱山心未至，不将双脚踏飞梯。"
        },
        {
            "title": "留题延生观后山上小堂",
            "content": "溪山愈好意无厌，上到巉第几尖。\r\n深谷野禽毛羽怪，上方仙子鬓眉纤。\r\n不惭弄玉骑丹凤，应逐嫦娥驾老蟾。\r\n涧草岩花自无主，晚来蝴蝶入疏帘。"
        },
        {
            "title": "太白山下早行至横渠镇书崇寿院壁",
            "content": "马上续残梦，不知朝日开。\r\n乱山横翠幛，落月淡孤灯。\r\n奔走烦邮吏，安闲愧老僧。\r\n再游应眷眷，聊亦记吾曾。"
        },
        {
            "title": "石鼻城",
            "content": "平时战国今无在，陌上征夫自不闲。\r\n北客初来试新险，蜀人従此送残山。\r\n独穿暗月朦胧里，愁渡奔河苍茫间。\r\n渐入西南风景变，道边修竹水潺潺。"
        },
        {
            "title": "壬寅二月有诏令郡吏分往属县减决囚禁十三日",
            "content": "太平宫而宿于南溪溪堂遂并南山而西至楼观大秦寺延生观仙游潭十九日AA1 归作诗五百言以记凡所经历者寄子由远人罹水旱，王命释俘囚。\r\n分县传明诏，循山得胜游。\r\n萧条初出郭，旷荡实消忧。\r\n薄暮来孤镇，登临忆武侯。\r\n峥嵘依绝壁，苍茫瞰奔流。\r\n半夜人呼急，横空火气浮。\r\n天遥殊不辨，风急已难收。\r\n晓入陈仓县，犹余卖酒楼。\r\n烟煤已狼藉，吏卒尚呀咻。\r\n（十三日宿武城镇，即俗所谓石鼻寨也，云孔明所筑。\r\n是夜二鼓，宝鸡火作，相去三十里，而见于武城。\r\n）鸡岭云霞古，龙宫殿宇幽。\r\n（县有鸡爪峰、龙宫寺。\r\n）南山连大散，归路走吾州。\r\n欲往安能遂，将还为少留。\r\n回趋西虢道，却渡小河洲。\r\n闻道磻溪石，犹存渭水头。\r\n苍崖虽有迹，大钓本无钩。\r\n（十四日，自宝鸡行至虢。\r\n闻太公磻溪石在县东南十八里，犹有投竿跪饵两膝所著之处。\r\n）东去过郿坞，孤城象汉刘。\r\n谁言董公健，竟复伍孚仇。\r\n白刃俄生肘，黄金漫似丘。\r\n（十五日至郿县，县有董卓城，其城象长安，俗谓之小长安。\r\n）平生闻太白，一见驻行驺。\r\n鼓角谁能试，风雷果致不。\r\n岩崖已奇绝，冰雪更琱锼。\r\n春旱忧无麦，山灵喜有湫。\r\n蛟龙懒方睡，瓶罐小容偷。\r\n（是日晚，自郿起至清秋镇宿。\r\n道过太白山，相传云，军行鸣鼓角过山下，辄致雷雨。\r\n山上有湫甚灵，以今岁旱，方议取之。\r\n）二曲林泉胜，三川气象侔。\r\n近山麰麦早，临水竹篁修。\r\n（十六日至盩厔，以近山地美，气候殊早。\r\n县有官竹园，十数里不绝。\r\n）先帝膺符命，行宫画冕旒。\r\n侍臣簪武弁，女乐抱箜篌。\r\n秘殿开金锁，神人控玉虬。\r\n黑衣横巨剑，被发凛双眸。\r\n（十七日，寒食。\r\n自盩厔东南行二十余里，朝谒太平宫二圣御容。\r\n此宫乃太宗皇帝时有神降于道士张守真以告受命之符，所为立也。\r\n神封翊圣将军，有殿。\r\n）邂逅逢佳士，相将弄彩舟。\r\n投篙披绿荇，濯足乱清沟。\r\n晚宿南溪上，森如水国秋。\r\n绕湖栽翠密，终夜响飕飕。\r\n（是日与监宫张杲之泛舟南溪，遂留宿于溪堂。\r\n）冒晓穷幽邃，操戈畏炳彪。\r\n（十八日，循终南而西，县尉以甲卒见送。\r\n或云近官竹园往"
        },
        {
            "title": "次韵和刘京兆石林亭之作石本唐苑中物散流民",
            "content": "都城日荒废，往事不可还。\r\n惟余故苑石，漂散向人间。\r\n公来始购蓄，不惮道里艰。\r\n尽従尘埃中，来对冰雪颜。\r\n瘦骨拔凛凛，苍根漱潺潺。\r\n唐人惟奇章，好石古莫攀。\r\n尽令属牛氏，刻凿纷班班。\r\n嗟此本何常，聚散实循环。\r\n人失亦人得，要不出区寰。\r\n君看刘李末，不能保河关。\r\n况此百株石，鸿毛于泰山。\r\n但当对石饮，万事付等闲。"
        },
        {
            "title": "辛丑十一月十九日既与子由别于郑州西门之外",
            "content": "不饮胡为醉兀兀，此心已逐归鞍发。\r\n归人犹自念庭闱，今我何以慰寂寞。\r\n登高回首坡垅隔，惟见乌帽出复没。\r\n苦寒念尔衣裳薄，独骑瘦马踏残月。\r\n路人行歌居人乐，僮仆怪我苦凄恻。\r\n亦知人生要有别，但恐岁月去飘忽。\r\n寒灯相对记畴昔，夜雨何时听萧瑟。\r\n君知此意不可忘，慎勿苦爱高官职。\r\n（尝有夜雨对床之言，故云尔。\r\n）"
        },
        {
            "title": "和穆父新凉",
            "content": "家居妻儿号，出仕猿鹤怨。\r\n未能逐什一，安敢抟九万。\r\n常恐樗栎身，坐缠冠盖蔓。\r\n受恩如负债，粗报乃焚券。\r\n但知眠牛衣，宁免刺虎圈。\r\n清风来既雨，新稻香可饭。\r\n紫螯应已肥，白酒谁能劝。\r\n君今崔蔡手，政比张赵健。\r\n三公行可致，一语先自献。\r\n幸推江湖心，适我鱼鸟愿。"
        },
        {
            "title": "游三游洞游洞之日有亭吏乞诗既为留三绝句于",
            "content": "一径绕山翠，萦纡去似蛇。\r\n忽惊溪水急，争看洞门呀。\r\n滑磴攀秋蔓，飞桥踏古槎。\r\n三扉迎北吹，一穴向西斜。\r\n叹息烟云去，追思岁月遐。\r\n唐人昔未到，古俗此为家。\r\n洞暖无风雪，山深富鹿豭。\r\n相逢衣尽草，环坐髻应髽。\r\n灶突依岩黑，樽罍就石洼。\r\n洪荒无传记，想像在羲娲。\r\n此事今安有，遗踪我独嗟。\r\n山翁劝留句，强为写槎牙。"
        },
        {
            "title": "游杭州山",
            "content": "山平村坞迷，野寺钟相答。\r\n晚阴云失莽，?一作杪，?落日犹在塔。\r\n行招两社僧，共步青山月。\r\n送客渡石桥，迎客出林樾。\r\n幽寻本真性，往事听徐说。\r\n钱王方壮年，此邦事轻侠。\r\n乡人鄙贫贱，异类识英杰。\r\n立石像兴王，遗址今岌AA40。\r\n功勋三吴定，富贵四海甲。\r\n归来父老藏，崇高畏倾压。\r\n诗人工讥病，此欲恣挑抉。\r\n流传后世人，谈笑资口舌。\r\n是非今已矣，兴废何仓卒。\r\n持归问禅翁，笑指浮沤没。"
        },
        {
            "title": "常山赠刘鎡",
            "content": "刘侯年少日，骏马拊便面。\r\n援弓雁自落，不待白羽贯。"
        },
        {
            "title": "琴枕",
            "content": "清眸作金徽，素齿为玉轸。\r\n响泉竟何用，金带常苦窘。\r\n斓斑渍珠泪，宛转堆云鬒。\r\n君若安七弦，应弹卓氏引。"
        },
        {
            "title": "送别",
            "content": "鸭头春水浓如染，水面桃花弄春脸。\r\n衰翁送客水边行，沙衬马蹄乌帽点。\r\n昂头问客几时归，客道秋风落叶飞。\r\n系马绿杨开口笑，傍山依约见斜晖。"
        },
        {
            "title": "霅上访道人不遇",
            "content": "花光红满栏，草色绿无岸。\r\n不逢青眼人，长歌白石涧。"
        },
        {
            "title": "答径山琳长老",
            "content": "与君皆丙子，各已三万日。\r\n一日一千偈，电往那容诘。\r\n大患缘有身，无身则无疾。\r\n平生笑罗什，神咒真浪出。"
        },
        {
            "title": "梦中作寄朱行中",
            "content": "舜不作六器，谁知贵玙璠。\r\n哀哉楚狂士，抱璞号空山。\r\n相如起睨柱，头璧相与还。\r\n何如郑子产，有礼国自闲。\r\n虽微韩宣子，鄙夫亦辞环。\r\n至今不贪宝，凛然照尘寰。"
        },
        {
            "title": "睡起闻米元章冒热到东园送麦门冬饮子",
            "content": "一枕清风直万钱，无人肯买北窗眠。\r\n开心暖胃门冬饮，知是东坡手自煎。"
        },
        {
            "title": "次韵赠清凉长老",
            "content": "过淮入洛地多尘，举扇西风欲污人。\r\n但怪云山不改色，岂知江月解分身。\r\n安心有道年颜好，遇物无情句法新。\r\n送我长芦舟一叶，笑看雪浪满衣巾。"
        },
        {
            "title": "次韵法芝举旧诗",
            "content": "春来何处不归鸿，非复羸牛踏旧踪。\r\n但愿老师真似月，谁家瓮里不相逢。"
        },
        {
            "title": "次韵郭功甫观予画雪雀有感二首",
            "content": "早知臭腐即神奇，海北天南总是归。\r\n九万里风安税驾，云鹏今悔不卑飞。\r\n可怜倦鸟不知时，空羡骑鲸得所归。\r\n玉局西南天一角，万人沙苑看孤飞。"
        },
        {
            "title": "予昔作壶中九华诗其后八年复过湖口则石已为",
            "content": "江边阵马走千峰，问讯方知冀北空。\r\n尤物已随清梦断，?刘梦得以九华为造物一尤物。\r\n?真形犹在画图中。\r\n?道藏有《五岳真形图》。\r\n?归来晚岁同元亮，却扫何人伴敬通。\r\n赖有铜盆修石供，仇池玉色自璁珑。\r\n?家有铜盆，贮仇池石，正绿色，有洞水达背。\r\n予又尝以怪石供佛印师，作《怪石供》一篇。\r\n?"
        },
        {
            "title": "刘壮舆长官是是堂",
            "content": "闲燕言仁义，是非安可无。\r\n非非义之属，是是仁之徒。\r\n非非近乎讪，是是近乎谀。\r\n当为感麟翁，善恶分锱铢。\r\n抑为阮嗣宗，臧否两含糊。\r\n刘君有家学，三世道益孤。\r\n陈古以刺今，?史行天诛。\r\n皎如大明镜，百陋逢一姝。\r\n鹗立时四顾，何由扰群狐。\r\n作堂名是是，自说行坦途。\r\n孜孜称善人，不善自远徂。\r\n愿君置座右，此语禹所谟。"
        },
        {
            "title": "赠诗僧道通",
            "content": "雄豪而妙苦而腴，只有琴聪与蜜殊。\r\n?钱塘僧思聪总角善琴，后舍琴而学诗，复弃诗而学道，其诗似皎然而加雄放。\r\n安州僧仲殊诗敏捷立成，而工妙绝人远甚。\r\n殊辟谷，常啖蜜。\r\n?语带烟霞従古少，?李太白云，他人之文，如山无烟霞，春无草木。\r\n?气含蔬笋到公无。\r\n?谓无酸馅气也。\r\n?香林乍喜闻薝卜，古井惟愁断辘轳。\r\n为报韩公莫轻许，従今岛可是诗奴。"
        },
        {
            "title": "永和清都观谢道士童颜鬒发问其年生于丙子盖",
            "content": "镜湖敕赐老江东，未似西归玉局翁。\r\n羁枕未容春梦断，清都宛在默存中。\r\n每逢佳境携儿去，试问流年与我同。\r\n自笑馀生消底物，半篙清涨百滩空。\r\n?予与刘器之同发虔州，江水忽清涨丈余，赣石三百里无一见者。\r\n至永和，器之解舟先去，予独游清都，作此诗。\r\n?"
        },
        {
            "title": "器之好谈禅不喜游山山中笋出戏语器之可同参",
            "content": "丛林真百丈，法嗣有横枝。\r\n?玉版、横枝，竹笋也。\r\n?不怕石头路，来参玉版师。\r\n聊凭柏树子，与问箨龙儿。\r\n瓦砾犹能说，此君那不知。"
        },
        {
            "title": "寒食与器之游南塔寺寂照堂",
            "content": "城南钟鼓斗清新，端为投荒洗瘴尘。\r\n总是镜空堂上客，谁为寂照境中人。\r\n红英扫地风惊晓，绿叶成阴雨洗春。\r\n记取明年作寒食，杏花曾与此翁邻。"
        },
        {
            "title": "次韵江晦叔兼呈器之",
            "content": "横空初不跨鹏鳌，位觉胡床步步高。\r\n?器之言尝梦飞，自觉身与所坐床皆起空中。\r\n?一枕昼眠春有梦，扁舟夜渡海无涛。\r\n归来又见颠茶陆，?往在钱塘尝语晦叔，陆羽茶颠，君亦然。\r\n?多病仍逢止酒陶。\r\n?陶渊明有《止酒》诗。\r\n器之少时饮量无敌，今不复饮矣。\r\n?笑说南荒底处所，只今榕叶下亭皋。"
        },
        {
            "title": "次韵江晦叔二首",
            "content": "人老家何在，龙眠雨未惊。\r\n酒船回太白，稚子候渊明。\r\n幸与登仙郭，同依坐啸成。\r\n小楼看月上，剧饮到参横。\r\n钟鼓江南岸，归来梦自惊。\r\n浮云世事改，孤月此心明。\r\n雨已倾盆落，诗仍翻水成。\r\n二江争送客，木杪看桥横。"
        },
        {
            "title": "上韩持国",
            "content": "韩氏三虎秉枢极，中有一虎似伟节。\r\n端居隐几学无心，夙驾入朝常正色。\r\n犯时独行太?畏?畾，回天不忌真药石。\r\n辇致归来荷二圣，推排使至有众力。\r\n吾侪小人但饱饭，不有君子何能国。\r\n西湖醉卧春水船，如何为人作丰年。"
        },
        {
            "title": "王子直去岁送子由北归往反百舍今又相逢赣上",
            "content": "米尽无人典破裘，送行万里一邹游。\r\n解舟又欲携君去，归舍聊须与妇谋。\r\n闻道年来丹伏火，不愁老去雪盈头。\r\n剩买山田添鹤口，庙堂新拜富民侯。"
        },
        {
            "title": "虔州吕倚承事年八十三读书作诗不已好收古今",
            "content": "?一作：吕倚梦得承事借示古今书一轴作诗代跋尾倚年八十一?扬雄老无子，冯衍终不遇。\r\n不识孔方兄，但有灵照女。\r\n家藏古今帖，墨色照箱筥。\r\n饥来据空案，一字不堪煮。\r\n枯肠五千卷，磊落相撑拄。\r\n吟为蜩蛩声，时有岛可句。\r\n为语里长者，德齿敬已古。\r\n如翁有几人，薄少可时助。"
        },
        {
            "title": "画车诗二首",
            "content": "何人画此双轮车，便是当年欹器图。\r\n上易下难须审细，左提右契免疏虞。\r\n九衢歌舞颂王明，谁恻寒泉独自清。\r\n赖有千车能散福，化为膏雨满重城。"
        },
        {
            "title": "座上赋戴花得天字",
            "content": "清明初过酒阑珊，折得奇葩晚更妍。\r\n春色岂关吾辈事，老狂聊作座中先。\r\n醉吟不耐欹纱帽，起舞従教落酒船。\r\n结习渐消留不住，却须还与散花天。"
        },
        {
            "title": "约公择饮是日大风",
            "content": "先生生长匡庐山，山中读书三十年。\r\n旧闻饮水师颜渊，不知治剧乃所便。\r\n偷儿夜探赤白丸，奋髯忽逢朱子元。\r\n半年群盗诛七百，谁信家书藏九千。\r\n春风无事秋月闲，红妆执乐豪且妍。\r\n紫衫玉带两部全，琵琶一抹四十弦，客来留饮不计钱。\r\n齐人爱公如子产，儿啼卧路呼不还，我惭山郡空留连。\r\n牙兵部吏笑我寒，邀公饮酒公无难。\r\n约束官奴买花钿，薰衣理鬓夜不眠。\r\n晓来颠风尘暗天，我思其由岂坐悭。\r\n作诗愧谢公笑欢，归来瑟缩愈不安。\r\n要当啖公八百里，豪气一洗儒生酸。"
        },
        {
            "title": "寒食日答李公择三绝次韵",
            "content": "従来苏李得名双，只恐全齐笑陋邦。\r\n诗似悬河供不办，故欺张籍陇头泷。\r\n簿书鼛鼓不知春，佳句相呼赖故人。\r\n寒食德公方上冢，归来谁主复谁宾。\r\n巡城已困尘埃眯，执朴仍遭虮虱缘。\r\n欲脱布衫携素手，试开病眼点黄连。\r\n（来诗谓仆布衫督役。\r\n）"
        },
        {
            "title": "与梁左藏会饮傅国博家",
            "content": "将军破赋自草檄，论诗说剑俱第一。\r\n彭城老守本虚名，识字劣能欺项籍。\r\n风流别驾贵公子，欲把笙歌暖锋镝。\r\n红旆朝开猛士噪，翠帷暮卷佳人出。\r\n东堂醉卧呼不起，啼鸟落花春寂寂。\r\n试教长笛傍耳根，一声吹裂阶前石。"
        },
        {
            "title": "访张山人得山中字二首",
            "content": "鱼龙随水落，猿鹤喜君还。\r\n旧隐丘墟外，新堂紫翠间。\r\n野麋驯杖履，幽桂出榛菅。\r\n洒扫门前路，山公亦爱山。\r\n（张故居为大水所坏，新卜此室故居之东。\r\n）万木锁云龙，（山名。\r\n）天留与戴公。\r\n路迷山向背，人在瀼西东。\r\n荠麦余春雪，樱桃落晚风。\r\n入城都不记，归路醉眠中。"
        },
        {
            "title": "虔州八境图八首",
            "content": "《南康八境图》者，太守孔君之所作也，君既作石城，即其城上楼观台榭之所见而作是图也。\r\n东望七闽，南望五岭，览群山之参差，俯章贡之奔流，云烟出没，草木蕃丽，邑屋相望，鸡犬之声相闻。\r\n观此图也，可以茫然而思，粲然而笑，嘅然而叹矣。\r\n苏子曰：此南康之一境也，何従而八乎？所自观之者异也。\r\n且子不见夫日乎，其旦如盘，其中如珠，其夕如破璧，此岂三日也哉。\r\n苟知夫境之为八也，则凡寒暑、朝夕、雨旸、晦冥之异，坐作、行立、哀乐、喜怒之变，接于吾目而感于吾心者，有不可胜数者矣，岂特八乎。\r\n如知夫八之出乎一也，则夫四海之外，诙诡谲怪，《禹贡》之所书，邹衍之所谈，相如之所赋，虽至千万未有不一者也。\r\n后之君子，必将有感于斯焉。\r\n乃作诗八章，题之图上。\r\n坐看奔湍绕石楼，使君高会百无忧。\r\n三犀窃鄙秦太守，八咏聊同沈隐侯。\r\n涛头寂寞打城还，章贡台前暮霭寒。\r\n倦客登临无限思，孤云落日是长安。\r\n白鹊楼前翠作堆，萦云岭路若为开。\r\n故人应在千山外，不寄梅花远信来。\r\n朱楼深处日微明，皂盖归时酒半醒。\r\n薄暮渔樵人去尽，碧溪青蟑绕螺亭。\r\n使君那暇日参禅，一望丛林一怅然。\r\n成佛莫教灵运后，着鞭従使祖生先。\r\n却従尘外望尘中，无限楼台烟雨濛。\r\n山水照人迷向背，只寻孤塔认西东。\r\n烟云缥缈郁孤台，积翠浮空雨半开。\r\n想见之罘观海市，绛宫明灭是蓬莱。\r\n回峰乱嶂郁参差，云外高人世得知。\r\n谁向空山弄明月，山中木客解吟诗。"
        },
        {
            "title": "送郑户曹",
            "content": "游遍钱塘湖上山，归来文字带芳鲜。\r\n羸僮瘦马従吾饮，陋巷何人似子贤。\r\n公业有田常乏食，广文好客竟无毡。\r\n东归不趁花时节，开尽春风谁与妍。"
        },
        {
            "title": "张竞辰永康所居万卷堂",
            "content": "君家四壁如相如，卷藏天禄吞石渠。\r\n岂惟邺侯三万轴，家有世南行秘书。\r\n儿童拍手笑何事，笑人空腹谈经义。\r\n未许中郎得异书，且共扬雄说奇字。\r\n清江萦山碧玉环，下有老龙千古闲。\r\n知君好事家有酒，化为老人夜扣关。\r\n留侯之孙书满腹，玉函宝方何用读。\r\n濠梁空复五车多，圯上従来一篇足。"
        },
        {
            "title": "春菜",
            "content": "蔓菁宿根已生叶，韭芽戴土拳如蕨。\r\n烂烝香荠白鱼肥，碎点青蒿凉饼滑。\r\n宿酒初消春睡起，细履幽畦掇芳辣。\r\n茵陈甘菊不负渠，绘缕堆盘纤手抹。\r\n北方苦寒今未已，雪底波棱如铁甲。\r\n岂如吾蜀富冬蔬，霜叶露牙寒更茁。\r\n久抛菘葛犹细事，苦笋江豚那忍说。\r\n明年投劾径须归，莫待齿摇并发脱。"
        },
        {
            "title": "送李公恕赴阙",
            "content": "君才有如切玉刀，见之凛凛寒生毛。\r\n愿随壮士斩蛟蜃，不愿腰间缠锦绦。\r\n用违其才志不展，坐与胥吏同疲劳。\r\n忽然眉上有黄气，吾君渐欲收英髦。\r\n立谈左右俱动色，一语径破千言牢。\r\n我顷分符在东武，脱略万事惟嬉遨。\r\n尽坏屏障通内外，仍呼骑遭为马曹。\r\n君为使者见不问，反更对饮持双螯。\r\n酒酣箕坐语惊众，杂以嘲讽穷诗骚。\r\n世上小儿多忌讳，独能容我真贤豪。\r\n为我买田临汶水，逝将归去诛蓬蒿。\r\n安能终老尘土下，俯仰随人如桔槔。"
        },
        {
            "title": "崔文学甲携文见过萧然有出尘之姿问之则孙介",
            "content": "象服盛簪珥，岂是邢夫人。\r\n敝衣破冠履，可怜范叔贫。\r\n君看崔员外，晚就观国宾。\r\n当年颇赫赫，翁媪争为姻。\r\n?事见退之《赠崔员外诗》。\r\n?蹭蹬阻风水，横斜挂边垠。\r\n青衫映白发，今似梅子真。\r\n道存百无害，甘守吴市闉。\r\n自言总角岁，慈母为择邻。\r\n邦人惊似舅，矫矫恶不仁。\r\n诗文非他师，家法乃富春。\r\n岂非空同秀，为国产隽民。\r\n挺然齐鲁生，近出姬姜亲。\r\n为文不在多，一颂了伯伦。\r\n清诗要锻炼。\r\n乃得铅中银。\r\n自我迁岭外，七见槐火新。\r\n著书已绝笔，一默含千谆。\r\n蕢桴和苇籥，天节非人均。\r\n时时自娱嬉，岂为俗子陈。"
        },
        {
            "title": "答孔周翰求书与诗",
            "content": "身闲曷不长闭口，天寒正好深藏手。\r\n吟诗写字有底忙，未脱多生宿尘垢。\r\n不蒙讥诃子厚疾，反更刻画无盐丑。\r\n征西自有家鸡肥，太白应惊饭山瘦。\r\n与君相従知几日，东风待得花开否。\r\n拨弃万事勿复谈，百觚之后那辞酒。"
        },
        {
            "title": "张寺丞益斋",
            "content": "张子作斋舍，而以益为名。\r\n吾闻之夫子，求益非速成。\r\n譬如远游客，日夜事征行。\r\n今年适燕蓟，明年走蛮荆。\r\n东观尽沧海，西涉渭与泾。\r\n归来闭户坐，八方在轩庭。\r\n又如学医人，识病由饱更。\r\n风雨晦明淫，跛躄聋盲。\r\n虚实在其脉，静躁在其情。\r\n荣枯在其色，寿夭在其形。\r\n苟能阅千人，望见知死生。\r\n为学务日益，此言当自程。\r\n为道贵日损，此理在既盈。\r\n愿君书此诗，以为益斋铭。"
        },
        {
            "title": "答吕梁仲屯田",
            "content": "乱山合沓围彭门，官居独在悬水村。\r\n（吕梁地名。\r\n）居民萧条杂麋鹿，小市冷落无鸡豚。\r\n黄河西来初不觉，但讶清泗流奔浑。\r\n夜闻沙岸鸣瓮盎，晓看雪浪浮鹏鲲。\r\n吕梁自古喉吻地，万顷一抹何由吞。\r\n坐观入市卷闾井，吏民走尽余王尊。\r\n计穷路断欲安适，吟诗破屋愁鸢蹲。\r\n岁寒霜重水归壑，但见屋瓦留沙痕。\r\n入城相对如梦寐，我亦仅免为鱼鼋。\r\n旋呼歌舞杂诙笑，不惜饮釂空瓶盆。\r\n念君官舍冰雪冷，新诗美酒聊相温。\r\n人生如寄何不乐，任使绛蜡烧黄昏。\r\n宜房未筑淮泗满，故道堙灭疮痍存。\r\n明年劳苦应更甚。\r\n我当畚锸先鲸髡。\r\n付君万指伐顽石，千锤雷动苍山根。\r\n高城如铁洪口决，谈笑却扫看崩奔。\r\n农夫掉臂免狼顾，秋谷布野如云屯。\r\n还须更置软脚酒，为君击鼓行金樽。"
        },
        {
            "title": "哭刁景纯",
            "content": "读书想前辈，每恨生不早。\r\n纷纷少年场，犹得见此老。\r\n此老如松柏，不受霜雪槁。\r\n直従毫末中，自养到合抱。\r\n宏材乏近用，千岁自枯倒。\r\n文章余正始，风节贯华皓。\r\n平生为人尔，自为薄如缟。\r\n是非虽难齐，反覆看愈好。\r\n前年旅吴越，把酒庆寿考。\r\n扣门无晨夜，百过迹未扫。\r\n但知従德公，未省厌丘嫂。\r\n别时公八十，后会知难保。\r\n昨日故人书，连年丧翁媪。\r\n（景纯妻先亡。\r\n）伤心范桥水，漾漾舞寒藻。\r\n华堂不见人，瘦马空恋帡。\r\n我欲江东去，匏樽酌行潦。\r\n镜湖无贺监，恸哭稽山道。\r\n忍见万松冈，荒池没秋草。"
        },
        {
            "title": "赠写御容妙善师",
            "content": "忆昔射策干先皇，珠帘翠幄分两厢。\r\n紫衣中使下传诏，跪捧冉冉闻天香。\r\n仰观眩晃目生晕，但见晓色开扶桑。\r\n迎阳晚出步就坐，绛纱玉斧光照廊。\r\n野人不识日月角，仿佛尚记重瞳光。\r\n三年归来真一梦，桥山松桧凄风霜。\r\n天容玉色谁敢画，老师古寺昼闭房。\r\n梦中神授心有得，觉来信手笔已忘。\r\n幅巾常服俨不动，孤臣入门涕自滂。\r\n元老侑坐须眉古，虎臣立侍冠剑长。\r\n平生惯写龙凤质，肯顾草间猿与獐。\r\n都人踏破铁门限，黄金白璧空堆床。\r\n尔来摹写亦到我，谓是先帝白发郎。\r\n不须览镜坐自了，明年乞身归故乡。"
        },
        {
            "title": "韩干马十四匹",
            "content": "二马并驱攒八蹄，二马宛颈??尾齐。\r\n一马任前双举后，一马却避长鸣嘶。\r\n老髯奚官骑且顾，前身作马通马语。\r\n后有八匹饮且行，微流赴吻若有声。\r\n前者既济出林鹤，后者欲涉鹤俯啄。\r\n最后一匹马中龙，不嘶不动尾摇风。\r\n韩生画马真是马，苏子作诗如见画。\r\n世无伯乐亦无韩，此诗此画谁当看。\r\n有言郡东北荆山下可以沟畎积水因与吴正字王户曹同往相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首侧手区区未易遮，奔流一瞬卷千家。\r\n共疑智伯初围赵，犹有张汤欲漕斜。\r\n已坐迂疏来此地，分将劳苦送生涯。\r\n使君下策真堪笑，隐隐惊雷响踏车。\r\n茫茫清泗绕孤岑，归路相将得暂临。\r\n试著芒鞋穿荦确，更然松炬照幽深。\r\n纵令司马能镵石，奈有中郎解摸金。\r\n强写苍崖留岁月，他年谁识此时心。"
        },
        {
            "title": "读孟郊诗二首",
            "content": "夜读孟郊诗，细字如牛毛。\r\n寒灯照昏花，佳处时一遭。\r\n孤芳擢荒秽，苦语余诗骚。\r\n水清石凿凿，湍激不受篙。\r\n初如食小鱼，所得不偿劳，又似煮彭?越，竟日嚼空螯。\r\n要当斗僧清，未足当韩豪。\r\n人生如朝露，日夜火消膏。\r\n何苦将两耳，听此寒虫号。\r\n不如且置之，饮我玉色醪。\r\n我憎孟郊诗，复作孟郊语。\r\n饥肠自鸣唤，空壁转饥鼠。\r\n诗従肺腑出，出辄愁肺腑。\r\n有如黄河鱼，出膏以自煮。\r\n尚爱铜斗歌，鄙俚颇近古。\r\n桃弓射鸭罢，独速短蓑舞。\r\n不忧踏船翻，踏浪不踏土。\r\n吴姬霜雪白，赤脚浣白纻。\r\n嫁与踏浪儿，不识离别苦。\r\n歌君江湖曲，感我长羁旅。"
        },
        {
            "title": "河复（并叙）",
            "content": "熙宁十年秋，河决澶渊，注钜野，入淮泗。\r\n自澶、魏以北皆绝流，而济、楚大被其害，彭门城下水二丈八尺，七十余日不退，吏民疲于守御。\r\n十月十三日，澶州大风终日，既止，而河流一枝已复故道，闻之喜甚，庶几可塞乎。\r\n乃作《河复》诗，歌之道路，以致民愿而迎神休，盖守土者之志也。\r\n君不见西汉元光元封间，河决瓠子二十年。\r\n钜野东倾淮泗满，楚人恣食黄河鳣。\r\n万里沙回封禅罢，初遣越巫沉白马。\r\n河公未许人力穷，薪刍万计随流下。\r\n吾君仁圣如帝尧，百神受职河神骄。\r\n帝遣风师下约束，北流夜起澶州桥。\r\n东风吹冻收微渌，神功不用淇园竹。\r\n楚人种麦满河淤，仰看浮槎栖古木。"
        },
        {
            "title": "九日邀仲屯田为大水所隔以诗见寄次其韵",
            "content": "无复龙山对孟嘉，西来河伯意雄夸。\r\n霜风可使吹黄帽，（舟人黄帽，土胜水也。\r\n樽酒那能泛浪花。\r\n漫遣鲤鱼传尺素，却将燕石报琼华。\r\n何时得见悲秋老，醉里题诗字半斜。"
        },
        {
            "title": "代书答梁先",
            "content": "此身与世真悠悠，苍颜华发谁汝留。\r\n强名太守古徐州，忘归不如楚沐猴。\r\n鲁人岂独不知丘，蹸藉夫子无罪尤。\r\n异哉梁子清而修，不远千里従我游。\r\n了然正色悬双眸，世之所驰子独不。\r\n一经通明传节侯，小楷精绝规摹欧。\r\n（梁生学欧阳公书。\r\n）我衰废学懒且媮，畏见问事贾长头。\r\n别来红叶黄花秋，夜梦见之起坐愁。\r\n遗我驳石盆与瓯，黑质白章声琳球。\r\n谓言山石生涧沟。\r\n追琢尚可王公羞。\r\n感子佳意能无酬，反将木瓜报珍投。\r\n学如富贾在博收，仰取俯拾无遗筹。\r\n道大如天不可求，修其可见致其幽。\r\n愿子笃实慎勿浮，发愤忘食乐忘忧。"
        },
        {
            "title": "台头寺雨中送李邦直赴史馆分韵得忆字人字兼",
            "content": "霜林日夜西风急，老送君归百忧集。\r\n清歌窈眇入行云，云为不行天为泣。\r\n红叶黄花秋正乱，白鱼紫蟹君须忆。\r\n凭君说向髯将军，衰鬓相逢应不识。\r\n珥笔西归近紫宸，太平典册不缘麟。\r\n付君此事宁论晋，载我当时旧过秦。\r\n门外想无千斛米，墓中知有百年人。\r\n看君两眼明如镜，休把春秋坐素臣。"
        },
        {
            "title": "章质夫寄惠崔徽真",
            "content": "玉钗半脱云垂耳，亭亭芙蓉在秋水，当时薄命一酸辛，千古华堂奉君子。\r\n水边何处无丽人，近前试看丞相嗔。\r\n不如丹青不解语，世间言语元非真。\r\n知君被恼更愁绝，卷赠老夫惊老拙。\r\n为君援笔赋梅花，未害广平心似铁。"
        },
        {
            "title": "次韵吕梁仲屯田",
            "content": "雨叶风花日夜稀，一杯相属竟何时。\r\n空虚岂敢酬琼玉，枯朽犹能出菌芝。\r\n门外吕梁従迅急，胸中云梦自逶迟。\r\n待君笔力追灵运，莫负南台九日期。"
        },
        {
            "title": "王巩屡约重九见访既而不至以诗送将官梁交且",
            "content": "惠丽知君月下见倾城，破恨悬知酒有兵。\r\n老守无何惟日饮，将军竞病自诗鸣。\r\n花枝不共秋欹帽，笔阵空来夜斫营。\r\n爱惜微官将底用，他年只好写铭旌。"
        },
        {
            "title": "初别子由",
            "content": "我少知子由，天资和而清。\r\n好学老益坚，表里渐融明。\r\n岂独为吾弟，要是贤友生。\r\n不见六七年，微言谁与赓。\r\n常恐坦率性，放纵不自程。\r\n会合亦何事，无言对空枰。\r\n使人之意消，不善无由萌。\r\n森然有六女，包裹布与荆。\r\n无忧赖贤妇，藜藿等大烹。\r\n使子得行意，青衫陋公卿。\r\n明日无晨炊，倒床作雷鸣。\r\n秋眠我东阁，夜听风雨声。\r\n悬知不久别，妙理重细评。\r\n昨日忽出门，孤舟转西城。\r\n归来北堂上，古屋空峥嵘。\r\n退食悮相従，入门中自惊。\r\n南都信繁会，人事水火争。\r\n念当闭阁坐，颓然寄聋盲。\r\n妻子亦细事，文章固虚名。\r\n会须扫白发，不复用黄精。"
        },
        {
            "title": "答任师中家汉公（一题：奉和师中丈汉公兄见",
            "content": "先君昔未仕，杜门皇祐初。\r\n道德无贫贱，风采照乡闾。\r\n何尝疏小人，小人自阔疏。\r\n出门无所诣，老史在郊墟。\r\n门前万竿竹，堂上四库书。\r\n高树红消梨，小池白芙蕖。\r\n常呼赤脚婢，雨中撷园蔬。\r\n矫矫任夫子，罢官还旧庐。\r\n是时里中儿，始识长者车。\r\n烹鸡酌白酒，相对欢有余。\r\n有如庞德公，往还葛与徐。\r\n妻子走堂下，主人竟谁欤。\r\n我时年尚幼，作赋慕相如。\r\n侍立看君谈，精悍实起予。\r\n岁月曾几何，耆老逝不居。\r\n史侯最先没，孤坟拱桑樗。\r\n我亦涉万里，清血满襟祛。\r\n漂流二十年，始悟万缘虚。\r\n独喜任夫子，老佩刺史鱼。\r\n威行乌白蛮，解辫请冠裾。\r\n方当入奏事，清庙陈璠玙。\r\n胡为厌轩冕，归意不少纾。\r\n上蔡有良田，黄沙走清渠。\r\n罢亚百顷稻，雍容十年储。\r\n闲随李丞相，搏射鹿与猪。\r\n苍鹰十斤重，猛犬如黄驴。\r\n岂比陶渊明，穷苦自把锄。\r\n我今四十二，衰发不满梳。\r\n彭城古名郡，乏人偶见除。\r\n头颅已可知，几何不樵渔。\r\n会当相従去，芒鞋老菑畲。\r\n念子瘴江边，怀抱向谁摅。\r\n赖我同年友，相欢出同舆。\r\n冰盘荐文鲔，（鲔，鮥也。\r\n戎、泸常有。\r\n）玉斝倾浮蛆。\r\n醉中忽思我，清诗缀琼琚。\r\n知我少诙谐，教我时卷舒。\r\n世事日反覆，翩如风中旟。\r\n雀罗吊廷尉，秋扇悲婕妤。\r\n升沉一何速，喜怒纷众狙。\r\n作诗谢二子，我师宁与蘧。"
        },
        {
            "title": "京师哭任遵圣",
            "content": "十年不还乡，儿女日夜长。\r\n岂惟催老大，渐复成凋丧。\r\n每闻耆旧亡，涕泫声辄放。\r\n老任况奇逸，先子推辈行。\r\n文章小得誉，诗语尤清壮。\r\n吏能复所长，谈笑万夫上。\r\n自喜作剧县，偏工破豪党。\r\n奋髯走猾吏，嚼齿对奸将。\r\n哀哉命不偶，每以才得谤。\r\n竟使落穷山，青衫就黄壤。\r\n宦游久不乐，江海永相望。\r\n退耕本就君，时节相劳饷。\r\n此怀今不遂，归见累累葬。\r\n望哭国西门，落日衔千嶂。\r\n平生惟一子，抱负珠在掌。\r\n见之龆龀中，已有食牛量。\r\n他年如入洛，生死一相访。\r\n惟有王浚冲，心知中散状。"
        },
        {
            "title": "和孔周翰二绝  观净观堂效韦苏州诗",
            "content": "弱羽巢林在一枝，幽人蜗舍两相宜。\r\n乐天长短三千首，却爱韦郎五字诗。"
        },
        {
            "title": "和孔周翰二绝  再观邸园留题",
            "content": "小园香雾晓蒙笼，醉手狂词未必工。\r\n鲁叟录诗应有取，曲收彤管邶鄘风。"
        },
        {
            "title": "阳关词三首  答李公择",
            "content": "济南春好雪初晴，行到龙山马足轻。\r\n使君莫忘霅溪女，时作阳关肠断声。"
        },
        {
            "title": "阳关词三首  赠张继愿",
            "content": "受降城下紫髯郎，戏马台南古战场。\r\n恨君不取契丹首，金甲牙旗归故乡。"
        },
        {
            "title": "送孔郎中赴陕郊",
            "content": "惊风击面黄沙走，西出崤函脱尘垢。\r\n使君来自古徐州，声振河潼殷关右。\r\n十里长亭闻鼓角，一川秀色明花柳。\r\n北临飞槛卷黄流，南望青山如岘首。\r\n东风吹开锦绣谷，渌水翻动蒲萄酒。\r\n讼庭生草数开樽，过客如云牢闭口。"
        },
        {
            "title": "赠王仲素寺丞（名景纯。）",
            "content": "养气如养儿，弃官如弃泥。\r\n人皆笑子拙，事定竟谁迷。\r\n归耕独患贫，问子何所赍。\r\n尺宅足自庇，寸田有余畦。\r\n明珠照短褐，陋室生虹霓。\r\n虽无孔方兄，顾有法喜妻。\r\n弹琴一长啸，不答阮与嵇。\r\n曹南刘夫子，名与子政齐。\r\n家有鸿宝书，不铸金褭蹄。\r\n促膝问道要，遂蒙分刀圭。\r\n不忍独不死，尺书肯见梯。\r\n我生本强鄙，少以气自挤。\r\n孤舟倒江河，赤手揽象犀。\r\n年来稍自笑，留气下暖脐。\r\n苦恨闻道晚，意象飒已凄。\r\n空见孙思邈，区区赋病梨。"
        },
        {
            "title": "过云龙山人张天骥",
            "content": "郊原雨初足，风日清且好。\r\n病守亦欣然，肩舆白门道。\r\n荒田咽蛩蚓，村巷悬梨枣。\r\n下有幽人居，闭门空雀噪。\r\n西风高正厉，落叶纷可扫。\r\n孤僮卧斜日，病马放秋草。\r\n墟里通有无，垣墙任摧倒。\r\n君家本冠盖，丝竹闹邻保。\r\n脱身声利中，道德自濯澡。\r\n躬耕抱羸疾，奉养百岁老。\r\n诗书膏吻颊，菽水媚翁媪。\r\n饥寒天随子，杞菊自撷芼。\r\n慈孝董邵南，鸡狗相乳抱。\r\n吾生如寄耳，归计失不早。\r\n故山岂敢忘，但恐迫华皓。\r\n従君学种秫，斗酒时相劳。"
        },
        {
            "title": "留题石经院三首",
            "content": "葱蒨门前路，行穿翠密中。\r\n却来堂上看，岩谷意无穷。\r\n夭矫庭中桧，枯枝鹊踏消。\r\n瘦皮缠鹤骨，高顶转龙腰。\r\n窈窕山头井，潜通伏涧清。\r\n欲知深几许，听放辘轳声。"
        },
        {
            "title": "子由将赴南都与余会宿于逍遥堂作两绝句读之",
            "content": "达天资近道又得至人养生长年之诀而余亦窃闻其一二以为今者宦游相别之日浅而异时退休相従之日长既以自解且以慰子由云（诗前原有苏辙原诗，今删。\r\n）别期渐近不堪闻，风雨萧萧已断魂。\r\n犹胜相逢不相识，形容变尽语音存。\r\n但令朱雀长金花，此别还同一转车。\r\n五百年间谁复在，会看铜狄两咨嗟。"
        },
        {
            "title": "沁园春",
            "content": "情若连环，恨如流水，甚时是休。也不须惊怪，沈郎易瘦，也不须惊怪，潘鬓先愁。总是难禁，许多魔难，奈好事教人不自由。空追想，念前欢杳杳，後会悠悠。凝眸。悔上层楼。谩惹起、新愁与旧愁。向彩笺写遍，相思字了，重重封卷，密寄书邮。料到伊行，时时开看，一看一回和泪收。须知道，□这般病染，两处心头。"
        },
        {
            "title": "西江月",
            "content": "碧雾轻笼两凤，寒烟淡拂双鸦。为谁流睇不归家。错认门前过马。有意偷回笑眼，无言强整衣纱。刘郎一见武陵花。从此春心荡也。"
        },
        {
            "title": "失调名",
            "content": "揭起裙儿，一阵油盐酱醋香。"
        },
        {
            "title": "水调歌/水调",
            "content": "我歌月徘徊，我舞影凌乱。"
        },
        {
            "title": "定风波",
            "content": "子瞻书困点新茶。"
        },
        {
            "title": "定风波",
            "content": "闲卧藤床观社柳。"
        },
        {
            "title": "踏莎行",
            "content": "这个秃奴，修行忒煞。云山顶上空持戒。一从迷恋玉楼人，鹑衣百结浑无奈。毒手伤人，花容粉碎。空空色色今何在。臂间刺道苦相思，这回还了相思债。"
        },
        {
            "title": "西江月",
            "content": "马趁香微路远，沙笼月淡烟斜。渡波清彻映妍华。倒绿枝寒凤挂。挂凤寒枝绿倒，华妍映彻清波。渡斜烟淡月笼沙。远路微香趁马。"
        },
        {
            "title": "减字木兰花",
            "content": "凭谁妙笔。横扫素缣三百尺。天下应无。此是钱塘湖上图。一般奇绝。云淡天高秋夜月。费尽丹青。只这些儿画不成。"
        },
        {
            "title": "踏莎行",
            "content": "山秀芙蓉，溪明罨画。真游洞穴沧波下。临风慨想斩蛟灵，长桥千载犹横跨。解佩投簪，求田问舍。黄鸡白酒渔樵社。元龙非复少时豪，耳根洗尽功名话。"
        },
        {
            "title": "千秋岁",
            "content": "岛边天外。未老身先退。珠泪溅，丹衷碎。声摇苍玉佩。色重黄金带。一万里。斜阳正与长安对。道远谁云会。罪大天能盖。君命重，臣节在。新恩犹可觊。旧学终难改。吾已矣。乘桴且恁浮於海。"
        },
        {
            "title": "瑶池燕",
            "content": "飞花成阵。春心困。寸寸。别肠多少愁闷。无人问。偷啼自搵。残妆粉。抱瑶琴、寻出新韵。玉纤趁。南风来解幽愠。低云鬟、眉峰敛晕。娇和恨。"
        },
        {
            "title": "阮郎归",
            "content": "歌停檀板舞停鸾。高阳饮兴阑。兽烟喷尽玉壶乾。香分小凤团。雪浪浅，露珠圆。捧瓯春笋寒。绛纱笼下跃金鞍。归时人倚栏。"
        },
        {
            "title": "导引",
            "content": "经文纬武，十有九年中。遗烈震羌戎。渭桥夹道千君长，犹是建元功。西瞻温洛与神崧。莲宇照琼宫。人间俯仰成今古，流泽自无穷。"
        },
        {
            "title": "鹧鸪天",
            "content": "罗带双垂画不成。殢人娇态最轻盈。酥胸斜抱天边月，玉手轻弹水面冰。无限事，许多情。四弦丝竹苦丁宁。饶君拨尽相思调，待听梧桐叶落声。"
        },
        {
            "title": "导引",
            "content": "帝城父老，三岁望尧心。天远玉楼深。龙颜仿佛笙箫远，肠断属车音。离宫春色琐瑶林。云阙海沈沈。遗民犹唱当时曲，秋雁起汾阴。"
        },
        {
            "title": "踏青游",
            "content": "□火初晴，绿遍禁池芳草。斗锦绣、火城驰道。踏青游，拾翠惜，袜罗弓小。莲步袅。腰支佩兰轻妙。行过上林春好。今困天涯，何限旧情相恼。念摇落、玉京寒早。任刘郎、目断蓬山难到。仙梦杳。良宵又过了。楼台万家清晓。"
        },
        {
            "title": "醉翁操",
            "content": "琅然。清圜。谁弹。响空山。无言。惟翁醉中知其天。月明风露娟娟。人未眠。荷蒉过山前。曰有心也哉此贤。醉翁啸咏，声和流泉。醉翁去後，空有朝吟夜怨。山有时而童巅。水有时而回川。思翁无岁年。翁今为飞仙。此意在人间。拭听徽外三两弦。"
        },
        {
            "title": "渔父/渔歌子",
            "content": "渔父笑，轻鸥举。漠漠一江风雨。江边骑马是官人，借我孤舟南渡。"
        },
        {
            "title": "渔父/渔歌子",
            "content": "渔父醉，蓑衣舞。醉里却寻归路。轻舟短棹任斜横，醒後不知何处。"
        },
        {
            "title": "水龙吟",
            "content": "露寒烟冷蒹葭老，天外征鸿寥唳。银河秋晚，长门灯悄，一声初至。应念潇湘，岸遥人静，水多菰米。□望极平田，徘徊欲下，依前被、风惊起。须信衡阳万里。有谁家、锦书遥寄。万重云外，斜行横阵，才疏又缀。仙掌月明，石头城下，影摇寒水。念征衣未捣，佳人拂杵，有盈盈泪。"
        },
        {
            "title": "水龙吟",
            "content": "小沟东接长江，柳堤苇岸连云际。烟村潇洒，人闲一哄，渔樵早市。永昼端居，寸阴虚度，了成何事。但丝莼玉藕，珠粳锦鲤，相留恋，又经岁。因念浮丘旧侣，惯瑶池、羽觞沈醉。青鸾歌舞，铢衣摇曳，壶中天地。飘堕人间，步虚声断，寒露风细。抱素琴，独向银蟾影里，此怀难寄。"
        },
        {
            "title": "渔父/渔歌子",
            "content": "渔父饮，谁家去。鱼蟹一时分付。酒无多少醉为期，彼此不论钱数。"
        },
        {
            "title": "雨中花慢",
            "content": "嫩脸羞蛾，因甚化作行云，却返巫阳。但有寒灯孤枕，皓月空床。长记当初，乍谐云雨，便学鸾凰。又岂料、正好三春桃李，一夜风霜。丹青□画，无言无笑，看了漫结愁肠。襟袖上，犹存残黛，渐减馀香。一自醉中忘了，奈何酒後思量。算应付你，枕前珠泪，万点千行。"
        },
        {
            "title": "雨中花慢",
            "content": "邃院重帘何处，惹得多情，愁对风光。睡起酒阑花谢，蝶乱蜂忙。今夜何人，吹笙北岭，待月西厢。空怅望处，一株红杏，斜倚低墙。羞颜易变，傍人先觉，到处被著猜防。谁信道，些儿恩爱，无限凄凉。好事若无间阻，幽欢却是寻常。一般滋味，就中香美，除是偷尝。"
        },
        {
            "title": "祝英台近",
            "content": "挂轻帆，飞急桨，还过钓台路。酒病无聊，敧枕听鸣橹。断肠簇簇云山，重重烟树，回首望、孤城何处。闲离阻。谁念萦损襄王，何曾梦云雨。旧恨前欢，心事两无据。要知欲见无由，痴心犹自，倩人道、一声传语。"
        },
        {
            "title": "江城子",
            "content": "腻红匀脸衬檀唇。晚妆新。暗伤春。手拈花枝，谁会两眉颦。连理带头双□□，留待与、个中人。淡烟笼月绣帘阴。画堂深。夜沈沈。谁道□□，□系得人心。一自绿窗偷见後，便憔悴、到如今。"
        },
        {
            "title": "渔家傲",
            "content": "临水纵横回晚鞚。归来转觉情怀动。梅笛烟中闻几弄。秋阴重。西山雪淡云凝冻。美酒一杯谁与共。尊前舞雪狂歌送。腰跨金鱼旌旆拥。将何用。只堪妆点浮生梦。"
        },
        {
            "title": "蝶恋花",
            "content": "蝶懒莺慵春过半。花落狂风，小院残红满。午醉未醒红日晚。黄昏帘暮无人卷。云鬓蓬松眉黛浅。总是愁媒，欲诉谁消遣。未信此情难系绊。杨花犹有东风管。"
        },
        {
            "title": "菩萨蛮",
            "content": "湿云不动溪桥冷。嫩寒初透东风影。桥下水声长。一枝和月香。人怜花似旧。花比人应瘦。莫凭小栏干。夜深花正寒。"
        },
        {
            "title": "蝶恋花",
            "content": "雨霰疏疏经泼火。巷陌秋千。犹未清明过。杏子梢头香蕾破。淡红褪白胭脂涴。苦被多情相折挫。病绪厌厌，浑似年时个。绕遍回廊还独坐。月笼云暗重门锁。"
        },
        {
            "title": "蝶恋花",
            "content": "昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。"
        },
        {
            "title": "蝶恋花",
            "content": "记得画屏初会遇。好梦惊回，望断高唐路。燕子双飞来又去。纱窗几度春光暮。那日绣帘相见处。低眼佯行，笑整香云缕。敛尽春山羞不语。人前深意难轻诉。"
        },
        {
            "title": "渔父/渔歌子",
            "content": "渔父醒，春江午。梦断落花飞絮。酒醒还醉醉还醒，一笑人间今古。"
        },
        {
            "title": "蝶恋花",
            "content": "春事阑珊芳草歇。客里风光，又过清明节。小院黄昏人忆别。落红处处闻啼鴂。咫尺江山分楚越。目断魂销，应是音尘绝。梦破五更心欲折。角声吹落梅花月。"
        },
        {
            "title": "临江仙",
            "content": "昨夜渡江何处宿，望中疑是秦淮。月明谁起笛中哀。多情王谢女，相逐过江来。云雨未成还又散，思量好事难谐。凭陵急桨两相催。想伊归去後，应似我情怀。"
        },
        {
            "title": "虞美人",
            "content": "深深庭院清明过。桃李初红破。柳丝搭在玉阑干。帘外潇潇微雨、做轻寒。晚晴台榭增明媚。已拼花前醉。更阑人静月侵廊。独自行来行去、好思量。"
        },
        {
            "title": "虞美人",
            "content": "冰肌自是生来瘦。那更分飞後。日长帘暮望黄昏。及至黄昏时候、转销魂。君还知道相思苦。怎忍抛奴去。不辞迢递过关山。只恐别郎容易、见郎难。"
        },
        {
            "title": "木兰花令",
            "content": "高平四面开雄垒。三月风光初觉媚。园中桃李使君家，城上亭台游客醉。歌翻杨柳金尊沸。饮散凭阑无限意。云深不见玉关遥，草细山重残照里。"
        },
        {
            "title": "木兰花令",
            "content": "经旬未识东君信。一夕薰风来解愠。红绡衣薄麦秋寒，绿绮韵低梅雨润。瓜头绿染山光嫩。弄色金桃新傅粉。日高慵卷水晶帘，犹带春醪红玉困。"
        },
        {
            "title": "浪淘沙",
            "content": "昨日出东城。拭探春情。墙头红杏暗如倾。槛内群芳芽未吐，早已回春。绮陌敛香尘。雪霁前村。东君用意不辞辛。料想春光先到处，吹绽梅英。"
        },
        {
            "title": "占春芳",
            "content": "红杏了，夭桃尽，独自占春芳。不比人间兰麝，自然透骨生香。对酒莫相忘。似佳人、兼合明光。只忧长笛吹花落，除是宁王。"
        },
        {
            "title": "好事近",
            "content": "烟外倚危楼，初见远灯明灭。却跨玉虹归去，看洞天星月。当时张范风流在，况一尊浮雪。莫问世间何事，与剑头微吷。"
        },
        {
            "title": "浣溪沙",
            "content": "花满银塘水漫流。犀槌玉板奏凉州。顺风环佩过秦楼。远汉碧云轻漠漠，今宵人在鹊桥头。一声敲彻绛河秋。"
        },
        {
            "title": "画堂春",
            "content": "柳花飞处麦摇波。晚湖净鉴新磨。小舟飞棹去如梭。齐唱采菱歌。平野水云溶漾，小楼风日晴和。济南何在暮云多。归去奈愁何。"
        },
        {
            "title": "行香子",
            "content": "北望平川。野水荒湾。共寻春、飞步孱颜。和风弄袖，香雾萦鬟。正酒酣时，人语笑，白云间。飞鸿落照，相将归去，澹娟娟、玉宇清闲。何人无事，宴坐空山。望长桥上，灯火乱，使君还。"
        },
        {
            "title": "木兰花令",
            "content": "元宵似是欢游好。何况公庭民讼少。万家游赏上春台，十里神仙迷海岛。平原不似高阳傲。促席雍容陪语笑。坐中有客醉多情，不惜玉山拼醉倒。"
        },
        {
            "title": "减字木兰花",
            "content": "海南奇宝。铸出团团如栲栳。曾到崑崙。乞得山头玉女盆。绛州王老。百岁痴顽推不倒。海口如门。一派黄流已电奔。"
        },
        {
            "title": "减字木兰花",
            "content": "空床响琢。花上春禽冰上雹。醉梦尊前。惊起湖风入坐寒。转关镬索。春水流弦霜入拨。月堕更阑。更请宫高奏独弹。"
        },
        {
            "title": "浣溪沙",
            "content": "阳羡姑苏已买田。相逢谁信是前缘。莫教便唱水如天。我作洞霄君作守，白头相对故依然。西湖知有几同年。"
        },
        {
            "title": "减字木兰花",
            "content": "回风落景。散乱东墙疏竹影。满坐清微。入袖寒泉不湿衣。梦回酒醒。百尺飞澜鸣碧井。雪洒冰麾。散落佳人白玉肌。"
        },
        {
            "title": "浣溪沙",
            "content": "缥缈红妆照浅溪。薄云疏雨不成泥。送君何处古台西。废沼夜来秋水满，茂林深处晚莺啼。行人肠断草凄迷。"
        },
        {
            "title": "南乡子",
            "content": "千骑试春游。小雨如酥落便收。能使江东归老客，迟留。白酒无声滑泻油。飞火乱星逑。浅黛横波翠欲流。不似白云乡外冷，温柔。此去淮南第一州。"
        },
        {
            "title": "虞美人",
            "content": "持杯遥劝天边月。愿月圆无缺。持杯复更劝花枝。且愿花枝长在、莫离披。持杯月下花前醉。休问荣枯事。此欢能有几人知。对酒逢花不饮、待何时。"
        },
        {
            "title": "点绛唇",
            "content": "红杏飘香，柳含烟翠拖轻缕。水边朱户。尽卷黄昏雨。烛影摇风，一枕伤春绪。归不去。凤楼何处。芳草迷归路。"
        },
        {
            "title": "点绛唇",
            "content": "闲倚胡床，庾公楼外峰千朵。与谁同坐。明月清风我。别乘一来，有唱应须和。还知麽。自从添个。风月平分破。"
        },
        {
            "title": "一斛珠",
            "content": "洛城春晚。垂杨乱掩红楼半。小池轻浪纹如篆。烛下花前，曾醉离歌宴。自惜风流云雨散。关山有限情无限。待君重见寻芳伴。为说相思、目断西楼燕。"
        },
        {
            "title": "临江仙",
            "content": "谁道东阳都瘦损，凝然点漆精神。瑶林终自隔风尘，试看披鹤氅，仍是谪仙人。省可清言挥玉麈，真须保器全真。风流何似道家纯。不应同蜀客，惟爱卓文君。"
        },
        {
            "title": "天仙子",
            "content": "走马探花花发未。人与化工俱不易。千回来绕百回看，蜂作婢。莺为使。谷雨清明空屈指。白发卢郎情未已。一夜翦刀收玉蕊。尊前还对断肠红，人有泪。花无意。明日酒醒应满地。"
        },
        {
            "title": "瑞鹧鸪",
            "content": "城头月落尚啼乌。朱舰红船早满湖。鼓吹未容迎五马，水云先已漾双凫。映山黄帽螭头舫，夹岸青烟鹊尾炉。老病逢春只思睡，独求僧榻寄须臾。"
        },
        {
            "title": "如梦令",
            "content": "城上层楼叠巘。城下清淮古汴。举手揖吴云，人与暮天俱远。魂断。魂断。後夜松江月满。"
        },
        {
            "title": "南歌子",
            "content": "见说东园好，能消北客愁。虽非吾土且登楼。行尽江南南岸、此淹留。短日明枫缬，清霜暗菊逑。流年回首付东流。凭仗挽回潘鬓、莫教秋。"
        },
        {
            "title": "减字木兰花",
            "content": "天真雅丽。容态温柔心性慧。响亮歌喉。遏住行云翠不收。妙词佳曲。啭出新声能断续。重客多情。满劝金卮玉手擎。"
        },
        {
            "title": "减字木兰花",
            "content": "娇多媚?。体柳轻盈千万态。殢主尤宾。敛黛含嚬喜又嗔。徐君乐饮。笑谑从伊情意恁。脸嫩敷红。花倚朱阑裹住风。"
        },
        {
            "title": "减字木兰花",
            "content": "江南游女。问我何年归得去。雨细风微。雨足如霜挽纻衣。江亭夜语。喜见京华新样舞。莲步轻飞。迁客今朝始是归。"
        },
        {
            "title": "减字木兰花",
            "content": "莺初解语。最是一年春好处。微雨如酥。草色遥看近却无。休辞醉倒。花不看开人易老。莫待春回。颠倒红英间绿苔。"
        },
        {
            "title": "减字木兰花",
            "content": "双鬟绿坠。娇眼横波眉黛翠。妙舞蹁跹。掌上身轻意态妍。曲穷力困。笑倚人旁香喘喷。老大逢欢。昏眼犹能仔细看。"
        },
        {
            "title": "减字木兰花",
            "content": "柔和性气。雅称佳名呼懿懿。解舞能讴。绝妙年中有品流。眉长眼细。淡淡梳妆新绾髻。懊恼风情。春著花枝百态生。"
        },
        {
            "title": "减字木兰花",
            "content": "银铮旋品。不用缠头千尺锦。妙思如泉。一洗闲愁十五年。为公少止。起舞属公公莫起。风里银山。摆撼鱼龙我自闲。"
        },
        {
            "title": "减字木兰花",
            "content": "神闲意定。万籁收声天地静。玉指冰弦。未动宫商意已传。悲风流水。写处寥寥千古意。归去无眠。一夜馀音在耳边。"
        },
        {
            "title": "浣溪沙",
            "content": "山色横侵蘸晕霞。湘川风静吐寒花。远林屋散尚啼鸦。梦到故园多少路，酒醒南望隔天涯。月明千里照平沙。"
        },
        {
            "title": "浣溪沙",
            "content": "几共查梨到雪霜。一经题品便生光。木奴何处避雌黄。北客有来初未识，南金无价喜新尝。含滋嚼句齿牙香。"
        },
        {
            "title": "浣溪沙",
            "content": "入袂轻风不破尘。玉簪犀璧醉佳辰。一番红粉为谁新。团扇只堪题往事，新丝那解系行人。酒阑滋味思残春。"
        },
        {
            "title": "蝶恋花",
            "content": "别酒劝君君一醉。清润潘郎，又是何郎婿。记取钗头新利市。莫将分付东邻子。回首长安佳丽地。三十年前，我是风流帅。为向青楼寻旧事。花枝缺处馀名字。"
        },
        {
            "title": "菩萨蛮",
            "content": "玉环坠耳黄金饰。轻衫罩体香罗碧。缓步困春醪。春融脸上桃。花钿从委地。谁与郎为意。常爱月华清。此时憎月明。"
        },
        {
            "title": "南乡子",
            "content": "绣鞅玉环游。灯晃帘疏笑却收。久立香车催欲上，还留。更且檀唇点杏油。花遍六么球。面旋回风带雪流。春入腰肢金缕细，轻柔。种柳应须柳柳州。"
        },
        {
            "title": "南乡子",
            "content": "未倦长卿游。漫舞夭歌烂不收。不是使君能矫世，谁留。教有琼梳脱麝油。香粉镂金球。花艳红笺笔欲流。从此丹唇并皓齿，清柔。唱遍山东一百州。"
        },
        {
            "title": "江城子",
            "content": "墨云拖雨过西楼。水东流。晚烟收。柳外残阳，回照动帘钩。今夜巫山真个好，花未落，酒新篘。美人微笑转星眸。月华羞。捧金瓯。歌扇萦风，吹散一春愁。拭问江南诸伴侣，谁似我，醉扬州。"
        },
        {
            "title": "江城子",
            "content": "前瞻马耳九仙山。碧连天。晚云闲。城上高台，真个是超然。莫使匆匆云雨散，今夜里，月婵娟。小溪鸥鹭静联拳。去翩翩。点轻烟。人事凄凉，回首便他年。莫忘使君歌笑处，垂柳下，矮槐前。"
        },
        {
            "title": "蝶恋花",
            "content": "泛泛东风初破五。江柳微黄，万万千千缕。佳气郁葱来绣户。当年江上生奇女。一盏寿觞谁与举。三个明珠，膝上王文度。放尽穷鳞看圉圉。天公为下曼陀雨。"
        },
        {
            "title": "渔家傲",
            "content": "些小白须何用染。几人得见星星点。作郡浮光虽似箭。君莫厌。也应胜我三年贬。我欲自嗟还不敢。向来三郡宁非忝。婚嫁事稀年冉冉。知有渐。千钧重担从头减。"
        },
        {
            "title": "青玉案·送伯固归吴中",
            "content": "三年枕上吴中路，遣黄犬、随君去。若到松江呼小渡，莫惊鸳鹭，四桥尽是、老子经行处。\r\n　　《辋川图》上看春暮，常记高人右丞句。作个归期天定许，春衫犹是，小蛮针线，曾湿西湖雨。\r\n【注释】：①伯固：苏坚，字伯固。\r\n②吴中：江苏吴县。\r\n③黄犬：用陆机黄犬传书典故。\r\n④松江：吴淞江，太湖支流，自湖东北经嘉定、上海、合黄浦江入海。\r\n⑤莫惊鸥鹭：用“鸥鹭忘机”的典故。\r\n⑥四桥：姑苏有四桥。【译文】：　　我们相识有三年，日子如同做梦一般。如今你要去吴中故园，我有心打发黄狗随你身边。以便来来往往把相互的音信递传。如果到松江渡口时招呼渡船，不要惊动那里的白鹭双鸳，因为她们都是我旧时相识。有名的四桥我都看遍，足迹遍布那里的水水山山。如今我只能在五维的画中欣赏春天，常记王右丞的诗句，那些美丽的山山水水。我又穿上那件春天的衫， 衫上还有小蛮作的针线，西湖的雨点，曾沾湿过这件衫。【赏析】：　　在众多的送别词中，苏轼的这首《青玉案》可谓别具一格。一方面作者为送客而作，一方面自己还客居他乡，是为“客”中送客之作。整首词中心在于一个“归字”，既是羡慕苏坚归吴中，亦是悲叹自己归梦难成。“作个归期天定许”一句，奇境别开，明知不可归而犹言“天定许”，思归之情，倍见殷切。“小蛮针线”则显出宦游天涯之可衰，情真意切，其意境绝非柳永“针线闲拈伴伊坐”（《定风波》）之类小儿女语所可比拟。“作个归期天定许，春衫犹是，小蛮针线，曾湿西湖雨。”“归期天定许”写苏轼迫切思归与亲人爱侣团聚，特借白居易所宠爱的善舞妓人小蛮，喻指其爱妾朝云，朝云亲手缝制的春衫“曾湿西湖雨”，为“天注定”做一注脚：天公有情，为朝云之相思而洒泪雨，淋湿我春衫，岂非“天定许”吗？全词写词人思念朝云，写提婉曲，含蓄深沉。"
        },
        {
            "title": "少年游",
            "content": "玉肌铅粉傲秋霜。准拟凤呼凰。伶伦不见，清香未吐，且糠秕吹扬。到处成双君独只，空无数、烂文章。一点香檀，谁能借箸，无复似张良。"
        },
        {
            "title": "菩萨蛮",
            "content": "涂香莫惜莲承步。长愁罗袜凌波去。只见舞迥风。都无行处踪。偷穿宫样稳。并立双趺困。纤妙说应难。须从掌上看。"
        },
        {
            "title": "荷华媚",
            "content": "霞苞电荷碧。天然地、别是风流标格。重重青盖下，千娇照水，好红红白白。每怅望、明月清风夜，甚低迷不语，妖邪无力。终须放、船儿去，清香深处住，看伊颜色。"
        },
        {
            "title": "调笑令",
            "content": "渔父。渔父。江上微风细雨。青蓑黄箬裳衣。红酒白鱼暮归。归暮。归暮。长笛一声何处。"
        },
        {
            "title": "皂罗特髻",
            "content": "采菱拾翠，算似此佳名，阿谁消得。采菱拾翠，称使君知客。千金买、采菱拾翠，更罗裙、满把珍珠结。采菱拾翠，正髻鬟初合。真个、采菱拾翠，但深怜轻拍。一双手、采菱拾翠，绣衾下、抱著俱香滑。采菱拾翠，待到京寻觅。"
        },
        {
            "title": "双荷叶/忆秦娥",
            "content": "双溪月。清光遍照双荷叶。双荷叶。红心未偶，绿衣偷结。背风迎雨流珠滑。轻舟短棹先秋折。先秋折。烟鬟未上，玉杯微缺。"
        },
        {
            "title": "浣溪沙",
            "content": "画隼横江喜再游。老鱼跳槛识清讴。流年未肯付东流。黄菊篱边无怅望，白云乡里有温柔。挽回霜鬓莫教休。"
        },
        {
            "title": "浣溪沙",
            "content": "炙手无人傍屋头。萧萧晚雨脱梧楸。谁怜季子敞貂裘。顾我已无当世望，似君须向古人求。岁寒松柏肯惊秋。"
        },
        {
            "title": "浣溪沙",
            "content": "倾盖相逢胜白头。故山空复梦松楸。此心安处是菟裘。卖剑买牛吾欲老，乞浆得酒更何求。愿为辞社宴春秋。"
        },
        {
            "title": "浣溪沙",
            "content": "徐邈能中酒圣贤。刘伶席地幕青天。潘郎白璧为谁连。无可奈何新白发，不如归去旧青山。恨无人借买山钱。"
        },
        {
            "title": "浣溪沙",
            "content": "轻汗微微透碧纨。明朝端午浴芳兰。流香涨腻满晴川。彩线轻缠红玉臂，小符斜挂绿云鬟。佳人相见一千年。"
        },
        {
            "title": "浣溪沙",
            "content": "一梦江湖费五年。归来风物故依然。相逢一醉是前缘。迁客不应常眊矂，使君为出小婵娟。翠鬟聊著小诗缠。"
        },
        {
            "title": "浣溪沙",
            "content": "学画鸦儿正妙年。阳城下蔡困嫣然。凭君莫唱短因缘。雾帐吹笙香袅袅，霜庭按舞月娟娟。曲终红袖落双缠。"
        },
        {
            "title": "浣溪沙",
            "content": "惭愧今年二麦丰。千畦细浪舞晴空。化工馀力染夭红。归去山公应倒载，阑街拍手笑儿童。甚时名作锦薰笼。"
        },
        {
            "title": "浣溪沙",
            "content": "门外东风雪洒裾。山头回首望三吴。不应弹铗为无鱼。上党从来天下脊，先生元是古之儒。时平不用鲁连书。"
        },
        {
            "title": "浣溪沙",
            "content": "元丰七年十二月二十四日，从泗州刘倩叔游南山\r\n细雨斜风作晓寒。淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。\r\n【注释】：①泗州，今安徽泗县。刘倩叔，生平不详。南山，即都梁山，在泗州不远。\r\n②清洛，指洛涧，今安徽洛河，源出安徽合肥，北流至怀远入淮河。泗州在淮河北岸。漫漫，大水浩淼貌。 \r\n③雪沫乳花，煎茶时上浮的白色泡沫。古时烹茶，以乳色鲜白、泡沫细腻为上乘。苏轼《西江月》（龙焙今年绝品）：“汤发云腴酽白，盏浮花乳轻圆”。 \r\n④蓼茸：蓼菜的嫩芽。\r\n⑤蒿笋，莴苣笋。\r\n⑥春盘，唐代以来风俗，立春日用春饼、生菜等装盘，馈赠亲友，称春盘。【赏析】：　　此为一首记游词。元丰七年（1084），苏轼由黄州调任汝州（今河南临汝），赴任途中，曾于泗州小住，这首词便是在此期间，与友人在泗州附近南山游玩的时候所写。上片写南山所见的景色：微寒天气，乃\\\"细雨斜风\\\"有心\\\"作\\\"之，天气放晴，滩边之烟柳似作意\\\"媚\\\"之，眼前入淮清洛，亦仿佛渐流渐见广远无际。本无意之风景，于有心人眼中，却显得处处有情。下片写午时小休，烹茶野餐。乳色鲜白的好茶伴着新鲜的野菜，别有一番风味。而全词的主旨，最终落在\\\"清欢\\\"二字上，可见作者对生活情调的欣赏。全词笔调雅致，可感受到作者清雅、恬淡的心境，正因有此心境，才能品味出生活的独特情致。"
        },
        {
            "title": "浣溪沙",
            "content": "白雪清词出坐间。爱君才器两俱全。异乡风景却依然。可恨相逢能几日，不知重会是何年。茱萸仔细更重看。"
        },
        {
            "title": "浣溪沙",
            "content": "罗袜空飞洛浦尘。锦袍不见谪仙人。携壶藉草亦天真。玉粉轻黄千岁药，雪花浮动万家春。醉归江路野梅新。"
        },
        {
            "title": "浣溪沙",
            "content": "风压轻云贴水飞。乍晴池馆燕争泥。沈郎多病不胜衣。\r\n沙上不闻鸿雁信，竹间时听鹧鸪啼。此情惟有落花知。\r\n【赏析】：　　这是一首咏春词。上片由景及情，先实后虚；下片虚实结合，情中见景。全词情景交融，境界高妙。 “风压轻云贴水飞，乍晴池馆燕争泥 。”作者先用简笔勾勒出一幅生机勃勃的春天画图。他既没有用浓重的色彩，也没有用艳丽的词藻，而只是轻描淡写地勾勒出风、云、水、燕、泥等颇初春气息的景物。在一个多云转晴的春日里，作者徜徉于池馆内外，但见和风吹拂大地，薄云贴水迅飞，轻阴搁雨，天气初晴，那衔泥的新燕，正软语呢喃。面对着这春意盎然的良辰佳景，作者却接着说一句“沈郎多病不胜衣”，作者用沈约之典，说自己腰围带减，瘦损不堪，值兹阳和气清之际，更加弱不禁风了。这样乐景、哀情相衬，其哀伤之情更深。压、贴、飞三个动词使首句形成连动句式，振动起整个画面。次句则把时空交互在一起写，春天初晴，在池馆内外。这两句色彩明快。第三句点出作者自己，由于情感外射，整幅画面顿时从明快变为阴郁。如此以来，产生了跌宕的审美效果，更增加了词的动态美。 “沙上不闻鸿雁信，竹间时听鹧鸪啼 。”鸿雁传书，出于《汉书·苏武传》，诗、词里常用这个典故。如今连鸿雁不捎信来。鹧鸪啼声，更时时勾起词人对故旧的思念 。“沙上”“竹间”，既分别为鸿雁和鹧鸪栖息之地，也极可能即作者举目所见之景。作者谪居黄州期间所写“拣尽寒枝不肯栖，寂寞沙洲冷”（《卜算子·黄州定慧院寓居作》）的情境，与此词类似。 “此情惟有落花知 ！”句用移情手法，使无知的落花变成了深知作者心情的知己。这样融情入景，使得情景交融，格外耐人寻味 。“惟有”二字，说明除落花之外，人们对作者的心情都不理解；而落花能够理解作者的心情，正是由于作者与落花的命运；但尤为不幸的是落花无言，即使它理解作者的心情，也无可劝慰。"
        },
        {
            "title": "浣溪沙",
            "content": "长记鸣琴子贱堂。朱颜绿发映垂杨。如今秋鬓数茎霜。聚散交游如梦寐，升沈闲事莫思量。仲卿终不避桐乡。"
        },
        {
            "title": "浣溪沙",
            "content": "惟见眉间一点黄。诏书催发羽书忙。从教娇泪洗红妆。上殿云宵生羽翼，论兵齿颊带风霜。归来衫袖有天香。"
        },
        {
            "title": "浣溪沙",
            "content": "一别姑苏已四年。秋风南浦送归船。画帘重见水中仙。霜鬓不须催我老，杏花依旧驻君颜。夜阑相对梦魂间。"
        },
        {
            "title": "浣溪沙",
            "content": "四面垂杨十里荷。问云何处最花多。画楼南畔夕阳和。天气乍凉人寂寞，光阴须得酒消磨。且来花里听笙歌。"
        },
        {
            "title": "浣溪沙",
            "content": "桃李溪边驻画轮。鹧鸪声里倒清尊。夕阳虽好近黄昏。香在衣裳妆在臂，水连芳草月连云。几时归去不销魂。"
        },
        {
            "title": "浣溪沙",
            "content": "缥缈危楼紫翠间。良辰乐事古难全。感时怀旧独凄然。璧月琼枝空夜夜，菊花人貌自年年。不知来岁与谁看。"
        },
        {
            "title": "浣溪沙",
            "content": "芍药樱桃两斗新。名园高会送芳辰。洛阳初夏广陵春。红玉半开菩萨面，丹砂浓点柳枝唇。尊前还有个中人。"
        },
        {
            "title": "浣溪沙",
            "content": "软草平莎过雨新，轻沙走马路无尘。何时收拾耦耕身。\r\n日暖桑麻光似泼，风来蒿艾气如薰。使君元是此中人。\r\n【赏析】：　　此词是作者徐州谢雨词的最后一首，写词人巡视归来时的感想。词中表现了词人热爱农村，关心民生，与老百姓休戚与共的作风。作为以乡村生活为题材的作品，这首词之风朴实，格调清新，完全突破了“词为艳科”的藩篱，为有宋一代词风的变化和乡村词的发展作出了贡献。上片首二句“软草平莎过雨新，轻沙走马路无尘”，不仅写出“草”之“软”、“沙”之“轻”，而且写出作者这种清新宜人的环境之中舒适轻松的感受。久旱逢雨，如沐甘霖，经雨之后的道上，“软草平莎”，油绿水灵，格外清新；路面上，一层薄沙，经雨之后，净而无尘，纵马驰骋，自是十分惬意。触此美景，作者情动于衷，遂脱口而出：“何时收拾耦耕身？”“耦耕”，指二人并耜而耕，典出《论语。微子》：“长沮、桀溺耦而耕。”长沮、桀溺是春秋末年的两个隐者。二人因见世道衰微，遂隐居不仕。此处“收拾耦耕身”，不仅表现出苏轼对农村田园生活的热爱，同时也是他政治上不得意的情况下，仕途坎坷、思想矛盾的一种反映。下片“日暖桑麻光似泼，风来蒿艾气如薰”二句，承上接转，将意境宕开，从道上写到田野里的蓬勃景象。春日的照耀之下，桑麻欣欣向荣，闪烁着诱人的绿光；一阵暖风，挟带着蒿艾的薰香扑鼻而来，沁人心肺。这两句对仗工整，且妙用点染之法。上写日照桑麻之景，先用画笔一“点”：“光似泼”则用大笔涂抹，尽力渲染，将春日雨过天晴后田野中的蓬勃景象渲染得淋漓尽致；下句亦用点染之法，先点明“风来蒿艾”之景，再渲染其香气“如薰”。“光似泼”用实笔，“气如薰”用虚写。虚实相间，有色有香，并生妙趣。“使君元是此中人”给句，画龙点睛，为升华之笔。它既道出了作者“收拾耦耕身”的思想本源，又将作者对农村田园生活的热爱之情更进一步深化。作者身为“使君”，却能不忘他“元是此中人”，且乐于如此，确实难能可贵。这首词结构既不同于前四首，也与一般同类词的结构不同。前四首《浣溪沙》词全是写景叙事，并不直接抒情、议论，而是于字行之间蕴蓄着作者的喜悦之情。这首用写景和抒情互相错综层递的形式来写。上片首二句写作者于道中所见之景，接着触景生情，自然逗出他希冀归耕田园的愿望；下片首二句写作者所见田园之景，又自然触景生情，照应“何时收拾耦耕身”而想到自己“元是此中人”。这样写，不仅使全词情景交融，浑然一体，而且使词情逐层深化升华。特别“软草平莎过雨新”二句、“日暖桑麻光似泼”二句更是出神入化，有含蓄隽永之妙。"
        },
        {
            "title": "浣溪沙",
            "content": "麻叶层层苘叶光。谁家煮蚕一村香。隔篱娇语络丝娘。垂白杖藜抬醉眼，捋青捣麨软饥肠。问言豆叶几时黄。"
        },
        {
            "title": "浣溪沙",
            "content": "旋抹红妆看使君，三三五五棘篱门。相挨踏破蒨罗裙。\r\n老幼扶携收麦社，乌鸢翔舞赛神村。道逢醉叟卧黄昏。"
        },
        {
            "title": "浣溪沙",
            "content": "照日深红暖见鱼。连溪绿暗晚藏乌。黄童白叟聚睢盱。糜鹿逢人虽未惯，猿揉闻鼓不须呼。归家说与采桑姑。"
        },
        {
            "title": "浣溪沙",
            "content": "料峭东风翠幕惊。云何不饮对公荣。水晶盘莹玉鳞赬。花影莫孤三夜月，朱颜未称五年兄。翰林子墨主人卿。"
        },
        {
            "title": "浣溪沙",
            "content": "雪颔霜髯不自惊。更将翦采发春荣。羞颜未醉已先赬。莫唱黄鸡并白发，且呼张丈唤殷兄。有人归去欲卿卿。"
        },
        {
            "title": "浣溪沙",
            "content": "菊暗荷枯一夜霜。新苞绿叶照林光。竹篱茅舍出青黄。香雾噀人惊半破，清泉流齿怯初尝。吴姬三日手犹香。"
        },
        {
            "title": "浣溪沙",
            "content": "傅粉郎君又粉奴。莫教施粉与施朱。自然冰玉照香酥。有客能为神女赋，凭君送与雪儿书。梦魂东去觅桑榆。"
        },
        {
            "title": "浣溪沙",
            "content": "霜鬓真堪插拒霜。哀弦危柱作伊凉。暂时流转为风光。未遣清尊空北海，莫因长笛赋山阳。金钗玉腕泻鹅黄。"
        },
        {
            "title": "浣溪沙",
            "content": "珠桧丝杉冷欲霜。山城歌舞助凄凉。且餐山色饮湖光。共挽朱幡留半日，强揉青蕊作重阳。不知明日为谁黄。"
        },
        {
            "title": "浣溪沙",
            "content": "万顷风涛不记苏。雪晴江上麦千车。但令人饱我愁无。\r\n翠袖倚风萦柳絮，绛唇得酒烂樱珠。尊前呵手镊霜须。\r\n【赏析】：　　此词作于元丰五年（1082）冬。词的上片描写雪景和作者由此而想象的来年丰收景象，以及因人民有希望获丰收、饱暖而喜悦的心情，下片回叙前一日酒筵间的情景，抒发了词人对于民生疾苦的深刻忧思。整首词境界鲜明，形象突出，情思深婉，作者以乐景表忧思，以艳丽衬愁情，巧妙地运用相反相成的艺术手法，极大地增强了艺术的形象性，深刻地揭示了主人公的内心世界。词的首句，若据傅引旧注，则“万顷风涛不记苏”的“苏”，当指苏州，旧注中的“公”，当指苏轼。这一句说的是苏轼未把苏州为风灾荡尽的田产记挂心上。但据现有资料，苏轼被贬黄州时无田产苏州，只熙宁七年（1074）曾于堂州宜兴置田产。从词前小序得知，苏轼此词乃徐君猷过访的第二天酒醒之后见大雪纷飞时所作。联系前一首写的“半夜银山上积苏”与“涛江烟渚一时无”的景象来看，又知徐君猷离去的当天夜晚，即由白天的“微雪”转为大雪。这样，“万顷风涛不记苏”，应为实写十二月二日夜酒醉后依稀听见风雪大作及苏醒时的情景，“苏”，似宜作苏醒解。依此可知，词上片写词人酒醉之后依稀听见风声大作，已记不清何时苏醒过来，待到天明，已是一片银装世界。词人立刻从雪兆丰年的联想中，想象到麦千车的丰收景象，而为人民能够饱食感到庆幸。下片回叙前一天徐君猷过访时酒筵间的情景。歌伎的翠袖柳絮般洁白、轻盈的雪花萦绕中曳，她那红润的嘴唇酒后更加鲜艳，就像熟透了的樱桃。而词人却酒筵歌席间，呵着发冻的手，捋着已经变白了的胡须，思绪万端。值得一提的是，词人摄取“呵手镊霜须”这一富有典型特征的动作，极大地增强了艺术的形象性和含蓄性，深刻地揭示了抒情主人公谪贬的特定环境中的忧思。这一忧思的形象，衬以白雪萦绕翠袖和鲜艳的绛唇对比强烈，含蕴更丰。总体来看，上片比较明快，下片更显得深婉，而上片的情思抒发，恰好为下片的无声形象作提示。上下两片的重点是最末的无声形象。它们彼此呼应，互为表里，表现了词人一个昼夜的活动和心境。遣词、用字的准确形象，也是这首词的特点。如“不记”二字，看来无足轻重，但它却切词序“酒醒”而表现了醉中的朦胧。“但令”一词，确切地表达了由实景引起的联想中产生的美好愿望。“烂樱珠”，着一“烂”字，活画出酒后朱唇的红润欲滴。"
        },
        {
            "title": "浣溪沙",
            "content": "道字娇讹苦未成。未应春阁梦多情。朝来何事绿鬟倾。彩索身轻长趁燕，红窗睡重不闻莺。困人天气近清明。"
        },
        {
            "title": "浣溪沙",
            "content": "半夜银山上积苏。朝来九陌带随车。涛江烟渚一时无。空腹有诗衣有结，湿薪如桂米如珠。冻吟谁伴拈髭须。"
        },
        {
            "title": "浣溪沙",
            "content": "雪里餐毡例姓苏。使君载酒为回车。天寒酒色转头无。荐士已闻飞鹗表，报恩应不用蛇珠。醉中还许揽桓须。"
        },
        {
            "title": "浣溪沙",
            "content": "醉梦醺醺晓未苏。门前辘辘使君车。扶头一盏怎生无。废圃寒蔬挑翠羽，小槽春酒冻真珠。清香细细嚼梅须。"
        },
        {
            "title": "浣溪沙",
            "content": "覆块青青麦未苏。江南云叶暗随车。临皋烟景世间无。雨脚半收檐断线，雪林初下瓦疏珠。归来冰颗乱黏须。"
        },
        {
            "title": "浣溪沙",
            "content": "西塞山边白鹭飞。散花洲外片帆微。桃花流水鳜鱼肥。自庇一身青箬笠，相随到处绿蓑衣。斜风细雨不须归。"
        },
        {
            "title": "浣溪沙",
            "content": "风卷珠帘自上钩。萧萧乱叶报新秋。独携纤手上高楼。缺月向人舒窈窕，三星当户照绸缪。香生雾縠见纤柔。"
        },
        {
            "title": "减字木兰花",
            "content": "天然宅院。赛了千千并万万。说与贤知。表德元来是胜之。今来十四。海里猴儿奴子是。要赌休痴。六双骰儿六点儿。"
        },
        {
            "title": "减字木兰花　二月十五夜与赵德麟小酌聚星堂",
            "content": "春庭月午。摇荡香醪光欲舞。步转迥廊。半落梅花婉娩香。轻云薄雾。总是少年行乐处。不似秋光。只与离人照断肠。\r\n【注释】：①香醪：美酒佳酿②婉婉：形容香味醇清和美。"
        },
        {
            "title": "减字木兰花",
            "content": "云容皓白。破晓玉英纷似织。风力无端。欲学杨花更耐寒。相如未老。梁苑犹能陪俊少。莫惹闲愁。且折江梅上小楼。"
        },
        {
            "title": "减字木兰花",
            "content": "春牛春杖。无限春风来海上。便与春工。染得桃红似肉红。春幡春胜。一阵春风吹酒醒。不似天涯。卷起杨花似雪花。"
        },
        {
            "title": "减字木兰花",
            "content": "玉房金蕊。宜在玉人纤手里。淡月朦胧。更有微微弄袖风。温香熟美。醉慢云鬟垂两耳。多谢春工。不是花红是玉红。"
        },
        {
            "title": "减字木兰花",
            "content": "琵琶绝艺。年纪都来十一二。拨弄么弦。未解将心指下传。主人瞋小。欲向东风先醉倒。已属君家。且更从容等待他。"
        },
        {
            "title": "减字木兰花",
            "content": "双龙对起。白甲苍髯烟雨里。疏影微香。下有幽人昼梦长。湖风清软。双鹊飞来争噪晚。翠颭红轻。时下凌宵百尺英。"
        },
        {
            "title": "减字木兰花",
            "content": "天台旧路。应恨刘郎来又去。别酒频倾。忍听阳关第四声。刘郎未老。怀恋仙乡重得到。只恐因循。不见如今劝酒人。"
        },
        {
            "title": "减字木兰花",
            "content": "晓来风细。不会鹊声来报喜。却羡寒梅。先觉春风一夜来。香笺一纸。写尽回文机上意。欲卷重开。读遍千回与万回。"
        },
        {
            "title": "减字木兰花",
            "content": "惟熊佳梦。释氏老君亲抱送。壮气横秋。未满三朝已食牛。犀钱玉果。利市平分沾四坐。多谢无功。此事如何到得侬。"
        },
        {
            "title": "减字木兰花",
            "content": "春光亭下。流水如今何在也。岁月如梭。白首相看拟奈何。故人重见。世事年来千万变。官况阑珊。惭愧青松守岁寒。"
        },
        {
            "title": "减字木兰花",
            "content": "贤哉令尹。三仕已之无喜愠。我独何人。犹把虚名玷搢绅。不如归去。二顷良田无觅处。归去来兮。待有良田是几时。"
        },
        {
            "title": "减字木兰花",
            "content": "闽溪珍献。过海云帆来似箭。玉座金盘。不贡奇葩四百年。轻红酿白。雅称佳人纤手擘。骨细肌香。恰是当年十八娘。"
        },
        {
            "title": "减字木兰花",
            "content": "云鬟倾倒。醉倚阑干风月好。凭仗相扶。误入仙家碧玉壶。连天衰草。下走湖南西去道。一舸姑苏。便逐鸱夷去得无。"
        },
        {
            "title": "减字木兰花",
            "content": "郑庄好客。容我尊前先堕帻。落笔生风。籍籍声名不负公。高山白早。莹骨冰肤那解老。从此南徐。良夜清风月满湖。"
        },
        {
            "title": "减字木兰花",
            "content": "玉觞无味。中有佳人千点泪。学道忘忧。一念还成不自由。如今未见。归去东园花似霰。一语相开。匹似当初本不来。"
        },
        {
            "title": "阳关曲",
            "content": "济南春好雪初晴。才到龙山马足轻。使君莫忘霅溪女，还作阳关肠断声。"
        },
        {
            "title": "阳关曲",
            "content": "受降城下紫髯郎。戏马台南旧战场。恨君不取契丹首，金甲牙旗归故乡。"
        },
        {
            "title": "阳关曲",
            "content": "暮云收尽溢清寒。银汗无声转玉盘。此声此夜不长好，明月明年何处看。"
        },
        {
            "title": "如梦令",
            "content": "手种堂前桃李。无限绿阴青子。帘外百舌儿，惊起五更春睡。居士。居士。莫望小桥流水。"
        },
        {
            "title": "如梦令",
            "content": "为向东坡传语，人在玉堂深处。别后有谁来？雪压小桥无路。归去，归去，江上一犁春雨。\r\n【赏析】：　　这首《如梦令》，毛氏汲古阁本题作《有寄》，傅榦本调下注云：“寄黄州杨使君二首，公时在翰苑。”当是元祐元年（1086）九月以后，元四年三月以前，苏轼在京城官翰林学士期间所作。词中抒写怀念黄州之情，表现归耕东城之意，是作者当时特定生活和心理状态的真实反映及流露。\r\n　　首二句“为向东坡传语，人在玉堂深处 ”，以明快的语言，交待他在“玉堂（翰林院）深处 ”，向黄州东坡表达思念之情，引起下文。这两句的语气，十分亲切。在苏轼心目中，黄州东坡，俨然是他的第二故乡，所以思念之意才如此殷切。\r\n　　次二句“别后有谁来 ？雪压小桥无路”，是“传语”的内容，是苏轼对别后黄州东坡的冷清荒凉景象的揣想。先设一问以避免平直。有此一问，便摇曳生姿，并能引出下文。“雪压小桥无路”，仍承上句带有问意，似乎是说：别后有没有人来？是雪压住了小桥，路不通吗？以景语曲折表达之，既富于形象性，委婉深曲。是与否之间，都表现了对别后黄州东坡的无限关心。\r\n　　末三句“ 归去，归去，江上一犁春雨”，紧承上意，亦是“传语”的内容，表达归耕东坡的意愿。“归去 ，归去 ”，直抒胸臆，是愿望，是决定，是决心。“江上一犁春雨 ”，是说春雨喜降 ，恰宜犁地春耕，补充要急于“ 归去”的理由，说明“归去”的打算。“一犁春雨”四字，使人自然地想起他所作《江城子》词“昨夜东坡春雨足，乌鹊喜，报新晴”的意境。“一犁春雨”四个字更是“皆曲尽形容之妙”，妙就妙在捕捉住了雨后春耕的特殊景象，情感轻快。\r\n　　作为豪放派代表词人，苏轼颇多气势磅礴之作；但在他一生中也有很多淡雅清秀的词作，显示了东坡创作风格的多样性。这首《如梦令》便代表了苏轼创作清淡的一面，词中不设奇险之语，清新淡雅而自然。"
        },
        {
            "title": "如梦令",
            "content": "自净方能净彼。我自汗流呀气。寄语澡浴人，且共肉身游戏。但洗。但洗。俯为人间一切。"
        },
        {
            "title": "如梦令",
            "content": "水垢何曾相受。细看两俱无有。寄语揩背人，尽日劳君挥肘。轻手。轻手。居士本来无垢。"
        },
        {
            "title": "谒金门",
            "content": "今夜雨。断送一年残暑。坐听潮声来别浦。明朝何处去。孤负金尊绿醑。来岁今宵圆否。酒醒梦回愁几许。夜阑还独语。"
        },
        {
            "title": "谒金门",
            "content": "秋池阁。风傍晓庭帘幕。霜叶未衰吹未落。半惊鸦喜鹊。自笑浮名情薄。似与世人疏略。一片懒心双懒脚。好教闲处著。"
        },
        {
            "title": "醉落魄/一斛珠",
            "content": "轻云微月。二更酒醒船初发。孤城回望苍烟合。公子佳人，不记归时节。巾偏扇坠藤床滑。觉来幽梦无人说。此生飘荡何时歇。家在西南，长作东南别。"
        },
        {
            "title": "醉落魄/一斛珠",
            "content": "苍颜华发。故山归计何时决。旧交新贵音书绝。惟有佳人，犹作殷勤别。离亭欲去歌声咽。潇潇细雨凉吹颊。泪珠不用罗巾裛。弹在罗衣，图得见时说。"
        },
        {
            "title": "醉落魄/一斛珠",
            "content": "分携如昨。人生到处萍飘泊。偶然相聚还离索。多病多愁，须信从来错。尊前一笑休辞却。天涯同是伤沦落。故山犹负平生约。西望峨嵋，长羡归飞鹤。"
        },
        {
            "title": "桃源忆故人",
            "content": "华胥梦断人何处。听得莺啼红树。几点蔷薇香雨。寂寞闲庭户。暖风不解留花住。片片著人无数。楼上望春归去。芳草迷归路。"
        },
        {
            "title": "华清引",
            "content": "平时十月幸兰汤。玉甃琼梁。五家车马如水，珠玑满路旁。翠华一去掩方床。独留烟树苍苍。至今清夜月，依前过缭墙。"
        },
        {
            "title": "醉落魄/一斛珠",
            "content": "醉醒醒醉。凭君会取这滋味。浓斟琥珀香浮蚁。一到愁肠，别有阳春意。须将幕席为天地。歌前起舞花前睡。从他落魄陶陶里。犹胜醒醒，惹得闲憔悴。"
        },
        {
            "title": "更漏子",
            "content": "水涵空，山照市。西汉二疏乡里。新白发，旧黄金。故人恩意深。海东头，山尽处。自古客槎来去。槎有信，赴秋期。使君行不归。"
        },
        {
            "title": "诉衷情",
            "content": "小莲初上琵琶弦。弹破碧云天。分明绣阁幽恨，都向曲中传。肤莹玉，鬓梳蝉。绮窗前。素蛾今夜，故故随人，似斗婵娟。"
        },
        {
            "title": "殢人娇",
            "content": "别驾来时，灯火荧煌无数。向青琐、隙中偷覰。元来便是，共采鸾仙侣。方见了，管须低声说与。百子流苏，千枝宝炬。人间有、洞房烟雾。春来何事，故抛人别处。坐望断，楼中远山归路。"
        },
        {
            "title": "殢人娇",
            "content": "白发苍颜，正是维摩境界。空方丈、散花何碍。朱唇箸点，更髻鬟生彩。这些个，千生万生只在。好事心肠，著人情态。闲窗下、敛云凝黛。明朝端午，待学纫兰为佩。寻一首好诗，要书裙带。"
        },
        {
            "title": "殢人娇",
            "content": "满院桃花，尽是刘郎未见。於中更、一枝纤软。仙家日月，笑人间春晚。浓睡起，惊飞乱红千片。密意难传，羞容易变。平白地、为伊肠断。问君终日，怎安排心眼。须信道，司空自来见惯。"
        },
        {
            "title": "点绛唇",
            "content": "月转乌啼，画堂宫徵生离恨。美人愁闷。不管罗衣褪。清泪斑斑，挥断柔肠寸。嗔人问。背灯偷搵。拭尽残妆粉。"
        },
        {
            "title": "点绛唇",
            "content": "不用悲秋，今年身健还高宴。江村海甸。总作空花观。尚想横汾，兰菊纷相半。楼船远。白云飞乱。空有年年雁。"
        },
        {
            "title": "诉衷情",
            "content": "钱塘风景古来奇。太守例能诗。先驱负弩何在，心已誓江西。花尽後，叶飞时。雨凄凄。若为情绪，更问新官，向旧官啼。"
        },
        {
            "title": "谒金门",
            "content": "秋帷里。长漏伴人无寐。低玉枕凉轻绣被。一番秋气味。晓色又侵窗纸。窗外鸡声初起。声断几声还到耳。已明声未已。"
        },
        {
            "title": "哨遍",
            "content": "睡起画堂，银蒜押帘，珠幕云垂地。初雨歇，洗出碧罗天，正溶溶养花天气。一霎暖风回芳草，荣光浮动，掩皱银塘水。方杏靥匀酥，花鬚吐绣，园林排比红翠。见乳燕捎蝶过繁枝。忽一线炉香逐游丝。昼永人闲，独立斜阳，晚来情味。便乘兴携将佳丽。深入芳菲里。拨胡琴语，轻拢慢拈总利。看紧约罗裙，急趣檀板，霓裳入破惊鸿起。颦月临眉，醉霞横脸，歌声悠扬云际。任满头红雨落花飞。渐鳷鹊楼西玉蟾低。尚徘徊、未尽欢意。君看今古悠悠，浮宦人间世。这些百岁，光阴几日，三万六千而已。醉乡路稳不妨行，但人生、要适情耳。"
        },
        {
            "title": "河满子",
            "content": "见说岷峨凄怆，旋闻江汉澄清。但觉秋来归梦好，西南自有长城。东府三人最少，西山八国初平。莫负花溪纵赏，何妨药市微行。拭问当垆人在否，空教是处闻名。唱著子渊新曲，应须分外含情。"
        },
        {
            "title": "虞美人",
            "content": "波声拍枕长淮晓。隙月窥人小。无情汴水自东流。只载一船离恨、向西州。竹溪花浦曾同醉。酒味多於泪。谁教风鉴在尘埃。酝造一场烦恼、送人来。"
        },
        {
            "title": "虞美人",
            "content": "定场贺老今何在。几度新声改。怨声坐使旧声阑。俗耳只知繁手、不须弹。断弦拭问谁能晓。七岁文姬小。拭教弹作辊雷声。应有开元遗老、泪纵横。"
        },
        {
            "title": "乌夜啼",
            "content": "莫怪归心甚速，西湖自有蛾眉。若见故人须细说，白发倍当时。小郑非常强记，二南依旧能诗。更有鲈鱼堪切脍，儿辈莫教知。"
        },
        {
            "title": "翻香令",
            "content": "金炉犹暖麝煤残。惜香更把宝钗翻。重闻处，馀薰在，这一番、气味胜从前。背人偷盖小蓬山。更将沈水暗同然。且图得，氤氲久，为情深、嫌怕断头烟。"
        },
        {
            "title": "虞美人",
            "content": "归心正似三春草。拭著莱衣小。橘怀几日向翁开。怀祖已瞋文度、不归来。禅心已断人间爱。只有平交在。笑论瓜葛一枰同。看取灵光新赋、有家风。"
        },
        {
            "title": "生查子",
            "content": "三度别君来，此别真迟暮。白尽老髭须，明日淮南去。酒罢月随人，泪湿花如雾。後月逐君还，梦绕湖边路。"
        },
        {
            "title": "菩萨蛮",
            "content": "雪花飞暖融香颊。颊香融暖飞花雪。欺雪任单衣。衣单任雪欺。别时梅子结。结子梅时别。归不恨开迟。迟开恨不归。"
        },
        {
            "title": "菩萨蛮",
            "content": "井桐双照新妆冷。冷妆新照双桐井。羞对井花愁。愁花井对羞。影孤怜夜永。永夜怜孤影。楼上不宜秋。秋宜不上楼。"
        },
        {
            "title": "菩萨蛮",
            "content": "柳庭风静人眠昼。昼眠人静风庭柳。香汗薄衫凉。凉衫薄汗香。\r\n手红冰碗藕。藕碗冰红手。郎笑藕丝长。长丝藕笑郎。\r\n【赏析】：　　东坡的回文词，两句一组，下句为上句的倒读，这比起一般回文诗整首倒读的作法要容易些，因而对作者思想束缚也少些。东坡的七首回文词中，如“邮便问人羞，羞人问便邮”、“颦浅念谁人，人谁念浅颦”、“楼上不宜秋，秋宜不上楼”、“归不恨开迟，迟开恨不归”等，下句补充发展了上句，故为妙构。这首回文词是作者“回时闺怨”中的“夏闺怨”。\r\n　　上片写闺人昼寝的情景，下片写醒后的怨思。用意虽不甚深，词语自清美可诵。“柳庭”二句，关键一“静”字。上句云“风静”，下句云“人静”。风静时庭柳低垂，闺人困倦而眠；当昼眠正熟，清风又吹拂起庭柳了。同是写“静”，却从不同角度着笔。静中见动，动中有静，颇见巧思。三、四句，细写昼眠的人。风吹香汗，薄衫生凉；而凉衫中又透出依微的汗香。变化“薄衫”与“薄汗”二语，写衫之薄，点出“夏”意，写汗之薄，便有风韵，而以一“凉”字串起，夏闺昼眠的形象自可想见。过片二句，是睡醒后的活动。她那红润的手儿持着盛了冰块和莲藕的玉碗，而这盛了冰块和莲藕的玉碗又冰了她那红润的手儿。上句的“冰”是名词，下句的“冰”作动词用。\r\n　　古人常冬天凿冰藏于地窖，留待夏天解暑之用。杜甫《陪诸贵公子丈八沟携妓纳凉》诗“公子调冰水，佳人雪藕丝”，写以冰水拌藕，犹本词“手红”二句意。“郎笑耦丝长，长丝藕笑郎”，收两句为全词之旨。“藕丝长”，象征着人的情意绵长，古乐府中，常以“藕”谐“偶”，以“丝”谐“思”，藕节同心，故亦象征情人的永好。《读曲歌》：“思欢久，不爱独枝莲（怜），只惜同心藕（偶）。”自然，郎的笑是有调笑的意味的，故闺人报以“长丝藕笑郎”之语。笑郎，大概是笑他的太不领情或是不识情趣吧。郎的情意不如藕丝之长，末句始露出“闺怨”本意。\r\n　　这首词格律、内容感情、意境等方面都符合回文词的要求，同时又不失作者的大家气派，实为难得。"
        },
        {
            "title": "菩萨蛮",
            "content": "翠鬟斜幔云垂耳。耳垂云幔斜鬟翠。春晚睡昏昏。昏昏睡晚春。细花梨雪坠。坠雪梨花细。颦浅念谁人。人谁念浅颦。"
        },
        {
            "title": "菩萨蛮",
            "content": "峤南江浅红梅小。小梅红浅江南峤。窥我向疏篱。篱疏向我窥。老人行即到。到即行人老。离别惜残枝。枝残惜别离。"
        },
        {
            "title": "菩萨蛮",
            "content": "火云凝汗挥珠颗。颗珠挥汗凝云火。琼暖碧纱轻。轻纱碧暖琼。晕腮嫌枕印。印枕嫌腮晕。闲照晚妆残。残妆晚照闲。"
        },
        {
            "title": "菩萨蛮",
            "content": "落花闲院春衫薄。薄衫春院闲花落。迟日恨依依。依依恨日迟。梦回莺舌弄。弄舌莺回梦。邮便问人羞。羞人问便邮。"
        },
        {
            "title": "菩萨蛮",
            "content": "买田阳羡吾将老。从来只为溪山好。来往一虚舟。聊随物外游。有书仍懒著。水调歌归去。筋力不辞诗。要须风雨时。"
        },
        {
            "title": "菩萨蛮",
            "content": "城隅静女谁人见。先生日夜歌彤管。谁识蔡姬贤。江南顾彦先。先生那久困。汤沐须名郡。惟有谢夫人。从来见拟伦。"
        },
        {
            "title": "菩萨蛮",
            "content": "风回仙驭云开扇。更阑月堕星河转。枕上梦魂惊。晓檐疏雨零。相逢虽草草。长共天难老。终不羡人间。人间日似年。"
        },
        {
            "title": "菩萨蛮",
            "content": "画檐初挂弯弯月。孤光未满先忧缺。遥认玉帘钩。天孙梳洗楼。佳人言语好。不顾求新巧。此恨固应知。愿人无别离。"
        },
        {
            "title": "菩萨蛮",
            "content": "娟娟缺月西南落。相思拨断琵琶索。枕泪梦魂中。觉来眉晕重。华堂堆烛泪。长笛吹新水。醉客各西东。应思陈孟公。"
        },
        {
            "title": "菩萨蛮",
            "content": "天怜豪俊腰金晚。故教月向松江满。清景为淹留。从君都占秋。身闲惟有酒。拭问清游首。帝梦已遥思。匆匆归去时。"
        },
        {
            "title": "菩萨蛮",
            "content": "玉童西迓浮丘伯。洞天冷落秋萧瑟。不用许飞琼。瑶台空月明。清香凝夜宴。借与韦郎看。莫便向姑苏。扁舟下五湖。"
        },
        {
            "title": "点绛唇",
            "content": "我辈情锺，古来谁似龙山宴。而今楚甸。戏马馀飞观。顾谓佳人，不觉秋强半。筝声远。鬓云吹乱。愁入参差雁。"
        },
        {
            "title": "菩萨蛮",
            "content": "秋风湖上萧萧雨。使君欲去还留住。今日漫留君。明朝愁杀人。佳人千点泪。洒向长河水。不用敛双蛾。路人啼更多。"
        },
        {
            "title": "菩萨蛮",
            "content": "碧纱微露纤纤玉。朱唇渐暖参差竹。越调变新声。龙吟彻骨清。夜来残酒醒。惟觉霜袍冷。不见敛眉人。胭脂觅旧痕。"
        },
        {
            "title": "菩萨蛮",
            "content": "绣帘高卷倾城出。灯前潋滟横波溢。皓齿发清歌。春愁入翠蛾。凄音休怨乱。我已先肠断。遗响下清虚。累累一串珠。"
        },
        {
            "title": "菩萨蛮",
            "content": "玉笙不受朱唇暖。离声凄咽胸填满。遗痕几千秋。恩留人不留。他年京国酒。泫泪攀枯柳。莫唱短因缘。长安远似天。"
        },
        {
            "title": "行香子",
            "content": "一叶轻舟。双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。重重似画，曲曲如屏。算当年、虚老岩陵。君臣一梦，今古虚名。但远山长，云山乱，晓山清。"
        },
        {
            "title": "行香子",
            "content": "携手江村。梅雪飘裙。情何限、处处消魂。故人不见，旧曲重闻。向望湖楼，孤山寺，涌金门。寻常行处，题诗千首，绣罗衫、与拂红尘。别来相忆，知是何人。有湖中月，江边柳，陇头云。"
        },
        {
            "title": "行香子",
            "content": "昨夜霜风。先入梧桐。浑无处、回避衰容。问公何事，不语书空。但一回醉，一回病，一回慵。朝来庭下，光阴如箭，似无言、有意伤侬。都将万事，付与千锺。任酒花白，眼花乱，烛花红。"
        },
        {
            "title": "行香子",
            "content": "清夜无尘。月色如银。酒斟时、须满十分。浮名浮利，虚苦劳神。叹隙中驹，石中火，梦中身。虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。"
        },
        {
            "title": "行香子",
            "content": "三入承明。四至九卿。问书生、何辱何荣。金张七叶，纨绮貂缨。无汗马事，不献赋，不明经。成都卜肆，寂莫君平。郑子真、岩谷躬耕。寒灰炙手，人重人轻。除竺乾学，得无念，得无名。"
        },
        {
            "title": "行香子",
            "content": "绮席才终。欢意犹浓。酒阑时、高兴无穷。共夸君赐，初拆臣封。看分香饼，黄金缕，密云龙。斗赢一水，功敌千锺。觉凉生、两腋清风。暂留红袖，少却纱笼。放笙歌散，庭馆静，略从容。"
        },
        {
            "title": "永遇乐",
            "content": "明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫、重寻无处，觉来小园行遍。\r\n　　天涯倦客，山中归路，望断故园心眼。燕子楼空，佳人何在？空锁楼中燕。古今如梦，何曾梦觉，但有旧欢新怨。异时对、黄楼夜景，为余浩叹。\r\n【注释】：①彭城：今江苏徐州。\r\n②燕子楼：唐徐州尚书建封为其爱妓盼盼在宅邸所筑小楼。\r\n③紞（dǎn ）如：击鼓声。\r\n④铿然：清越的音响。\r\n⑤梦云：夜梦神女朝云。云，喻盼盼。宋玉[高唐赋]楚王梦见神女：“朝为行去，暮为行雨”之典故。⑥惊断：惊醒。\r\n⑦心眼：心愿\r\n⑧黄楼：徐州东门上的大楼，苏轼任徐州知州时建造。【译文】：　　明月如霜般洁白，好风就如同清水一样清凉，清新静谧的夜景真是怡人。弯弯的水渠中，鱼儿跳出水面，圆圆的荷叶上，露珠随风落下。但夜深人静，这样好的美景却无人欣赏。三更鼓声，声声在夜空有力，响彻夜空，一片树叶悄悄落到地上，轻音竟惊断了我的梦。夜色茫茫，再也见不到黄昏时的景色，醒后我寻遍了小园，处处都无痕。那长期在外地的游子，看那山中的归路，苦苦地思念着故乡家园。燕子楼空空荡荡，佳人已经不在，空留着那双燕子在楼中的画堂。古今万事皆成空，还有几人能从梦中醒来，只有些怀念旧日情感，不禁惆怅长叹。【赏析】：　　本词是元丰元年（1078）十月，苏轼任徐州知州时所作。本词是词人即景感怀，以“梦登燕子楼”及“盼盼”情事为契机，抒发对人生宇宙的思考与感慨。词上片描写明月清风。鱼翻露泻的清泠夜景。此时人从梦中醒来，独自俳徊小园，更显寂寞。下片联想桂佳人已去，眼前楼空，因而感叹人生如梦，转眼皆为虚无，扳映作者失意思念故乡的伤感心情。全词写景景如图画，抒情情思缠绵；叙事得纲领，用典不泥涩；遣辞用字精炼，意境清丽优美，很有艺术魅力。笔墨简洁空灵。“如”三句写鼓声惊梦，“夜茫茫”三句叙醒后小园寻梦。照应开头六句。将其置于虚实之间。既可理解为梦中所见，也可理解为现境所见。使夜景与梦境相互辉映，似真似幻，惝恍迷离。此正是词之妙境。下片换头三句抒发倦客怀乡之情，接下三句慨叹人去楼空，并由人去楼空悟得万物本体的瞬息生灭，然后以空灵超宕出之，直抒感慨：人生之梦未醒，故生出多少新愁旧怨，其感慨已超越了自我，推及到人生与宇宙。结尾三句再把思路拓展开去，由今日思及未来。设想后人见黄楼而叹息凭吊自己，也如自己今日凭吊燕子楼。扩展了词的时空感，加重了深沉的历史感。词人将景、情、理熔于一炉，围绕燕子楼情事而层层生发。景为燕子楼之景，情则是燕子楼惊梦后的缠绵情思，理则是由燕子楼关盼盼情事所生发的“人生如梦如幻”的关于人生哲理的永恒追问。"
        },
        {
            "title": "永遇乐",
            "content": "长忆别时，景疏楼上，明月如水。美酒清歌，留连不住，月随人千里。别来三度，孤光又满，冷落共谁同醉。卷珠帘，凄然顾影，共伊到明无寐。今朝有客，来从淮上，能道使君深意。凭仗清淮，分明到海，中有相思泪。而今何在，西垣清禁，夜永露华侵被。此时看，回廊晓月，也应暗记。"
        },
        {
            "title": "苏幕遮",
            "content": "暑笼晴，风解愠。雨後馀清，暗袭衣裾润。一局选仙逃暑困。笑指尊前、谁向青霄近。整金盆，轮玉笋。凤驾鸾车，谁敢争先进。重五休言升最紧。纵有碧油，到了输堂印。"
        },
        {
            "title": "千秋岁",
            "content": "浅霜侵绿。发少仍新沐。冠直缝，巾横幅。美人怜我老，玉手簪黄菊。秋露重，真珠落袖沾馀馥。坐上人如玉。花映花奴肉。蜂蝶乱，飞相逐。明年人纵健，此会应难复。须细看，晚来月上和银烛。"
        },
        {
            "title": "蝶恋花",
            "content": "云水萦回溪上路。叠叠青山，环绕溪东注。月白沙汀翘宿鹭。更无一点尘来处。溪叟相看私自语。底事区区，苦要为官去。尊酒不空田百亩。归来分得闲中趣。"
        },
        {
            "title": "蝶恋花",
            "content": "自古涟漪佳绝地。绕郭荷花，欲把吴兴比。倦客尘埃何处洗。真君堂下寒泉水。左海门前酤酒市。夜半潮来，月下孤舟起。倾盖相逢拼一醉。双凫飞去人千里。"
        },
        {
            "title": "蝶恋花",
            "content": "帘外东风交雨霰。帘里佳人，笑语如莺燕。深惜今年正月暖。灯光酒色摇金盏。掺鼓渔阳挝未遍。舞褪琼钗，汗湿香罗软。今夜何人吟古怨。清诗未就冰生砚。"
        },
        {
            "title": "蝶恋花",
            "content": "灯火钱塘三五夜。明月如霜，照见人如画。帐底吹笙香吐麝。此般风味应无价。寂寞山城人老也。击鼓吹箫，乍入农桑社。火冷灯稀霜露下。昏昏雪意云垂野。"
        },
        {
            "title": "蝶恋花",
            "content": "簌簌无风花自亸。寂寞园林，柳老樱桃过。落日多情还照坐。山青一点横云破。路尽河回千转柁。系缆渔村，月暗孤灯火。凭仗飞魂招楚些。我思君处君思我。"
        },
        {
            "title": "蝶恋花",
            "content": "雨後春容清更丽。只有离人，幽恨终难洗。北固山前三面水。碧琼梳拥青螺髻。一纸乡书来万里。问我何年，真个成归计。白首送春拼一醉。东风吹破千行泪。"
        },
        {
            "title": "蝶恋花",
            "content": "一颗樱桃樊素口。不爱黄金，只爱人长久。学画鸦儿犹未就。眉间已作伤春皱。扑蝶西园随伴走。花落花开，渐解相思瘦。破镜重圆人在否。章台折尽青青柳。"
        },
        {
            "title": "蝶恋花",
            "content": "花褪残红青杏小。\r\n燕子飞时，绿水人家绕。\r\n枝上柳绵吹又少。\r\n天涯何处无芳草。\r\n墙里秋千墙外道。\r\n墙外行人，墙里佳人笑。\r\n笑渐不闻声渐悄。\r\n多情却被无情恼。"
        },
        {
            "title": "江神子/江城子",
            "content": "玉人家在凤凰山。水云间。掩门关。门外行人，立马看弓弯。十里春风谁指似，斜日映，绣帘斑。多情好事与君还。闵新鳏。拭馀潸。明月空江，香雾著云鬟。陌上花开春尽也，闻旧曲，破朱颜。"
        },
        {
            "title": "江神子/江城子",
            "content": "黄昏犹是雨纤纤。晓开帘。欲平檐。江阔天低，无处认青帘。孤坐冻吟谁伴我，揩病目，拈衰髯。使君留客醉厌厌。水晶盐。为谁甜。手把梅花，东望忆陶潜。雪似故人人似雪，虽可爱，有人嫌。"
        },
        {
            "title": "江神子/江城子",
            "content": "相逢不觉又初寒。对尊前。惜流年。风紧离亭，冰结泪珠圆。雪意留君君不住，从此去，少清欢。转头山下转头看。路漫漫。玉花翻。银海光宽，何处是超然。知道故人相念否，携翠袖，倚朱阑。"
        },
        {
            "title": "江神子/江城子",
            "content": "天涯流落思无穷。既相逢。却匆匆。携手佳人，和泪折残红。为问东风馀几许，春纵在，与谁同。隋堤三月水溶溶。背归鸿。去吴中。回首彭城，清泗与淮通。寄我相思千点泪，流不到，楚江东。"
        },
        {
            "title": "江城子·密州出猎",
            "content": "老夫聊发少年狂，左牵黄，右擎苍。锦帽貂裘，千骑卷平冈。为报倾城随太守，亲射虎，看孙郎。 \r\n酒酣胸胆尚开张，鬓微霜，又何妨，持节云中，何日遣冯唐？会挽雕弓如满月，西北望，射天狼。\r\n【注释】：①密州: 今山东诸城。\r\n②左牵黄： 围猎时用以追捕猎物的架势。 黄：黄犬。\r\n③擎：举，向上托起。\r\n④苍：苍鹰。\r\n⑤千骑：形容随从乘骑之多。\r\n⑥太守：此指作者自己。\r\n⑦孙郎：孙权。\r\n⑧尚：更。\r\n⑨霜：白。\r\n⑩会：会当，将要。【译文】：　　让老夫也暂且抒发一回少年狂，左手牵扯着黄犬，右臂托着苍鹰。头上戴着锦缎做的帽子，身上穿着貂皮做的大衣，带领千余膘马席卷过小山冈，威武雄壮。为了酬答满城人都随同去看打猎的盛意，我亲自射虎，请你们看看孙朗当年射虎的英姿。\r\n　　酒意正浓时，胸怀更开阔，胆气更豪壮。两鬓已生出白发，这又算得了什么！遥想当年，冯唐手持文帝的符节去解救战将魏尚，使其免罪复职，什么时候朝廷能派遣冯唐式的义士来为我请命，让我像魏尚一样受到重用，戍边卫国呢？我也能拉开雕弓圆如满月，随时警惕地注视着西北方，勇敢地将利箭射向入侵之敌。【赏析】：　　在作者生活的年代，宋朝的主要边患是辽和西夏，虽订立过屈辱的和约,可是军事上的威胁还是很严重的。这首词前段写打猎的场面有声有色。后段从打猎引申到“天狼”，表现出作者抗击敌人的壮志和决心。全篇的气概都很豪迈，大有“横槊赋诗”的气概，把词中历来香艳的吴侬软语，变成可报国立功的黄钟之音，拓展了词的表现范围，提高了词的意境。\r\n　　这首词作于熙宁八年（1075年）冬。苏轼词风于密州时期正式形成，这首词即公认的第一首豪放词。苏轼对这首痛快淋漓之作颇为自得，在给友人的信中曾写道：“近却颇作小词，虽无柳七郎风味，亦自是一家。呵呵，数日前，猎于郊外，所获颇多，作得一阕，令东州壮士抵掌顿足而歌之，吹笛击鼓以为节，颇壮观也。”苏轼此词一反“诗庄词媚”的传统观念，“一洗绮罗香泽之态，摆脱绸缪宛转之度”，拓宽了词的境界，树起了词风词格的别一旗帜。 \r\n　　苏轼深受儒家民本思想的影响，历来勤政爱民，每至一处，都颇有政绩，为百姓所拥戴。密州时期，他的生活依旧是寂寞和失意的，郁积既久，喷发愈烈，遇事而作，如挟海上风涛之气。这首词起句陡兀，用一“狂”字笼罩全篇，藉以抒写胸中雄健豪放的一腔磊落之气。苏轼时年四十，正值盛年，不应言老，却自称“老夫” ，又言“聊发”，与“少年”二字形成强烈反差，形象地透视出、流露出内心郁积的情绪。他左手牵黄狗，右手擎猎鹰，头戴锦绣的帽子，身披貂皮的外衣，一身猎装，气宇轩昂，何等威武。“千骑卷平冈”，一“卷”字，突现出太守率领的队伍，势如磅礴倾涛，何等雄壮。全城的百姓也来了，来看他们爱戴的太守行猎，万人空巷。这是怎样一幅声势浩大的行猎图啊，太守倍受鼓舞，气冲斗牛，为了报答百姓随行出猎的厚意，决心亲自射杀老虎，让大家看看孙权当年搏虎的雄姿。上阕写出猎的壮阔场面，表现出作者壮志踌躇的英雄气概。 \r\n　　下阕承前进一步写“老夫”的“狂”态。出猎之际，痛痛快快喝了一顿酒，意兴正浓，胆气更壮，尽管“老夫”老矣，鬓发斑白，又有什么关系！以“老”衬“狂”，更表现出作者壮心未已的英雄本色。北宋仁宗、神宗时代，国力不振，国势羸弱，时常受到辽国和西夏的侵扰。苏轼由出猎联想到国事，联想到自己怀才不遇，壮志难酬的处境，不禁以西汉魏尚自况，希望朝廷能派遣冯唐一样的使臣，前来召自己回朝，得到朝廷的信任和重用。“会挽雕弓如满月，西北望，射天狼”，“天狼”，即喻指辽和西夏。作者以形象的描画，表达了自己渴望一展抱负，杀敌报国，建功立业的雄心壮志。下阕借出猎表达了自己强国抗敌的政治主张，抒写了渴望报效朝廷的壮志豪情。 \r\n　　这首词感情纵横奔放，令人“觉天风海雨逼人”。词中表现了作者的胸襟见识，情感兴趣，希望理想，一波三折，姿态横生，“狂”态毕露；虽不乏慷慨激愤之情，但气象恢弘，一反词作柔弱的格调，“指出向上一路，新天下耳目”，充满阳刚之美，成为历史弥珍的名篇。"
        },
        {
            "title": "江神子/江城子",
            "content": "湖上与张先同赋，时闻弹筝\r\n　　凤凰山下雨初晴。水风清。晚霞明。一朵芙蕖，开过尚盈盈。何处飞来双白鹭，如有意，慕娉婷。\r\n　　忽闻江上弄哀筝。苦含情，遣谁听！烟敛云收，依约是湘灵。欲待曲终寻问取，人不见，数峰青。\r\n【注释】：①张先：字子野，乌程（今浙江湖州）人。\r\n②凤凰山：在杭州南。\r\n③湘灵：传说中的湘水之神。\r\n④“欲待”三句：用钱起《省试赋湘灵鼓瑟》诗：“曲终人不见，江上数峰青”句。【赏析】：　　此词为苏轼于熙宁五年（1072）至七年杭州通判任上与当时已八十余岁的有名词人张先（990-1078）同游西湖时所作。作者富有情趣地紧扣“闻弹筝”这一词题，从多方面描写弹筝者的美丽与音乐的动人。词中将弹筝人置于雨后初晴、晚霞明丽的湖光山色中，使人物与景色相映成趣，音乐与山水相得益彰，对人物的描写上，作者运用了比喻和衬托的手法。\r\n　　开头三句写山色湖光，只是作为人物的背景画面。“一朵芙蕖”两句紧接其后，既实写水面荷花，又是以出水芙蓉比喻弹筝的美人，收到了双关的艺术效果。\r\n　　从结构上看，这一表面写景，而实则转入对弹筝人的描写，真可说是天衣无缝。据《墨庄漫录》，弹筝人三十余岁，“风韵娴雅，绰有态度”，此处用“一朵芙蕖开过尚盈盈”的比喻写她，不仅准确，而且极有情趣。接着便从白鹭似也有意倾慕来烘托弹筝人的美丽。词中之双白鹭实是喻指二客呆视不动的情状。\r\n　　下片则重点写音乐。从乐曲总的旋律来写，故曰“哀筝”，从乐曲传达的感情来写，故言“苦（甚、极的意思）含情”；谓“遣谁听”，是说乐曲哀伤，谁能忍听，是从听者的角度来写；此下再进一步渲染乐曲的哀伤，谓无知的大自然也为之感动：烟霭为之敛容，云彩为之收色；最后再总括一句，这哀伤的乐曲就好像是湘水女神奏瑟倾诉自己的哀伤。湘灵，用娥皇、女英之典故。词写到这里，把乐曲的哀伤动人一步一步地推向最高峰，似乎这样哀怨动人的乐曲非人间所有，只能是出自像湘水女神那样的神灵之手。\r\n　　与此同时，“依约是湘灵”这总绾乐曲的一句，又隐喻弹筝人有如湘灵之美好。词的最后，承“依约”一句正待写人，却又采取欲擒故纵的手法，不仅没有正面去描写人物，反而写弹筝人已飘然远逝，只见青翠的山峰仍然静静地立湖边，仿佛那哀怨的乐曲仍然荡漾山间水际。“”人不见，数峰青“两句，用唐代诗人钱起《省试湘灵鼓瑟》诗”曲终人不见，江上数峰青“，是那样的自然、贴切而又不露痕迹。它不仅意象动人，而且结构上还暗承”依约是湘灵“一句，把上下用典结合起来。”数峰青“又回应词的开头”凤凰山下雨初晴“描写的雨过山青的景象，真可谓言尽而味永。"
        },
        {
            "title": "江神子/江城子  孤山竹阁送述古",
            "content": "翠蛾羞黛怯人看。掩霜纨。泪偷弹。且尽一尊，收泪唱阳关。漫道帝城天样远，天易见，见君难。画堂新拘近孤山。曲阑干。为谁安。飞絮落花，春色属明年。欲棹小舟寻旧事，无处问，水连天。"
        },
        {
            "title": "江神子/江城子",
            "content": "陶渊明以正月五日游斜川，临流班坐，顾瞻南阜，爱曾城之独秀，乃作斜川诗，至今使人想见其处。元丰壬戌之春，余躬耕于东坡，筑雪堂居之，南挹四望亭之后丘，西控北山之微泉，慨然而叹，此亦斜川之游也。乃作长短句，以《江城子》歌之。\r\n　　梦中了了醉中醒。只渊明，是前生。走遍人间，依旧却躬耕。昨夜东坡春雨足，乌鹊喜，报新晴。\r\n　　雪堂西畔暗泉鸣。北山倾，小溪横。南望亭丘，孤秀耸曾城。都是斜川当日景，吾老矣，寄馀龄。\r\n【赏析】：　　这首词作于苏轼贬谪黄州期间。他以自己“躬耕于东坡，筑雪堂居之”自比于晋代诗人陶渊明斜川之游，融说理、写景和言志于一炉，词中表达了对渊明的深深仰慕之意，抒发了随遇而安、乐而忘忧的旷达襟怀。作品平淡中见豪放，充满恬静闲适而又粗犷的田园趣味。\r\n　　首句“梦中了了醉中醒”，一反常理，说只有醉中才清醒，梦中才了然，表达了愤世嫉俗的情怀。此句表明，苏轼能理解渊明饮酒的心情，深知他梦中或醉中实际上都是清醒的，这是他们的共同之处。“只渊明，是前生。走遍人间，依旧却躬耕”，充满了辛酸的情感，这种情况又与渊明偶合，两人的命运何其相似。渊明因不满现实政治而归田，苏轼却是以罪人的身份贬所躬耕，这又是两人的不同之处。苏轼带着沉痛辛酸的心情，暗示躬耕东坡是受政治迫害所致。\r\n　　“昨夜东坡春雨足，乌鹊喜，报新晴”，于一番议论后融情入景，通过对春雨过后乌鹊报晴这一富有生机的情景的描写，隐隐表达出词人欢欣、怡悦的心情和对大自然的热爱。\r\n　　过片后四句以写景为主，极富立体感。这几句中，鸣泉、小溪、山亭、远峰，日与耳目相接，表现出田园生活恬静清幽的境界，给人以超世遗物之感。作者接着以“都是斜川当日景”作一小结，是因心慕渊明，向往其斜川当日之游，遂觉所见亦斜川当日之景，同时又引申出更深沉的感慨。陶渊明四十一岁弃官归田，后来未再出仕，五十岁时作斜川之游。苏轼这时已经四十七岁，躬耕东坡，一切都好像渊明当日的境况，是否也会象渊明一样就此以了余生呢？那时政治黑暗，苏轼东山再起的希望很小，因而产生迟暮之感，有于此终焉之意。结句“吾老矣，寄馀龄”的沉重悲叹，说明苏轼不是自我麻木，盲目乐观，而是对余生存深深的忧虑，是“梦中了了”者。\r\n　　这首词的结构颇具匠心。首句突兀而起，议论中饱含感情。其后写景，环环相扣，层次分明，紧扣首句的议论，景中寓情，情中见理。结拍与首句议论及过片后的写景相呼应，总括全词，以东坡雪堂今日春景似渊明当日斜川之景，引出对斜川当日之游的向往和逆境中淡泊自守、怡然自足的心境。“都是斜川当日景”，这看似平淡的词句，是作者面对远去的历史背影所吐露的心声。"
        },
        {
            "title": "阮郎归",
            "content": "一年三度过苏台。清尊长是开。佳人相问苦相猜。这回来不来。情未尽，老先催。人生真可咍，他年桃李阿谁栽。刘郎双鬓衰。"
        },
        {
            "title": "阮郎归",
            "content": "暗香浮动月黄昏。堂前一树春。东风何事入西邻。儿家常闭门。雪肌冷，玉容真。香腮粉未匀。折花欲寄岭头人。江南日暮云。"
        },
        {
            "title": "阮郎归",
            "content": "绿槐高柳咽新蝉。薰风初入弦。碧纱窗下水沈烟。棋声惊昼眠。微雨过，小荷翻。榴花开欲然。玉盆纤手弄清泉。琼珠碎却圆。"
        },
        {
            "title": "三部乐",
            "content": "美人如月。乍见掩暮云，更增妍绝。算应无恨，安用阴晴圆缺。娇甚空只成愁，待下床又懒，未语先咽。数日不来，落尽一庭红叶。今朝置酒强起，问为谁减动，一分香雪。何事散花却病，维摩无疾。却低眉、惨然不答。唱金缕、一声怨切。堪折便折。且惜取、少年花发。"
        },
        {
            "title": "八声甘州",
            "content": "有情风、万里卷潮来，无情送潮归。问钱塘江上，西兴浦口，几度斜晖。不用思量今古，俯仰昔人非。谁似东坡老，白首忘机。\r\n记取西湖西畔，正暮山好处，空翠烟霏。算诗人相得，如我与君稀。约他年、东还海道，愿谢公、雅志莫相违。西州路，不应回首，为我沾衣。"
        },
        {
            "title": "醉蓬莱",
            "content": "笑劳生一梦，羁旅三年，又还重九。华发萧萧，对荒园搔首。赖有多情，好饮无事，似古人贤守。岁岁登高，年年落帽，物华依旧。此会应须烂醉，仍把紫菊茱萸，细看重嗅。摇落霜风，有手栽双柳。来岁今朝，为我西顾，酹羽觞江口。会与州人，饮公遗爱，一江醇酎。"
        },
        {
            "title": "戚氏",
            "content": "玉龟山。东皇灵媲统群仙。绛阙岧嶢，翠房深迥，倚霏烟。幽闲。志萧然。金城千里锁婵娟。当时穆满巡狩。翠华曾到海西边。风露明霁，鲸波极目，势浮舆盖方圆。正迢迢丽日。玄圃清寂，琼草芊绵。争解绣勒香鞯。鸾辂驻跸，八马戏芝田。瑶池近、画楼隐隐，翠鸟翩翩。肆华筵。间作脆管鸣弦。宛若帝所钧天。稚颜皓齿，绿发方瞳，圆极恬淡高妍。尽倒琼壶酒，献金鼎药，固大椿年。缥缈飞琼妙舞，命双成、奏曲醉留连。云璈韵响泻寒泉。浩歌畅饮，斜月低河汉。渐渐绮霞、天际红深浅。动归思、回首尘寰。烂漫游、玉辇东还。杏花风、数里响鸣鞭。望长安路，依稀柳色，翠点春妍。"
        },
        {
            "title": "昭君怨",
            "content": "谁作桓伊三弄。惊破绿窗幽梦。新月与愁烟。满江天。欲去又还不去。明日落花飞絮。飞絮送行舟。水东流。"
        },
        {
            "title": "清平乐",
            "content": "清淮蜀汴。更在江西岸。红旆到时黄叶乱。霜入梁王故苑。秋原何处携壶。停骖访古踟蹰。双庙遗风尚在，漆园傲吏应无。"
        },
        {
            "title": "十拍子/破阵子",
            "content": "白酒新开九酝，黄花已过重阳。身外傥来都似梦，醉里无何即是乡。东坡日月长。玉粉旋烹茶乳，金齑新捣橙香。强染霜髭扶翠袖，莫道狂夫不解狂。狂夫老更狂。"
        },
        {
            "title": "瑞鹧鸪",
            "content": "碧山影里小红旗。侬是江南踏浪儿。拍手欲嘲山简醉，齐声争唱浪婆词。西兴渡口帆初落，渔浦山头日未敧。侬欲送潮歌底曲，尊前还唱使君诗。"
        },
        {
            "title": "卜算子",
            "content": "蜀客到江南，长忆吴山好。吴蜀风流自古同，归去应须早。\r\n还与去年人，共藉西湖草。莫惜尊前仔细看，应是容颜老。"
        },
        {
            "title": "望江南/忆江南",
            "content": "春已老，春服几时成。曲水浪低蕉叶稳，舞雩风软纻罗轻。酣咏乐升平。微雨过，何处不催耕。百舌无言桃李尽，柘林深处鹁鸪鸣。春色属芜菁。"
        },
        {
            "title": "鹊桥仙",
            "content": "乘槎归去，成都何在，万里江沱汉漾。与君各赋一篇诗，留织女、鸳鸯机上。还将旧曲，重赓新韵，须信吾侪天放。人生何处不儿嬉，看乞巧、朱楼彩舫。"
        },
        {
            "title": "鹊桥仙",
            "content": "缑山仙子，高情云渺，不学痴牛呆女。凤箫声断月明中，举手谢、时人欲去。客槎曾犯，银河微浪，尚带天风海雨。相逢一醉是前缘，风雨散、飘然何处。"
        },
        {
            "title": "好事近",
            "content": "湖上雨晴时，秋水半篙初没。朱槛俯窥寒鉴，照衰颜华发。醉中吹堕白纶巾，溪风漾流月。独棹小舟归去，任烟波飘兀。"
        },
        {
            "title": "南歌子",
            "content": "琥珀装腰佩，龙香入领巾。只应飞燕是前身。共看剥葱纤手、舞凝神。柳絮风前转，梅花雪里春。鸳鸯翡翠两争新。但得周郎一顾、胜珠珍。"
        },
        {
            "title": "南歌子",
            "content": "绀绾双蟠髻，云敧小偃巾。轻盈红脸小腰身。叠鼓忽催花拍、斗精神。空阔轻红歇，风和约柳春。蓬山才调最清新。胜似缠头千锦、共藏珍。"
        },
        {
            "title": "南歌子",
            "content": "寸恨谁云短，绵绵岂易裁。半年眉绿未曾开。明月好风闲处、是人猜。春雨消残冻，温风到冷灰。尊前一曲为谁哉。留取曲终一拍、待君来。"
        },
        {
            "title": "南歌子",
            "content": "笑怕蔷薇罥，行忧宝瑟僵。美人依约在西厢。祗恐暗中迷路、认馀香。午夜风翻幔，三更月到床。簟纹如水玉肌凉。何物与侬归去、有残妆。"
        },
        {
            "title": "南歌子",
            "content": "卫霍元勋後，韦平外族贤。吹笙只合在缑山。闲驾彩峦归去、趁新年。烘暖烧香阁，轻寒浴佛天。他时一醉画堂前。莫忘故人憔悴、老江边。"
        },
        {
            "title": "南歌子",
            "content": "紫陌寻春去，红尘拂面来。无人不道看花回。惟见石榴新蕊、一枝开。冰簟堆云髻，金尊滟玉醅。绿阴青子莫相催。留取红巾千点、照池台。"
        },
        {
            "title": "好事近",
            "content": "红粉莫悲啼，俯仰半年离别。看取雪堂坡下，老农夫凄切。明年春水漾桃花，柳岸隘舟楫。从此满城歌吹，看黄州阗咽。"
        },
        {
            "title": "南歌子",
            "content": "山雨潇潇过，溪桥浏浏清。小园幽榭枕苹汀。门外月华如水、彩舟横。苕岸霜花尽，江湖雪阵平。两山遥指海门青。回首水云何处、觅孤城。"
        },
        {
            "title": "南歌子",
            "content": "师唱谁家曲，宗风嗣阿谁。借君拍板与门槌。我也逢场作戏、莫相疑。溪女方偷眼，山僧莫眨眉。却愁弥勒下生迟。不见老婆三五、少年时。"
        },
        {
            "title": "南歌子",
            "content": "苒苒中秋过，萧萧两鬓华。寓身化世一尘沙。笑看潮来潮去、了生涯。方士三山路，渔人一叶家。早知身世两聱牙。好伴骑鲸公子、赋雄夸。"
        },
        {
            "title": "南歌子",
            "content": "海上乘槎侣，仙人萼绿华。飞升元不用丹砂。住在潮头来处、渺天涯。雷辊夫差国，云翻海若家。坐中安得弄琴牙。写取馀声归向、水仙夸。"
        },
        {
            "title": "南歌子",
            "content": "带酒冲山雨，和衣睡晚晴。不知钟鼓报天明。梦里栩然蝴蝶、一身轻。老去才都尽，归来计未成。求田问舍笑豪英。自爱湖边沙路、免泥行。"
        },
        {
            "title": "南歌子",
            "content": "日出西山雨，无晴又有晴。乱山深处过清明。不见彩绳花板、细腰轻。尽日行桑野，无人与目成。且将新句琢琼英。我是世间闲客、此闲行。"
        },
        {
            "title": "南乡子",
            "content": "雨暗初疑夜，风回忽报晴。淡云斜照著山明。细草软沙溪路、马蹄轻。卯酒醒还困，仙材梦不成。蓝桥何处觅云英。只有多情流水、伴人行。"
        },
        {
            "title": "南歌子",
            "content": "欲执河梁手，还升月旦堂。酒阑人散月侵廊。北客明朝归去、雁南翔。窈窕高明玉，风流郑季庄。一时分散水云乡。惟有落花芳草、断人肠。"
        },
        {
            "title": "南歌子",
            "content": "古岸开青葑，新渠走碧流。会看光满万家楼。记取他年扶路、入西州。佳节连梅雨，馀生寄叶舟。只将菱角与鸡头。更有月明千顷、一时留。"
        },
        {
            "title": "南歌子",
            "content": "山与歌眉敛，波同醉眼流。游人都上十三楼。不羡竹西歌吹、古扬州。菰黍连昌歜，琼彝倒玉舟。谁家水调唱歌头。声绕碧山飞去、晚云留。"
        },
        {
            "title": "南歌子",
            "content": "日薄花房绽，风和麦浪轻。夜来微雨洗郊坰。正是一年春好、近清明。已改煎茶火，犹调入粥饧。使君高会有馀清。此乐无声无味、最难名。"
        },
        {
            "title": "南乡子",
            "content": "何处倚阑干。弦管高楼月正圆。胡蝶梦中家万里，依然。老去愁来强自宽。明镜借红颜。须著人间比梦间。蜡烛半笼金翡翠，更阑。绣被焚香独自眠。"
        },
        {
            "title": "南乡子",
            "content": "怅望送春杯。渐老逢春能几回。花满楚城愁远别，伤怀。何况清丝急管催。吟断望乡台。万里归心独上来。景物登临闲始见，徘徊。一寸相思一寸灰。"
        },
        {
            "title": "南乡子",
            "content": "寒玉细凝肤。清歌一曲倒金壶。冶叶倡条遍相识，争如。豆蔻花梢二月初。年少即须臾。芳时偷得醉工夫。罗帐细垂银烛背，欢娱。豁得平生俊气无。"
        },
        {
            "title": "南乡子",
            "content": "天与化工知。赐得衣裳总是绯。每向华堂深处见，怜伊。两个心肠一片儿。自小便相随。绮席歌筵不暂离。苦恨人人分拆破，东西。怎得成双似旧时。"
        },
        {
            "title": "南乡子",
            "content": "旌旆满江湖。诏发楼船万舳舻。投笔将军因笑我，迂儒。帕首腰刀是丈夫。粉泪怨离居。喜子垂窗报捷书。试问伏波三万语，何如。一斛明珠换绿珠。"
        },
        {
            "title": "南乡子",
            "content": "裙带石榴红。却水殷勤解赠侬。应许逐鸡鸡莫怕，相逢。一点灵犀必暗通。何处遇良工。琢刻天真半欲空。愿作龙香双凤拨，轻拢。长在环儿白雪胸。"
        },
        {
            "title": "南乡子",
            "content": "凉簟碧纱厨。一枕清风昼睡馀。睡听晚衙无一事，徐徐。读尽床头几卷书。搔首赋归欤。自觉功名懒更疏。若问使君才与术，何如。占得人间一味愚。"
        },
        {
            "title": "南乡子",
            "content": "东武望馀杭。云海天涯两杳茫。何日功成名遂了，还乡。醉笑陪公三万场。不用诉离觞。痛饮从来别有肠。今夜送归灯火冷，河塘。堕泪羊公却姓杨。"
        },
        {
            "title": "南乡子",
            "content": "冰雪透香肌。姑射仙人不似伊。濯锦江头新样锦，非宜。故著寻常淡薄衣。暖日下重帏。春睡香凝索起迟。曼倩风流缘底事，当时。爱被西真唤作儿。"
        },
        {
            "title": "南乡子",
            "content": "回首乱山横。不见居人只见城。谁似临平山上塔，亭亭。迎客西来送客行。归路晚风清。一枕初寒梦不成。今夜残灯斜照处，荧荧。秋雨晴时泪不晴。"
        },
        {
            "title": "少年游",
            "content": "霜降水痕收。浅碧鳞鳞露远洲。酒力渐消风力软，飕飕。破帽多情却恋头。佳节若为酬。但把清尊断送秋。万事到头都是梦，休休。明日黄花蝶也愁。"
        },
        {
            "title": "南乡子",
            "content": "不到谢公台。明月清风好在哉。旧日髯孙何处去，重来。短李风流更上才。秋色渐摧颓。满院黄英映酒杯。看取桃花春二月，争开。尽是刘郎去後栽。"
        },
        {
            "title": "南乡子",
            "content": "寒雀满疏篱。争抱寒柯看玉蕤。忽见客来花下坐，惊飞。蹋散芳英落酒卮。痛饮又能诗。坐客无毡醉不知。花尽酒阑春到也，离离。一点微酸已著枝。"
        },
        {
            "title": "南乡子",
            "content": "晚景落琼杯。照眼云山翠作堆。认得岷峨春雪浪，初来。万顷蒲萄涨渌醅。暮雨暗阳台。乱洒高楼湿粉腮。一阵东风来卷地，吹回。落照江天一半开。"
        },
        {
            "title": "定风波",
            "content": "月满苕溪照夜堂。五星一老斗光芒。十五年间真梦里。何事。长庚对月独凄凉。绿鬓苍颜同一醉。还是。六人吟笑水云乡。宾主谈锋谁得似。看取。曹刘今对两苏张。"
        },
        {
            "title": "定风波",
            "content": "好睡慵开莫厌迟。自怜冰脸不时宜。偶作小红桃杏色，闲雅，尚馀孤瘦雪霜姿。休把闲心随物态，何事，酒生微晕沁瑶肌。诗老不知梅格在，吟咏，更看绿叶与青枝。"
        },
        {
            "title": "定风波",
            "content": "雨洗娟娟嫩叶光。风吹细细绿筠香。秀色乱侵书帙晚。帘卷。清阴微过酒尊凉。人画竹身肥拥肿。何用。先生落笔胜萧郎。记得小轩岑寂夜。廊下。月和疏影上东墙。"
        },
        {
            "title": "定风波",
            "content": "千古风流阮步兵。平生游宦爱东平。千里远来还不住。归去。空留风韵照人清。红粉尊前深懊恼。休道。怎生留得许多情。记得明年花絮乱。须看。泛西湖是断肠声。"
        },
        {
            "title": "定风波",
            "content": "莫怪鸳鸯绣带长。腰轻不胜舞衣裳。薄倖只贪游冶去。何处。垂杨系马恣轻狂。花谢絮飞春又尽。堪恨。断弦尘管伴啼妆。不信归来但自看。怕见。为郎憔悴却羞郎。"
        },
        {
            "title": "定风波",
            "content": "与客携壶上翠微。江涵秋影雁初飞。尘世难逢开口笑。年少。菊花须插满头归。酩酊但酬佳节了。云峤。登临不用怨斜晖。古往今来谁不老。多少。牛山何必更沾衣。"
        },
        {
            "title": "定风波",
            "content": "两两轻红半晕腮。依依独为使君回。若道使君无此意。何为。双花不向别人开。但看低昂烟雨里。不已。劝君休诉十分杯。更问尊前狂副使。来岁。花开时节与谁来。"
        },
        {
            "title": "少年游　润州作",
            "content": "去年相送，馀杭门外，飞雪似杨花。今年春尽，杨花似雪，犹不见还家。对酒卷帘邀明月，风露透窗纱。恰似姮娥怜双燕，分明照、画梁斜。\r\n【注释】：①余杭门：宋代杭州城北三座城门之一。\r\n    ②“对酒”句：写月下独饮。"
        },
        {
            "title": "少年游　端午赠黄守徐君猷",
            "content": "银塘朱槛曲尘波。圆绿卷新荷。兰条荐浴，菖花酿酒，天气尚清和。好将沈醉酬佳节，十分酒、一分歌。狱草烟深，讼庭人悄，无吝宴游过。"
        },
        {
            "title": "鹧鸪天　陈",
            "content": "笑拈红梅亸翠翘。扬州十里最妖饶。夜来绮席亲曾见，撮得精神滴滴娇。娇後眼，舞时腰。刘郎几度欲魂消。明朝酒醒知何处，肠断云间紫玉箫。"
        },
        {
            "title": "鹧鸪天　",
            "content": "林断山明竹隐墙。乱蝉衰草小池塘。翻空白鸟时时见，照水红蕖细细香。村舍外，古城旁。杖藜徐步转斜阳。殷勤昨夜三更雨，又得浮生一日凉。"
        },
        {
            "title": "渔家傲　七夕",
            "content": "皎皎牵牛河汉女。盈盈临水无由语。望断碧云空日暮。无寻处。梦回芳草生春浦。鸟散馀花纷似雨。汀洲苹老香风度。明月多情来照户。但揽取。清光长送人归去。"
        },
        {
            "title": "渔家傲　送台守江郎中",
            "content": "送客归来灯火尽。西楼淡月凉生晕。明日潮来无定准。潮来稳。舟横渡口重城近。江水似知孤客恨。南风为解佳人愠。莫学时流轻久困。频寄问。钱塘江上须忠信。"
        },
        {
            "title": "渔家傲　金陵赏心亭送王胜之龙图。王守金",
            "content": "千古龙蟠并虎踞。从公一吊兴亡处。渺渺斜风吹细雨。芳草渡。江南父老留公住。公驾飞车凌彩雾。红鸾骖乘青鸾驭。却讶此洲名白鹭。非吾侣。翩然欲下还飞去。"
        },
        {
            "title": "临江仙",
            "content": "冬夜夜寒冰合井，画堂明月侵帏。青缸明灭照悲啼。青缸挑欲尽，粉泪裛还垂。未尽一尊先掩泪，歌声半带清悲。情声两尽莫相违。欲知肠断处，梁上暗尘飞。"
        },
        {
            "title": "临江仙　疾愈登望湖楼赠项长官",
            "content": "多病休文都瘦损，不堪金带垂腰。望湖楼上暗香飘。和风春弄袖，明月夜闻箫。酒醒梦回清漏永，隐床无限更潮。佳人不见董娇饶。徘徊花上月，空度可怜宵。"
        },
        {
            "title": "临江仙",
            "content": "一别都门三改火，天涯踏尽红尘。依然一笑作春温。无波真古井，有节是秋筠。\r\n惆怅孤帆连夜发，送行淡月微云。尊前不用翠眉颦。人生如逆旅，我亦是行人。\r\n【赏析】：　　这首词是宋哲宗元祐六年春苏轼知杭州时，为送别自越州（今浙江绍兴）北徙途经杭州的老友钱穆父（名勰）而作。全词一改以往送别诗词缠绵感伤、哀怨愁苦或慷慨悲凉的格调，创新意于法度之中，寄妙理于豪放之外，议论风生，直抒性情，写得既有情韵，又富理趣，充分体现了作者旷达洒脱的个性风貌。词人对老友的眷眷惜别之情，写得深沉细腻，婉转回互，一波三折，动人心弦。\r\n　　词的上片写与友人久别重逢。元佑初年，苏轼朝为起居舍人，钱穆父为中书舍人，气类相善，友谊甚笃。元祐三年穆父出知越州，都门帐饮时，苏轼曾赋诗赠别。岁月如流，此次杭州重聚，已是别后的第三个年头了。三年来，穆父奔走于京城、吴越之间，此次又远赴瀛州，真可谓“天涯踏尽红尘”。分别虽久，可情谊弥坚，相见欢笑，犹如春日之和煦。更为可喜的是友人与自己都能以道自守，保持耿介风节，借用白居易《赠元稹》诗句来说，即“无波古井水，有节秋竹竿”。作者认为，穆父出守越州，同自己一样，是由于朝好议论政事，为言官所攻。\r\n　　以上数句，先从时间着笔，回忆前番离别，再就空间落墨，概述仕宦生涯，接下来抒发作者对仕宦失意、久处逆境所持的达观态度，并用对偶连喻的句式，通过对友人纯一道心、保持名节的赞颂，表明了自己淡泊的心境和坚贞的操守。词的上片既是对友人辅君治国、坚持操守的安慰和支持，也是词人半生经历、松柏节操的自我写照，是词人的自勉自励，寓有强烈的身世之感。明写主，暗寓客；以主慰客，客与主同，表现出作者与友人肝胆相照，志同道合。\r\n　　词的下片切入正题，写月夜送别友人。“惆怅孤帆连夜发，送行淡月微云”一句，描绘出一种凄清幽冷的氛围，渲染了作者与友人分别时抑郁无欢的心情。\r\n　　“樽前不用翠眉颦”一句，由哀愁转为旷达、豪迈，说离宴中歌舞相伴的歌妓用不着为离愁别恨而哀怨。这一句，其用意一是不要增加行者与送者临歧的悲感，二是世间离别本也是常事，则亦不用哀愁。这二者似乎有矛盾，实则可以统一强抑悲怀、勉为达观这一点上，这符合苏轼宦途多故之后锻炼出来的思想性格。词末二句言何必为暂时离别伤情，其实人生如寄，李白《春夜宴从弟桃花园序》云：“夫天地者，万物之逆旅也，光阴者，百代之过客也。”既然人人都是天地间的过客，又何必计较眼前聚散和江南江北呢？词的结尾，以对友人的慰勉和开释胸怀总收全词，既动之以情，又揭示出得失两忘、万物齐一的人生态度。\r\n　　苏轼一生虽积极入世，具有鲜明的政治理想和政治主张，但另一方面又受老庄及佛家思想影响颇深，每当官场失意、处境艰难时，他总能“游于物之外”，“无所往而不乐”，以一种恬淡自安、闲雅自适的态度来应对外界的纷纷扰扰，表现出超然物外、随遇而安的旷达、洒脱情怀。这首送别词中的“一笑作春温”、“樽前不用翠眉颦。人生如逆旅，我亦是行人”等句，是苏轼这种豪放性格、达观态度的集中体现。\r\n　　然而这些旷达之语的背后，仍能体察出词人对仕宦浮沉的淡淡惆怅，以及对身世飘零的深沉慨叹。"
        },
        {
            "title": "临江仙　风水洞作",
            "content": "四大从来都遍满，此间风水何疑。故应为我发新诗。幽花香涧谷，寒藻舞沦漪。借与玉川生两腋，天仙未必相思。还凭流水送人归。层巅馀落日，草露已沾衣。"
        },
        {
            "title": "临江仙",
            "content": "尊酒何人怀李白，草堂遥指江东。珠帘十里卷香风。花开又花谢，离恨几千重。轻舸渡江连夜到，一时惊笑衰容。语音犹自带吴侬。夜阑对酒处，依旧梦魂中。"
        },
        {
            "title": "临江仙·送王缄",
            "content": "忘却成都来十载，因君未免思量。凭将清泪洒江阳。故山知好在，孤客自悲凉。\r\n坐上别愁君未见，归来欲断无肠。殷勤且更尽离觞。此身如传舍，何处是吾乡！\r\n【赏析】：　　此词将送别的惆怅、悼亡的悲痛、政治的失意、乡思的愁闷交织一起，表达了词人极度伤感悲苦的心绪。词的上片写悲苦的由来、发展和不能自已的情状，下片写送别的情怀及内心的自我排遣。\r\n　　开头两句“忘却成都来十载，因君未免思量”，写的是作者十年来对亡妻的彻骨相思。苏轼爱妻王弗自至和元年（1054年）嫁到苏家以后，一直很细心地照顾着丈夫的生活。苏轼于婚后五年开始宦游生涯，王弗便苏轼身边充当贤内助。苏轼性格豪爽，毫无防人之心，王弗有时还要提醒丈夫提防那些惯于逢迎的所谓“朋友”，夫妻感情极为深笃。不料到治平二年（1065年），王弗突然染病身亡，年仅二十六岁。这对苏轼来说，打击非常之大。为了摆脱悲痛的缠绕，他只好努力设法“忘却”过去的一切。而大凡人之至情，越是要“忘却”，越是不易忘却。从王弗归葬眉山至妻弟王缄到钱塘看望苏轼，其间相隔正好“十载”，这“十载”苏轼没有一年不想念王弗。“忘却”所起的作用不过是把纷繁堆积的难以忍受的悲痛，化为长久的有节制的悲痛而已。但是王缄的到来，一下子勾起了往日的回忆；日渐平复的感情创伤重又陷入了极度的痛楚之中。“凭将清泪洒江阳”，凭，凭仗，烦请。这句的意思是：今日送别，请你将我伤心之泪带回家乡，洒向江头一吊。王缄此来，与苏轼盘桓数日，苏轼得知“故山好”，自感宽慰，但又觉得自己宦迹飘零，赋归无日，成为天涯孤客，于是，不禁悲从中来。所谓“悲凉”，意蕴颇丰。苏轼当时因为与变法派政见不合而被迫到杭州任通判，内心本来就有一种压抑、孤独之感，眼下与乡愁、旅思及丧妻之痛搅混一起，其心情之坏，更是莫可名状了。\r\n　　过片“坐上别愁君未见，归来欲断无肠”，切入送别的词旨。毋庸置疑，王缄的到来，苏轼悲凉的感情中多少增添了几分暖意，而现王缄又要匆匆离去，作者自然感到难以为怀了，于是国忧、乡思、家恨，统统融进了“别愁”之中，从而使这别愁的分量更有千钧之重。“归来欲断无肠”，是说这次相见之前及相见之后，愁肠皆已断尽，以后虽再遇伤心之事，亦已无肠可断了。“殷勤且更尽离觞”一句，意借酒浇愁，排遣离怀，而无可奈何之意，亦见于言表。\r\n　　结尾两句，苏轼吐露将整个人生一切看破之意。《汉书。盖宽饶传》云：“富贵无常，忽则易人。此如传舍，阅人多矣。”本词“此身如传舍”一句借用上述典故而略加变通，以寓“人生如寄”之意。又《列子人，则生人为行人矣。行而不知归，失家者也。“歇拍”何处是吾乡“暗用其意。对此，顾随评曰：”人有丧其爱子者，既哭之痛，不能自堪，遂引石孝友》西江月《词句，指其子之棺而詈之曰：“譬似当初没你。‘常人闻之，或谓其彻悟，识者闻之，以为悲痛之极致也。此词结尾二句与此正同。”（》顾随文集·临江仙。夜饮东坡醒复醉。"
        },
        {
            "title": "临江仙　冬日即事",
            "content": "自古相从休务日，何妨低唱微吟。天垂云重作春阴。坐中人半醉，帘外雪将深。闻道分司狂御史，紫云无路追寻。凄风寒雨是駸駸。问囚长损气，见鹤忽惊心。"
        },
        {
            "title": "临江仙　辛",
            "content": "我劝髯张归去好，从来自己忘情。尘心消尽道心平。江南与塞北，何处不堪行。俎豆庚桑真过矣，凭君说与南荣。愿闻吴越报丰登。君王如有问，结袜赖王生。"
        },
        {
            "title": "临江仙　赠送",
            "content": "诗句端来磨我钝，钝锥不解生鋩。欢颜为我解冰霜。酒阑清梦觉，春草满池塘。应念雪堂坡下老，昔年共采芸香。功成名遂早还乡。回车来过我，乔木拥千章。"
        },
        {
            "title": "临江仙",
            "content": "细马远驮双侍女，青巾玉带红靴。溪山好处便为家。谁知巴峡路，却见洛城花。面旋落英飞玉蕊，人间春日初斜。十年不见紫云车。龙丘新洞府，铅鼎养丹砂。"
        },
        {
            "title": "西江月　平山堂",
            "content": "三过平山堂下，半生弹指声中。十年不见老仙翁。壁上龙蛇飞动。欲吊文章太守，仍歌杨柳春风。休言万事转头空。未转头时皆梦。"
        },
        {
            "title": "西江月　送别",
            "content": "昨夜扁舟京口，今朝马首长安。旧官何物与新官。只有湖山公案。此景百年几变，个中下语千难。使君才气卷波澜。与把新诗判断。"
        },
        {
            "title": "西江月",
            "content": "照野弥弥浅浪，横空暧暧微霄。障泥未解玉骢骄。我欲醉眠芳草。可惜一溪明月，莫教踏破琼瑶。解鞍敧枕绿杨桥。杜宇一声春晓。"
        },
        {
            "title": "西江月　梅花",
            "content": "玉骨那愁瘴雾，冰姿自有仙风。海仙时遣探芳丛。倒挂绿毛么凤。素面翻嫌粉涴，洗妆不褪唇红。高情已逐晓云空。不与梨花同梦。"
        },
        {
            "title": "西江月　送钱待制",
            "content": "莫叹平原落落，且应去鲁迟迟。与君各记少年时。须信人生如寄。白发千茎相送，深杯百罚休辞。拍浮何用酒为池。我已为君德醉。"
        },
        {
            "title": "西江月",
            "content": "世事一场大梦，人生几度秋凉。夜来风叶已鸣廊。看取眉头鬓上。酒贱常愁客少，月明多被云妨。中秋谁与共孤光。把盏凄然北望。"
        },
        {
            "title": "西江月",
            "content": "别梦已随流水，泪巾犹裛香泉。相如依旧是臞仙。人在瑶台阆苑。花雾萦风缥缈，歌珠滴水清圆。蛾眉新作十分妍。走马归来便面。"
        },
        {
            "title": "西江月　茶词",
            "content": "龙焙今年绝品，谷帘自古珍泉。雪芽双井散神仙。苗裔来从北苑。汤发云腴酽白，盏浮花乳轻圆。人间谁敢更争妍。斗取红窗粉面。"
        },
        {
            "title": "西江月",
            "content": "闻道双衔凤带，不妨单著鲛绡。夜香知与阿谁烧。怅望水沈烟袅。云鬓风前绿卷，玉颜醉里红潮。莫教空度可怜宵。月与佳人共僚。"
        },
        {
            "title": "西江月　再用前韵戏曹子方",
            "content": "怪此花枝怨泣，托君诗句名通。凭将草木记吴风。继取相如云梦。点笔袖沾醉墨，谤花面有惭红。知君却是为情秾。怕见此花撩动。"
        },
        {
            "title": "西江月　坐客见和复次韵",
            "content": "小院朱阑几曲，重城画鼓三通。更看微月转光风。归去香云入梦。翠袖争浮大白，皂罗半插斜红。灯花零落酒花秾。妙语一时飞动。"
        },
        {
            "title": "西江月　真觉赏瑞香二首",
            "content": "公子眼花乱发，老夫鼻观先通。领巾飘下瑞香风。惊起谪仙春梦。后土祠中玉蕊，蓬莱殿後鞓红。此花清绝更纤秾。把酒何人心动。"
        },
        {
            "title": "木兰花令　宿造口闻夜雨寄子由、才叔",
            "content": "梧桐叶上三更雨。惊破梦魂无觅处。夜凉枕簟已知秋，更听寒蛩促机杼。梦中历历来时路。犹在江亭醉歌舞。尊前必有问君人，为道别来心与绪。"
        },
        {
            "title": "木兰花令　次马中玉韵",
            "content": "知君仙骨无寒暑。千载相逢犹旦暮。故将别语恼佳人，要看梨花枝上雨。落花已逐回风去。花本无心莺自诉。明朝归路下塘西，不见莺啼花落处。"
        },
        {
            "title": "木兰花令　次欧公西湖韵",
            "content": "霜馀已失长淮阔。空听潺潺清颍咽。佳人犹唱醉翁词，四十三年如电抹。草头秋露流珠滑。三五盈盈还二八。与余同是识翁人，惟有西湖波底月。"
        },
        {
            "title": "一丛花",
            "content": "今年春浅腊侵年。冰雪破春妍。东风有信无人见，露微意、柳际花边。寒夜纵长，孤衾易暖，钟鼓渐清圆。朝来初日半含山。楼阁淡疏烟。游人便作寻芳计，小桃杏、应已争先。衰病少情，疏慵自放，惟爱日高眠。"
        },
        {
            "title": "劝金船　和元素韵自撰腔命名",
            "content": "无情流水多情客。劝我如曾识。杯行到手休辞却。这公道难得。曲水池上，小字更书年月。还对茂林修竹，似永和节。纤纤素手如霜雪。笑把秋花插。尊前莫怪歌声咽。又还是轻别。此去翱翔，遍赏玉堂金阙。欲问再来何岁，应有华发。"
        },
        {
            "title": "沁园春",
            "content": "孤馆灯青，野店鸡号，旅枕梦残。渐月华收练，晨霜耿耿，云山摛锦，朝露清清。世路无穷，劳生有限，似此区区长鲜欢。微吟罢，凭征鞍无语，往事千端。当时共客长安。似二陆初来俱少年。有笔头千字，胸中万卷，致君尧舜，此事何难。用舍由时，行藏在我，袖手何妨闲处看。身长健，但优游卒岁，且斗尊前。"
        },
        {
            "title": "雨中花/夜行船",
            "content": "今岁花时深院，尽日东风，荡扬茶烟。但有绿苔芳草，柳絮榆钱。闻道城西，长廊古寺，甲第名园。有国艳带酒，天香染袂，为我留连。清明过了，残红无处，对此泪洒尊前。秋向晚，一枝何事，向我依然。高会聊追短景，清商不暇馀妍。不如留取，十分春态，付与明年。"
        },
        {
            "title": "归朝欢",
            "content": "我梦扁舟浮震泽。雪浪摇空千顷白。觉来满眼是庐山，倚天无数开青壁。此生长接淅。与君同是江南客。梦中游，觉来清赏，同作飞梭掷。明日西风还挂席。唱我新词泪沾臆。灵均去後楚山空，澧阳兰芷无颜色。君才如梦得。武陵更在西南极。竹枝词，莫摇新唱，谁谓古今隔。"
        },
        {
            "title": "满江红　正月十三日送文安国还朝",
            "content": "天岂无情，天也解、多情留客。春向暖、朝来底事，尚飘轻雪。君过春来纡组绶，我应归去耽泉石。恐异时、杯酒忽相思，云山隔。浮世事，俱难必。人纵健，头应白。何辞更一醉，此欢难觅。欲向佳人诉离恨，泪珠先已凝双睫。但莫遣、新燕却来时，音书绝。"
        },
        {
            "title": "满江红　怀子由作",
            "content": "清颖东流，愁目断、孤帆明灭。宦游处、青山白浪，万重千叠。孤负当年林下意，对床夜雨听萧瑟。恨此生、长向别离中，添华发。一尊酒，黄河侧。无限事，从头说。相看恍如昨，许多年月。衣上旧痕馀苦泪，眉间喜气添黄色。便与君、池上觅残春，花如雪。"
        },
        {
            "title": "满江红　东武会流怀亭",
            "content": "东武南城，新堤固、涟漪初溢。隐隐遍、长林高阜，卧红堆碧。枝上残花吹尽也，与君更向江头觅。问向前、犹有几多春，三之一。官里事，何时毕。风雨外，无多日。相将泛曲水，满城争出。君不见兰亭修禊事，当时坐上皆豪逸。到如今、修竹满山阴，空陈迹。"
        },
        {
            "title": "满江红",
            "content": "江汉西来，高楼下、蒲萄深碧。犹自带、岷峨云浪，锦江春色。君是南山遗爱守，我为剑外思归客。对此间、风物岂无情，殷勤说。江表传，君休读。狂处士，真堪惜。空洲对鹦鹉，苇花萧瑟。不独笑书生争底事，曹公黄祖俱飘忽。愿使君、还赋谪仙诗，追黄鹤。"
        },
        {
            "title": "满江红",
            "content": "忧喜相寻，风雨过、一江春绿。巫峡梦、至今空有，乱山屏簇。何似伯鸾携德耀，箪瓢未足清欢足。渐粲然、光彩照阶庭，生兰玉。幽梦里，传心曲。肠断处，凭他续。文君婿知否，笑君卑辱。君不见周南歌汉广，天教夫子休乔木。便相将、左手抱琴书，云间宿。"
        },
        {
            "title": "水调歌头",
            "content": "安石在东海，从事鬓惊秋。中年亲友难别，丝竹缓离愁。一旦功成名遂，准拟东还海道，扶病入西州。雅志困轩冕，遗恨寄沧洲。岁云暮，须早计，要褐裘。故乡归去千里，佳处辄迟留。我醉歌时君和，醉倒须君扶我，惟酒可忘忧。一任刘玄德，相对卧高楼。"
        },
        {
            "title": "满庭芳",
            "content": "蜗角虚名，蝇头微利，算来著甚乾忙。事皆前定，谁弱又谁强。且趁闲身未老，尽放我、些子疏狂。百年里，浑教是醉，三万六千场。思量。能几许，忧愁风雨，一半相妨。又何须，抵死说短论长。幸对清风皓月，苔茵展、云幕高张。江南好，千锺美酒，一曲满庭芳。"
        },
        {
            "title": "满庭芳",
            "content": "香叆雕盘，寒生冰箸，画堂别是风光。主人情重，开宴出红妆。腻玉圆搓素颈，藕丝嫩、新织仙裳。双歌罢，虚檐转月，馀韵尚悠扬。人间，何处有，司空见惯，应谓寻常。坐中有狂客，恼乱愁肠。报道金钗坠也，十指露、春笋纤长。亲曾见，全胜宋玉，想像赋高唐。"
        },
        {
            "title": "满庭芳　",
            "content": "三十三年，今谁存者，算只君与长江。凛然苍桧，霜干苦难双。闻道司州古县，云溪上、竹坞松窗。江南岸，不因送子，宁肯过吾邦。摐摐。疏雨过，风林舞破，烟盖云幢。愿持此邀君，一饮空缸。居士先生老矣，真梦里、相对残釭。歌舞断，行人未起，船鼓已逄逄。"
        },
        {
            "title": "满庭芳　仲",
            "content": "归去来兮，吾归何处，万里家在岷峨。百年强半，来日苦无多。坐见黄州再闰，儿童尽、楚语吴歌。山中友，鸡豚社酒，相劝老东坡。云何。当此去，人生底事，来往如梭。待闲看，秋风洛水清波。好在堂前细柳，应念我、莫翦柔柯。仍传语，江南父老，时与晒渔蓑。"
        },
        {
            "title": "水龙吟  赠赵晦之吹笛侍儿",
            "content": "楚山修竹如云，异材秀出千林表。龙须半翦，凤膺微涨，玉肌匀绕。木落淮南，雨晴云梦，月明风袅。自中郎不见，桓伊去後，知孤负、秋多少。闻道岭南太守，後堂深、绿珠娇小。绮窗学弄，梁州初遍，霓裳未了。嚼徵含宫，泛商流羽，一声云杪。为使君洗尽，蛮风瘴雨，作霜天晓。"
        },
        {
            "title": "水龙吟",
            "content": "古来云海茫茫，道山绛阙知何处。人间自有，赤城居士，龙蟠凤举。清净无为，坐忘遗照，八篇奇语。向玉霄东望，蓬莱暗霭，有云驾、骖风驭。行尽九州四海，笑纷纷、落花飞絮。临江一见，谪仙风采，无言心许。八表神游，浩然相对，酒酣箕踞。待垂天赋就，骑鲸路稳，约相将去。"
        },
        {
            "title": "水龙吟",
            "content": "小舟横截春江，卧看翠壁红楼起。云间笑语，使君高会，佳人半醉。危柱哀弦，艳歌馀响，绕云萦水。念故人老大，风流未减，独回首、烟波里。推枕惘然不见，但空江、月明千里。五湖闻道，扁舟归去，仍携西子。云梦南州，武昌南岸，昔游应记。料多情梦里，端来见我，也参差是。"
        },
        {
            "title": "鹧鸪天",
            "content": "林断山明竹隐墙，　\r\n乱蝉衰草小池塘。　\r\n翻空白鸟时时见，\r\n照水红蕖细细香。　\r\n村舍外，\r\n古城旁，　\r\n杖藜徐步转斜阳。　\r\n殷勤昨夜三更雨，\r\n又得浮生一日凉。"
        },
        {
            "title": "虞美人",
            "content": "湖山信是东南美，一望弥千里。\r\n使君能得几回来？便使尊前醉倒且徘徊。\r\n沙河塘里灯初上，水调谁家唱。\r\n夜阑风静欲归时，惟有一江明月碧琉璃。"
        },
        {
            "title": "渔家傲",
            "content": "一曲阳关情几许，知君欲向秦川去。\r\n白马皂貂留不住。\r\n回首处，孤城不见天霖雾。\r\n到日长安花似雨，故关杨柳初飞絮。\r\n渐见靴刀迎夹路。\r\n谁得似，风流膝上王文度。"
        },
        {
            "title": "行香子",
            "content": "一叶舟轻，双桨鸿惊。\r\n水天清、影湛波平。\r\n鱼翻藻鉴，鹭点烟汀。\r\n过沙溪急，霜溪冷，月溪明。\r\n重重似画，曲曲如屏。\r\n算当年、虚老严陵。[1]\r\n君臣一梦，今古空名。\r\n但远山长，云山乱，晓山青。"
        },
        {
            "title": "行香子",
            "content": "清夜无尘，月色如银。\r\n酒斟时，须满十分。\r\n浮名浮利，虚苦劳神。\r\n叹隙中驹，石中火，梦中身。\r\n虽抱文章，开口谁亲。\r\n且陶陶，乐尽天真。\r\n几时归去，作个闲人。\r\n对一长琴，一壶酒，一溪云。"
        },
        {
            "title": "水龙吟·次韵章质夫《杨花词》",
            "content": "似花还似非花，也无人惜从教坠。抛家傍路，思量却是，无情有思。索损柔肠，困酣娇眼，欲开还闭。梦随风万里，寻郎去处，又还被莺呼起。\r\n　　不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来不是杨花，点点是离人泪。\r\n【注释】：①次韵：指依照一首诗词原所和之诗词，称次韵。\r\n②章质夫：名粢，浦城（冷福建省县名）人，官至同知枢密院事。\r\n③杨花词：章质夫咏杨花的名作。\r\n④从教坠：任凭飘坠。\r\n⑤有思：有情意。杜甫《白丝行》：“落絮游丝亦有情。”\r\n⑥萦：缠绕。\r\n⑦缀：连缀。【译文】：　　像花又好像不是花，也无人怜惜任凭它衰零坠地，它抛离家乡倚路旁，细思量仿佛无情，却是含有深情。受伤的柔肠婉曲，困倦的娇眼昏迷，欲开又闭。梦魂随风飘万里，追对情郎去自动了又被黄莺儿叫起。不恨此花飘飞落尽，却恨西园，满地落红枯萎难再旧枝重缀。清晨淋过陈雨，何处有落花遗踪？它飘入池中，化成一池细碎浮萍。三分春色姿容，二分化作尘土，一分坠入流水无踪影。旨看来，那不是杨花呵，点点飘絮是离人泪盈盈！【赏析】：　　苏轼之词以豪放为风格，然而苏词也有不少细腻婉约之作，本词便是一篇极为情致细腻的惜花词章。本篇构思巧妙，刻画细致，咏物与拟人浑成一体。上片惜杨花之飘坠，下片抒发哀悼杨花委尘之悲恨，表现了思妇极其缠绵悱恻的情思，达到物与神的境界，词中自出新意，风神绵邈，情韵俱佳，为咏物妙作。全词用拟人化手法，亦物亦人，通过杨花随风飘转的情景，刻画出一位梦绕魂牵、幽怨绵绵的思妇形象。构思新颖，想象丰富。起笔便不同凡响，用语精妙。“‘似花还似非花’两句，咏杨花确切，不得咏他花”。“抛家傍路”三句转入拟人手法：“无情有思”引出下面几句的内容。“萦损柔肠”三句写“思”的状态，描写杨花轻盈臃仲似美人之眼欲睁又闭，想象奇妙无比，神采飞动。“梦随风万里”三句写“思”的内容，是万里寻夫。刚停而又被莺呼起。写尽杨花轻盈飘动而无定所的神韵。下片则愈出愈奇。先以落红隐衬杨花，说“不恨”只是由笔传情，实则“有恨”。“晓来雨过”而问询杨花遗踪，所看到的是“一池萍碎”。词人认为这碎萍便是杨花化成，悖理而有情，更能显出对杨花的一往情深。接下去再深描一笔，点出杨花的归宿。那些漫天飞舞的杨花都在哪里去了呢？这就是有二成变成了尘土，一成变成绿萍。杨花已尽，春色已尽。煞拍再画龙点睛，“细看来，不是杨花，点点是离人泪。”以情收束全词，干净利落而余味无穷。此词遗 取神，空灵婉转、精妙绝伦，压倒古今，为咏物词的极品。"
        },
        {
            "title": "西江月",
            "content": "点点楼头细雨，重重江外平湖。\r\n当年戏马会东徐，今日凄凉南浦。\r\n莫恨黄花未吐，且教红粉相扶。\r\n酒阑不必看茱萸，俯仰人间今古。"
        },
        {
            "title": "水调歌头",
            "content": "落日绣帘卷，亭下水连空。\r\n知君为我新作，窗户湿青红。\r\n长记平山堂上，欹枕江南烟雨，杳杳没孤鸿。\r\n认得醉翁语，山色有无中。\r\n一千顷，都镜净，倒碧峰。\r\n忽然浪起，掀舞一叶白头翁。\r\n堪笑兰台公子，未解庄生天籁，刚道有雌雄。\r\n一点浩然气，千里快哉风。"
        },
        {
            "title": "哨遍",
            "content": "为米折腰，\r\n因酒弃家，\r\n口体交相累。　\r\n归去来，\r\n谁不遣君归？　\r\n觉从前皆非今是。　\r\n露未晞，\r\n征夫指予归路，\r\n门前笑语喧童稚。\r\n嗟旧菊都荒，\r\n新松暗老，\r\n吾年今已如此！　\r\n但小窗容膝闭柴扉，　\r\n策杖看孤云暮鸿飞，　\r\n云出无心，\r\n鸟倦知返，\r\n本非有意。　\r\n噫！　\r\n归去来兮，　\r\n我今忘我兼忘世。　\r\n亲戚无浪语，\r\n琴书中有真味。　\r\n步翠麓崎岖，\r\n泛溪窈窕，\r\n涓涓暗谷流春水。　\r\n观草木欣荣，\r\n幽人自感，\r\n吾生行且休矣！　\r\n念寓形宇内复几时？　\r\n不自觉皇皇欲何之？　\r\n委吾心、去留谁计？　\r\n神仙知在何处？\r\n富贵非吾志。　\r\n但知临水登山啸咏，\r\n自引壶觞自醉。　\r\n此生天命更何疑？　\r\n且乘流、遇坎还止。"
        },
        {
            "title": "青玉案",
            "content": "三年枕上吴中路，\r\n谴黄犬，随君去。\r\n若到松江呼小渡，\r\n莫惊鸳鹭，四桥尽是，\r\n老子经行处。\r\n辋川图上看春暮，\r\n常记高人右丞句。\r\n作个归期天已许。\r\n春衫犹是小蛮针线，\r\n会湿西湖雨。"
        },
        {
            "title": "念奴骄",
            "content": "凭高眺望，见长空万里，云无留迹。\r\n桂魂非飞来光射处，冷浸一天秋碧。\r\n玉宇琼楼。乘鸾来去，人在清凉国。\r\n江山如画，望中烟树历历。\r\n我醉拍手狂歌，举杯邀月，对影成三客。\r\n起舞徘徊风露下，今夕不知何夕。\r\n便欲乘风，翻然归去，何用乘鹏翼？\r\n水晶宫里，一声吹断横笛。"
        },
        {
            "title": "念奴娇",
            "content": "凭高眺远，见长空，\r\n万里云无留迹。\r\n桂魄飞来，光射处，\r\n冷浸一天秋碧。\r\n玉宇琼楼，乘鸾来去，\r\n人在清凉国。\r\n江山如画，望中烟树历历。\r\n我醉拍手狂歌，\r\n举杯邀月对，影成三客。\r\n起舞徘徊，风露下，\r\n今夕不知何夕。\r\n便欲乘风，翻然归去，\r\n何用骑鹏翼。\r\n水晶宫里，一声吹断横笛。"
        },
        {
            "title": "南乡子",
            "content": "凉簟碧纱厨，一枕清风昼睡馀。\r\n睡听晚衙无一事，徐徐，读尽床头几卷书。\r\n搔首赋归欤，自觉功名懒更疏。\r\n若问使君才与术，何如？占得人间一味愚。"
        },
        {
            "title": "满江红",
            "content": "清颍东流，愁目断、孤帆明灭。\r\n宦游处、青山白浪，万重千叠。\r\n孤负当年林下意，对床夜雨听萧瑟。\r\n恨此生、长向别离中，添华发。\r\n一尊酒，黄河侧。无限事，从头说。\r\n相看恍如昨，许多年月。\r\n衣上旧痕馀苦泪，眉间喜气添黄色。\r\n便与君、池上觅残春，花如雪。"
        },
        {
            "title": "临江仙",
            "content": "夜饮东坡醒复醉，归来仿佛三更。家童鼻息已雷鸣，敲门都不应，倚仗听江声。\r\n　　长恨此身非我有，何时忘却营营。夜阑风静縠纹平，小舟从此逝，江海寄余生。\r\n【注释】：①东坡：在湖北黄冈县东。苏轼谪贬黄州时，友人马正卿助其垦辟的游息之所，筑雪堂五间。\r\n②听江声：苏轼寓居临皋，在湖北黄 县南长江边，故能听长江涛声。\r\n③营营：周旋、忙碌，内心躁急这状，形容为利禄竟逐钻营。\r\n④夜阑：夜尽。\r\n⑤毅纹：比喻水波细纹。毅，绉纱。【译文】：　　夜间在东坡饮酒，醉后睡下，醒后又继续饮酒，直到大醉酩酊。归来时时间已到三更。家童酣然睡去，呼噜声大得象打雷。怎么敲门也无人答应，只好拄着手仗，走到江边，静听长江奔流的壮阔声。我常常怨恨，我自身没有自由，什么时候才能忘却名利，不再奔走在名利场面中？夜色渐渐深浓，江风渐渐消停，终于恢复平静。我将驾着小舟悄然引退，度过余生。【赏析】：　　本词是词人被贬黄州时所作，苏轼谪居黄州，内心是愤懑而又痛苦的，所以，酒无疑成了词人消愁解忧之物。这首词所写的就是作才与朋友夜饮雪堂，醉归临皋的感受。 难能可贵的是，苏轼并没有为痛苦所压倒，本词不达意上片着意渲染其醉态，下片写酒醒时的思想活动。这首词做到了情、景、理的巧妙结合，颇见词人真性情。“长恨此身非我有，何时忘却营营！”这两句辞意顿转，突发愤慨、激切之音：久郁于心恨愤，向奔腾浩荡之和茳喷发出内心的抗议。宋神宗元丰二年（1079年）十二月二十九日，北宋第一次大规模的文字狱“乌台诗案”结案了。在朝野上下的营救下，苏轼被贬黄州团练副使，开始了长达5年的贬谪生涯。苏轼谪居黄州，内心是愤懑而又痛苦的，所以，酒无疑成了词人消愁解忧之物。这首词所写的就是作才与朋友夜饮雪堂，醉归临皋的感受。 难能可贵的是，苏轼并没有为痛苦所压倒，在这首词中，词人表现出一种超人的旷达，一种不以世事萦怀的恬淡，一种在精神上对自由和宁静的向往，一种磊落豁达和襟怀。"
        },
        {
            "title": "江城子",
            "content": "天涯流落思无穷。\r\n既相逢，却匆匆。\r\n携手佳人，和泪折残红。\r\n为问东风余如许？春纵在，与谁同？\r\n隋堤三月水溶溶。\r\n背归鸿，去吴中。\r\n回首彭城，清泗与淮通。\r\n欲寄相思千点泪，流不到，楚江东。"
        },
        {
            "title": "江城子·乙卯正月二十日夜记梦",
            "content": "十年生死两茫茫，不思量，自难忘。千里孤坟，无处话凄凉。纵使相逢应不识，尘满面、鬓如霜。\r\n　　夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜、短松冈。\r\n【注释】：①十年：苏轼妻子王氏去世十年。\r\n②千里孤坟：王氏去逝后葬在由川。【译文】：　　十年漫漫生死隔两茫茫。不用去细思量，你的形影我难忘。千里遥远的孤坟，竟无处向你 诉满腹凄凉。纵然是夫妻再相逢你也许认不出我，灰尘满面，两鬓如霜！夜里做了个渺茫的梦忽然返回故乡。在那小门窗，她正在梳妆。相对惨然不语，只有淋淳热泪千行。料想得到，她为电念我年年痛断柔肠的地方，就在明月的夜晚，矮松的山冈。【赏析】：　　本词是文学史上第一首悼亡词。这首词写作的时间是乙正月二十日夜。当时苏轼知密州，不满自己的外迁，颇为失意。所居之地又距家千里的密州，他在这种情形下悼念亡妻，愈显悲凉。词中抒发了作者对亡妻的深切怀念之情。用词写悼亡，是苏轼的首创。这首悼亡词运用分合顿挫，虚实结合以及叙述白描等多种艺术方法，来表达怀念亡妻之间感情表达得深婉而执着。苏轼妻子王弗于英宗治平二年（1065）病逝于京师汴梁，次年归葬四川故里。至此正是十年。作者在悼念亡妻的同时，也委婉地抒发了十年间仕途坎坷，命运多舛的慨叹。全词以梦为线索分为三层。上片写梦前的思念，表现出对亡妻的一片深情。“纵使”二句包含着仕途失意的感伤。下片前五句写梦中相逢。用生活小细节抒发伉俪间的深情。“小轩窗，正梳妆”如特写境头，含蓄地写出亡妻的美貌与多情。“相顾无言，惟有泪千行”感情容量很大。全词语言质朴自然，感情沉挚，意境悲凉。"
        },
        {
            "title": "汲江煎茶",
            "content": "活水还须活火煮，自临钓石取深清[1]\r\n大瓢贮月归春瓮，小杓分江入夜瓶。\r\n雪乳已翻煎处脚[2]，松风忽作泻时声。\r\n枯肠未易禁三碗[3]，坐听荒城长短更。"
        },
        {
            "title": "浣溪沙",
            "content": "簌簌衣巾落枣花，村南村北响缫车，牛衣古柳卖黄瓜。\r\n酒困路长惟欲睡，日高人渴漫思茶，敲门试问野人家。\r\n【译文】：　　衣巾在风中簌簌作响，枣花随风飘落。村子的南北头响起剿车的支呀声，是衣着朴素的农民在卖黄瓜，路途遥远，酒意上心头，昏昏然只想小憩一番。艳阳高照，无奈口渴难忍。于是敲开一家村民的屋门，问可否给碗茶？【赏析】：　　这样的词，会使人感到真实、亲切，可以嗅到当时农村生活的气息。这首词与前首有所不同，它主要写作者路途中的片断感受，其重点并不在于要反映农村的贫困面貌。由于灾后得雨，旱象解除，作者的喜悦之情较前首也浓厚得多了。 \r\n　　这首词注重词句的锤炼而又不露痕迹。例如“簌簌”，有的评论家认为这两字放在句首是“句法倒装”，其实，作者的目的在于强调“枣花”落在“衣巾”上的声响，并合乎平仄的要求，而不是在写下落的形态。正因这两字放在“句首”，才说明作者是从“簌簌”声中得知枣花落在身上的。此外，“落”、“响”、“漫”、“敲”等字也均用得灵便而贴切。"
        },
        {
            "title": "浣溪沙",
            "content": "游蕲水清泉寺，寺临兰溪，溪水西流。\r\n山下兰芽短浸溪，松间沙路净无泥，萧萧暮雨子规啼。\r\n谁道人生无再少？门前流水尚能西！休将白发唱黄鸡。\r\n【注释】：①蕲水，县名，今湖北浠水镇。时与医人庞安时（字安常）同游，见《东坡题跋》卷三《书清泉寺词》。\r\n②白居易《三月三日祓禊洛滨》：“沙路润无泥”。 \r\n③潇潇暮雨，白居易《寄殷协律诗》自注：“江南吴二娘曲词云，萧萧暮雨郎不归'。”子规，布谷鸟。\r\n④此句当为写实。但“门前”云云，亦有出处。《旧唐书》卷一九一方伎《一行传》，谓天台山国济寺有一老僧会布算，他说：“门前水当却西流，弟子亦至。”一行进去请业，而门前水果却西流”。 \r\n⑤白居易《醉歌》：“谁道使君不解歌，听唱黄鸡与白日。黄鸡催晓丑时鸣，白日催年酉前没。腰间红绶系未稳，镜里朱颜看已失”。这里反用其意，谓不要自伤白发，悲叹衰老。【译文】：　　山脚下兰草嫩芽入小溪， 松林间小路清沙净无泥， 傍晚细雨中布谷鸟阵阵啼。 谁说人老不可再年少？ 门前流水还能执著奔向西！ 不必烦恼叹白发，多愁唱黄鸡。【赏析】：　　这首词写于元丰五年（1082）春，当时苏轼因“乌台诗案”，被贬任黄州（今湖北黄冈）团练副使。这在苏轼的政治生涯中，是一个重大的打击，然而这首词却在逆境中表现出一种乐观向上的精神。上阕写自然景色，首二句描写早春时节，溪边兰草初发，溪边小径洁净无泥，一派生机盎然的景象。却以萧萧暮雨中，杜鹃哀怨的啼声作结。子规声声，提醒行人“不如归去”，给景色抹上了几分伤感的色彩。下阕却笔锋一转，不再陷于子规啼声带来的愁思，而是振起一笔。常言道“花有重开日，人无再少年”，岁月的流逝，正如同东去的流水一般，无法挽留。然而，人世总有意外，“门前流水尚能西”，既是眼前实景，又暗藏佛经典故。东流水亦可西回，又何必为年华老大徒然悲哀呢？看似浅显，却值得回味。先著《词洁》卷一谓：“坡公韵高，故浅浅语亦自不凡。” 全词洋溢着一种向上的人生态度，然而上阕结句的子规啼声，隐隐折射出词人处境，也更显出词中达观态度的难能可贵。"
        },
        {
            "title": "浣溪沙",
            "content": "麻叶层层苘叶光，谁家煮茧一村香。\r\n隔篱娇语络丝娘。\r\n垂白杖藜抬醉眼，捋青捣买麨软饥肠。\r\n问言豆叶几时黄。"
        },
        {
            "title": "贺新郎",
            "content": "乳燕飞华屋，悄无人、槐阴转午，晚凉新浴。手弄生绡白团扇，扇手一时似玉。渐困倚、孤眠清熟，帘外谁来推绣户？枉教人、梦断《瑶台曲》，又却是、风敲竹。\r\n　　石榴半吐红巾蹙。待浮花浪蕊都尽，伴君幽独。浓艳一枝细看取，芳意千重似束。又恐被、西风惊绿，若待得君来向此，花前对酒不忍触。共粉泪、两簌簌。\r\n【注释】：①乳燕：雏燕儿。\r\n②桐阴：梧桐树阴影。\r\n③生绡：未漂煮过的生织物，即丝绢。\r\n④扇手：白团扇 与素手。\r\n⑤清熟：娄稳熟睡。\r\n⑥枉：空白。\r\n⑦瑶台：美玉砌成的楼台，传说中的昆化山同境。\r\n⑧蹙：皱叠的样子。\r\n⑨幽独：指落花与粉泪簌簌同落的样子。【译文】：　　雏燕儿穿飞在华丽的房屋。悄然无人，梧桐绎阴儿转向正午，晚间凉爽，美人刚刚汤沐。手里摇弄着白绢团扇，团扇与素手似白玉凝酥。渐渐困倦余倚，独自睡得香熟。窗外是谁推响彩绣的门户？白白地叫人惊散瑶台仙梦，原严明，夜风敲响了翠竹。半开的石榴花像红巾叠簇。等浮浪的花朵零落尽，它就来陪伴美人的孤独。取一枝 艳榴花细细看，千里花瓣下像美人的芳心情深自束。又恐蛋白质被那西风骤起，尺得只剩下一树空中楼绿，若等行美人来对比，残花之前对酒音乐家忍触目，只有残花与粉泪，零落两簌簌。【赏析】：　　本词不达意咏人兼咏物，下片描写在清幽环境中的一位美人，她高洁绝尘，又十分孤独寂寞。“帘外认来推绣户”几句，如梦似幻，动而愈静，极其婉曲地表现了女主人公的孤寂。过片转达而咏榴花，这不与“浮花浪蕊 ”为伍的榴花，也即是女主人公的象征。最后四句描写美人和榴花的迟暮之叹。这首词意象清隽，托意高远，隐约地抒写了儿者怀才不遇的抑郁情怀。苏轼笔下的佳人，大多丰姿绰约，雍容闲雅。无论《洞仙歌》里“冰肌玉骨，自清凉无汗”的花蕊夫人，还是这首词中的也浴美女，都能给人一种洁净如玉、一尘不染的美感。，关于这首词的写作背景，前人异说纷纭。据杨《古今记号 语》说，苏轼任杭州通判时，有府僚在西湖设宴，官妓秀兰因浴后倦卧迟到，受到斥责，适石榴花开，秀兰折花谢罪，府僚益怒，以为下恭，苏轼遂作此词化解。上片主要写佳人，但没有正面描写她的姿容，而是先写佳人的扇和执扇的手。下片别开异境，前五句写石榴，后五句佳人与石榴合写，亦花亦人，巧妙新颖，知谐自然。本词之意蕴，冠绝古今，取景清幽，托意高远。"
        },
        {
            "title": "洞仙歌",
            "content": "江南腊尽，\r\n早梅花开后，　\r\n分付新春与垂柳。　\r\n细腰肢自有入格风流，\r\n仍更是、骨体清英雅秀。　\r\n永丰坊那畔，\r\n尽日无人，\r\n谁见金丝弄晴画？　\r\n断肠是飞絮时，\r\n绿叶成阴，\r\n无个事、一成消瘦。　\r\n又莫是东风逐君来，\r\n便吹散眉间一点春皱。"
        },
        {
            "title": "洞仙歌",
            "content": "冰肌玉骨，自清凉无汗。水殿风来暗香满。绣帘开、一点明月窥人，人未寝，欹枕钗横鬓乱。 \r\n　　起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年、暗中偷换。\r\n【注释】：①孟昶：五代蜀后主，知音律，善填词。宋师伐蜀，兵败而降。\r\n②花蕊夫人：孟昶的贵妃，姓徐，别号花蕊夫人。\r\n③金波：月光。\r\n④玉绳：星名。\r\n⑤不道：不知不觉。【译文】：　　肌骨像冰玉般莹洁、温润。本自清凉无汗。晚风来，水殿里丝丝暗各弥漫。绣帘撩开 ，明月一点，偷窥着佳人，佳人尚未寝眠，倚在枕边金钗横堕鬓发乱。牵着白净的玉手，起来漫步在寂静的庭院，时而可见稀疏的流星渡过银河岸。试问夜色如何？三更已过，月波淡淡，玉绳星随着北斗低旋。屈指掐算，秋风何时送寒，又不知不觉，流水年华在暗中偷偷转换。【赏析】：　　本词是作者为补足后蜀主孟昶夏夜纳凉词所作。只知开头两句，便钱凭想象而写成如此情韵俱美的绝妙好词，实词家之圣手，文事之神工。本词虽宫中轶事，亦寓暗伤流年之感。词上片记人物、环境之清凉，人物则“冰肌玉骨‘，具不同凡的神仙资质，环境则水殿、清风、暗香、月光，如置身月殿瑶台的清虚之境，无一毫尘俗气。”绣帘开“几句绘闺房情景宛如见，“一点明月窥人”句，“一点”与“窥”字灵动厅妙，为本词增添许多情致。下片描写蜀主孟昶和花蕊夫人留连月下纳凉所见以及因纳凉而逻辑性秋风，因思秋风而感叹。全词为花蕊夫人摄一写真，摹景传情，借幽美之月夜境象烘托美人之押韵，抒情蕴理，升华为人生哲理之感慨，既嗾逸又深婉。末尾两句，系之以深慨，似代言，又似自语。人们就在温情脉脉中，在渴盼中，度过了许多流年。夏热则盼秋，冬寒而盼春，对自然节令如此，对人生际遇不也如此吗？人们常常是在现实缺陷中追求想象中的未来的美好境界。待理想实现后发现还有缺陷，永无止息，不停追求，而流光不待，人们便在追求中走完了人生旅途。这又是何等深邃的人生哲理的思考！这首词与题序当是互为补充，相得益彰，共同构成了一个完整的艺术整体。"
        },
        {
            "title": "定风波",
            "content": "王定国歌儿曰柔奴，姓宇文氏，眉目娟丽，善应对，家世\r\n住京师。定国南迁归，余问柔：广南风土应是不好？柔对\r\n曰：此心安处，便是吾乡。因为缀词云：\r\n常羡人间琢玉郎，\r\n天应乞与点酥娘。\r\n自作清歌传皓齿，\r\n风起，雪飞炎海变清凉。\r\n万里归来年愈少，\r\n微笑，笑时犹带岭梅香。\r\n试问岭南应不好？\r\n却道：此心安处是吾乡。"
        },
        {
            "title": "采桑子",
            "content": "多情多感仍多病。\r\n多景楼中，尊酒相逢，\r\n乐事回头一笑空。\r\n停杯且听琵琶语。\r\n细捻轻扰，醉脸春融，\r\n斜照江天一抹红。"
        },
        {
            "title": "澄迈驿通潮阁二首",
            "content": "余生欲老南海村，帝遣巫阳召我魂[1]。\r\n杳杳天低鹊没处，青山一发是中原。"
        },
        {
            "title": "望江南",
            "content": "春未老，\r\n风细柳斜斜。　\r\n试上超然台上看，\r\n半壕春水一城花，　\r\n烟雨暗千家。　\r\n寒食后，\r\n酒醒却咨嗟。　\r\n休对故人思故国，\r\n且将新火试新茶，　\r\n诗酒趁年华。"
        },
        {
            "title": "定风波",
            "content": "三月三日沙湖道中遇雨，雨具先去，同行皆狼狈，余不觉。已而遂晴，故作此。\r\n　　莫听穿林打叶声，何妨吟啸且徐行。竹仗芒鞋轻胜马，谁怕？一蓑烟雨任平生。\r\n　　料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。\r\n【注释】：①沙湖：湖北黄冈县东南三十里处，又名螺师店。\r\n②狼狈：形容处境困窘、难堪。\r\n③吟啸：吟诗、长啸。\r\n④芒鞋：草鞋。\r\n⑤烟雨：烟波风雨。\r\n⑥料峭：开容风力寒冷、尖利。\r\n⑦萧瑟：风雨穿林打叶声。【译文】：　　不要听风穿树林，树叶带来风雨之声，这一切无所谓，我依然一边吟诗长啸，一边缓步徐行。穿着草鞋，拄着竹仗，比骑马坐车更加一身轻松。谁怕风风雨雨？我漠视这些，一生任凭烟雨迷蒙，与我同行。冷冷的春风又把我吹醒，微微感到有些寒冷。斜阳的山头却来迎接我。回头望去，我来时淋雨的地方，一片萧条，归去时又一片平静，也没有什么风雨，也无晴。【赏析】：　　这首词作于无丰五年（1082年），此时苏轼因乌台诗案被贬在黄州（今湖北黄冈）已整整两年了。苏轼在黄州处境十分险恶，生活在也很困，但他仍旧很坦然乐观。这首词作时苏轼因乌台诗案被贬在黄州（今湖北黄冈）已整整两年了。苏轼在黄州处境十分险恶，生活在也很困，但他仍旧很坦然乐观。从这首词里，我们能看到他旷达的胸怀、开朗的性格以及超脱的人生观。上片“一蓑烟雨任平生”句，将词人一生的坎坷磨难，以及泰我在自若的生活态度，尽行囊括。下片“也无风雨也无晴”丰富了词的主旨，展示出词人处变不惊、不随物悲喜的超脱有人生观。“归去，也无风雨也无晴。”自然界中风雨阴晴变化莫测，不要管他，如果不在乎风风雨雨，也不必盼什么天晴了。这就是“了无风雨也无晴”的深刻含义。也是本词思想意义的深刻性之所在。本词构思新巧，以微显巨，从遇雨之吟啸升华为人生之超旷，“风雨”意象面为人生灾难与厄运的象征。全词见出词人对人生风雨表现出一种听任自然，不怕挫折，乐观旷达的旷达胸怀。从这首词里，我们能看到他旷达的胸怀、开朗的性格以及超脱的人生观。上片“一蓑烟雨任平生”句，将词人一生的坎坷磨难，以及泰我在自若的生活态度，尽行囊括。下片“也无风雨也无晴”丰富了词的主旨，展示出词人处变不惊、不随物悲喜的超脱有人生观。"
        },
        {
            "title": "卜算子",
            "content": "缺月挂疏桐，漏断人初静。\r\n谁见幽人独往来？\r\n缥缈孤鸿影。\r\n惊起却回头，有恨无人省。\r\n拣尽寒枝不肯栖，\r\n寂寞沙洲冷。"
        },
        {
            "title": "赠刘景文",
            "content": "荷尽已无擎雨盖，菊残犹有傲霜枝。\r\n一年好景君须记，最是橙黄橘绿时。"
        },
        {
            "title": "饮",
            "content": "水光潋滟晴方好，山色空蒙雨亦奇。\r\n欲把西湖比西子，淡妆浓抹总相宜。"
        },
        {
            "title": "中秋月",
            "content": "暮云收尽溢清寒，银汉无声转玉盘。\r\n此生此夜不长好，明月明年何处看。"
        },
        {
            "title": "惠崇春江晚景",
            "content": "竹外桃花三两枝，春江水暖鸭先知。\r\n篓蒿满地芦芽短，正是河豚欲上时。"
        },
        {
            "title": "六月二十日夜渡海",
            "content": "参横斗转欲三更，苦雨终风也解晴。\r\n云散月明谁点缀，天容海色本澄清。\r\n空余鲁叟乘桴意，粗识轩辕奏乐声。\r\n九死南荒吾不恨，兹游奇绝冠平生。"
        },
        {
            "title": "儋耳",
            "content": "霹雳收威暮雨开，独凭栏槛倚崔嵬。\r\n垂天雌霓云端下，快意雄风海上来。\r\n野老已歌丰岁语，除书欲放逐臣回。\r\n残年饱饭东坡老，一壑能专万事灰。"
        },
        {
            "title": "和子由渑池怀旧",
            "content": "人生到处知何似，应似飞鸿踏雪泥。\r\n泥上偶然留指爪，鸿飞那复计东西。\r\n老僧已死成新塔，坏壁无由见旧题。\r\n往日崎岖还记否，路长人困蹇驴嘶。\r\n（往岁，马死于二陵，骑驴至渑池。\r\n）"
        },
        {
            "title": "守岁诗",
            "content": "儿童强不食，相守应欢哗。晨鸡旦勿鸣，更鼓畏添过。"
        },
        {
            "title": "花影",
            "content": "重重叠叠上瑶台，几度呼童归不开。\r\n刚被太阳收拾去，却教明月送将来。"
        },
        {
            "title": "上元侍宴",
            "content": "淡月疏星绕建章，仙风吹下御炉香。\r\n侍臣鹄立通明殿，一朵红云捧玉皇。"
        },
        {
            "title": "念奴娇·赤壁怀古",
            "content": "大江东去，浪淘尽。千古风流人物。故垒西边，人道是，三国周郎赤壁。乱石崩云，惊涛拍岸，卷起千堆雪。江山如画，一时多少豪杰!\r\n　　遥想公瑾当年，小乔初嫁了，雄姿英发，羽扇纶巾，谈笑间，樯橹灰飞烟灭。故国神游，多情应笑我，早生华发。人间如梦，一樽还酹江月。\r\n【注释】：①又名《百字令》。双调，一百字，仄韵，多用入声。  \r\n②周瑜破曹操的赤壁 　在今湖北浦圻县，苏轼所游为黄州赤壁，一名赤鼻矶。  \r\n③千堆雪：流花千叠。“乱石穿空，惊涛拍岸，卷起千堆雪”又作“乱石崩云，惊涛裂岸，卷起千堆雪”。 　  \r\n④周瑜二十四岁为东吴中郎将，人称周郎。小乔为乔玄次女，其嫁周瑜在建安三年，为赤壁之战十年前事。　  \r\n⑤“笑应我多情早生华发”的倒装。　  \r\n⑥酹： 以酒洒地，用以敬月。【译文】：　　长江向东流去，波浪滚滚，千古的英雄人物都（随着长江水）逝去。那旧营垒的西边，人们说（那）就是三国时候周瑜（作战的）赤壁。陡峭不平的石壁直刺天空，大浪拍击着江岸，激起一堆堆雪白的浪花。江山象一幅奇丽的图画，那个时代汇集了多少英雄豪杰。\r\n　　遥想当年的周瑜，小乔刚嫁给他，他正年经有为，威武的仪表，英姿奋发。（他）手握羽扇，头戴纶巾，谈笑之间，（就把）强敌的战船烧得灰飞烟灭。（此时此刻），（我）怀想三国旧事，凭吊古人，应该笑我自己多情善感，头发早早地都变白了。人生在世就象一场梦一样，我还是倒一杯酒来祭奠江上的明月吧！【赏析】：　　大江东去，浪淘尽，千古风流人物——起句写长江给人以雄奇壮丽之感，“大江东去”是眼前江景，用以起兴。日夜江声，滚滚滔滔，使人感到历史的流逝，对往昔英雄人物无限怀念。 \r\n　　这句是作者触景生情，面对滚滚波涛，感到历史的流逝，有如东去的江水，不禁引起对历史英雄人物的缅怀。这两句既写江景，又点明怀古，从大处落笔，写得气势磅礴，感情饱满。“浪淘尽”三字，把作者凭吊古战场的心情含蓄有力地表达出来。这样开头也为下面描绘赤壁和缅怀周瑜做了环境的烘托和气氛的渲染。 \r\n　　故垒西边，人道是：三国周郎赤壁——此一句除要达到点明题意之目的，其根本则在于通过对赤壁地理位置和历史人物周瑜的述说，引出对三国战事的回忆，而自然联想到赤壁之战宏伟的战斗场面。“故垒西边”两句，指明怀古的特定时代、人物和地点，引入对古战场的凭吊。作者这样写，是通过联想自然而巧妙地把读者引到这段历史的回顾中去了。 \r\n　　乱石穿空，惊涛拍岸，卷起千堆雪——正面描写赤壁的景色。从中不难想象出当时战斗的激烈和周瑜统领水军英勇善战的战斗风姿。山势险峻、参差错落的山岩直指天空，狂奔的巨流汹涌澎湃，猛烈地冲击着岩石。这是何等的雄奇景观！这里只用十三个字，便从形、声、色几方面生动地勾画出这个古战场的壮丽雄奇的图景，表达了作者热爱祖国江山的感情，同时也为下面歌颂周瑜做了铺垫和蓄势。 \r\n　　江山如画，一时多少豪杰——作者从神游中又回到现实。英雄人物已经随着长江水而流去了，只剩下如画的江山和无所建树的“我”。 \r\n　　此两句，一承上，一启下，由描景过渡到写人，十分自然。“一时多少豪杰”是虚写，既照应开头“千古风流人物”，也为下阕写周瑜作了铺垫。 \r\n　　上阕即景抒怀，通过描写古战场，引起对古代英雄人物的缅怀。 \r\n　　遥想公瑾当年，小乔初嫁了，他雄姿英发。羽扇纶巾，谈笑间，强虏灰飞烟灭——这一段具体描写千古风流人物中的周瑜。作者没有直接写周瑜的胯下马、掌中枪，而是武官文写：周瑜年轻英俊、气概俊伟、雍容娴雅、指挥若定的儒将风度。这充分显示出周瑜的杰出指挥才干和蔑视强敌的英雄气概。作者着力写周瑜其目的全在于凭吊古人以抒自己大志难酬的郁闷愁苦的情怀。周瑜年轻有为，建功立业名垂青史，而自己年近半百，功业无成却又遭贬。如此之磨难自然会哀愁的。他也只有借古来自我排遣了。 \r\n　　故国神游，多情应笑我，早生华发——此句表达了作者极其矛盾和苦闷的心情。面对大好河山，缅怀周瑜少年得志，又深受孙权信赖，年轻时便建功立业，而自己虽有抱负，但有志难伸，毫无作为，相比之下，无限感慨。心情由激昂奋发转入消极苦闷。 \r\n　　人间如梦，一尊还酹江月——结尾句，一方面表现出作者消极悲观的情绪，这是作者阶级局限性和时代局限性的反映。在封建社会里一旦人们主宰不了自己的命运，却常常用达观来解决理想和现实之间的矛盾。作者也不例外。同时也应看到另一面，那就是还不失追求功业的豪迈心情。 \r\n　　下阕着重写人，借对周瑜的仰慕，抒发自己功业无成的感慨。"
        },
        {
            "title": "春宵",
            "content": "春宵一刻值千金，花有清香月有阴．\r\n歌管楼亭声细细，秋千院落夜沉沉．"
        }
    ]
}