{
    "dynasty": "宋",
    "author": "释文珦",
    "intro": "",
    "items": [
        {
            "title": "閒身",
            "content": "閒身孰能鞿，萧散随所欲。\r\n凉风入芒屦，缓步秋塘曲。\r\n清波淡无涯，无以涤心目。\r\n鱼鸟亦忘情，何如在濠濮。"
        },
        {
            "title": "焙茶",
            "content": "异荈云边得，山房手自烘。\r\n颇思同陆羽，全觉似虑仝。\r\n孤阅当先破，仙灵更可能。\r\n蓬莱知远近，我欲便乘风。"
        },
        {
            "title": "秋光",
            "content": "秋光已过半，风气日凄紧。\r\n鸿雁复来宾，燕莺无留影。\r\n游子於此时，感物念乡井。\r\n纵使梦能归，归涂难历省。"
        },
        {
            "title": "农谣",
            "content": "斗种播良田，可收三十石。\r\n天予人夺之，耕夫每无食。"
        },
        {
            "title": "阙题",
            "content": "众患皆因有欲，一閒全得无闻。\r\n心定常如止水，身安不喜行云。"
        },
        {
            "title": "农父",
            "content": "农家逢乐岁，欢笑自村村。\r\n麰麦黄铺野，桑麻绿映门。\r\n簄梁收鰋鲤，圈栅足鸡豚。\r\n古庙高枫下，迎神鼓笛喧。"
        },
        {
            "title": "旱雨",
            "content": "贼臣弄权罔明主，亿万苍生受辛苦。\r\n大家巨室尽逃亡，胜积黄金向郿邬。\r\n弘羊示烹旱如许，弘羊将烹天乃雨。\r\n吾言此雨是雨谷，点点活人胜珠玉。\r\n圣恩新放限田租用，从此农饱飦粥。"
        },
        {
            "title": "闲居",
            "content": "閒人了无营，偃卧常至午。\r\n暖日到床前，落叶满篱户。\r\n或时散幽步，东冈复西坞。\r\n誓此毕余龄，青山不相负。"
        },
        {
            "title": "冯深居宰会稽",
            "content": "诏辟稽山悬，清风在一琴。\r\n那知致君术，不是字民心。\r\n官舍桐阴合。圜扉草色深。\r\n退衙人吏散，应共野僧吟。"
        },
        {
            "title": "山村",
            "content": "山村几家住，茅屋障春泥。\r\n麦陇微通径，桑林半阁梯。\r\n过溪孤放犊，隔巷数声鸡。\r\n全似桃源里，游人到欲迷。"
        },
        {
            "title": "山桃",
            "content": "山桃初熟山人摘，中有甜子如药黑。\r\n夜寒月落霜在枝，擘破猕猴不敢食。"
        },
        {
            "title": "塞笛",
            "content": "孤笛起寒洲，传声到暝楼。\r\n吹人元不怨，听者自生愁。\r\n万里家何所，三年戍未休。\r\n此时霜月下，白却少年头。"
        },
        {
            "title": "村行与田翁语",
            "content": "门对芒陂柳半遮，老翁留客坐枯槎。\r\n自言雨足好苗色，犹恐风多损稻花。"
        },
        {
            "title": "夜泊",
            "content": "暂向江边泊夜舟，忽闻吹笛水边楼。\r\n笛声可解生愁思，自是离人有许愁。"
        },
        {
            "title": "茅茨",
            "content": "茅茨住得安，何必府潭潭。\r\n省祸由知足，防心在不贫。\r\n衣荷同纩暖，食蘖比饴甘。\r\n清苦人休讶，山翁已惯谙。"
        },
        {
            "title": "怀寄南陵尉沈道正",
            "content": "南陵初作尉，应亦似南昌。\r\n名在神仙籍，才优翰墨场。\r\n盗闻无欲止，吏化不欺良。\r\n交旧如君少，怀思未易忘。"
        },
        {
            "title": "放鹤操",
            "content": "相彼胎禽兮有志凌霄，翦翎铩翼兮羁縻於笼牢，\r\n为时人之近玩兮中心郁陶。有高人兮逆知其然，\r\n养成羽仪兮纵之於千仞之巅，使全其性兮逍遥乎九天。\r\n九天之高兮穹窿，鹤之乐兮融融，\r\n维高人之德兮与天无穷。"
        },
        {
            "title": "香林洞口观猿",
            "content": "贵游抛果引群狙，大小玄黄赶掷殊，\r\n别有白猿归洞里，一生不受俗人呼。"
        },
        {
            "title": "溪寺书怀",
            "content": "野寺依溪曲，长桥接柳堤。\r\n俗人忙不入，孤客自安栖。\r\n懒散今成性，烟云尽入题。\r\n邻居有农父，时与话耕犁。"
        },
        {
            "title": "樵隐",
            "content": "归隐青山岁月多，定知无意出烟萝。\r\n樵风自是仙家事，更莫看棋烂斧柯。"
        },
        {
            "title": "旅怀",
            "content": "北风吹荒林，萧骚起寒声。\r\n客子耳中闻，展转伤离情。\r\n亲朋不在眼，他乡但{左女右上乃中日下子}{左女右上乃中日下子}。\r\n狐死亦亦首丘，奈此终身行。"
        },
        {
            "title": "赠隐僧",
            "content": "高僧谢人世，诛茅乱峰曲。\r\n三衣不着蚕，一饭长分鹿。\r\n露滴秋迳松，烟蒙晓窗竹。\r\n真隐澹无营，怡然心自足。"
        },
        {
            "title": "冬日山中遣兴",
            "content": "始见迎秋气，又复换玄律。\r\n寒山何萧萧，飘风何弗弗。\r\n双丸递隐见，百龄信超忽。\r\n慨念同游人，大半成异物。\r\n吾年亦云衰，逾六已望七。\r\n不唯齿发变，旧闻尽遗失。\r\n死生无定据，万事难固必。\r\n且以永今朝，奚须计明日。\r\n息影入山林，曾不厌深密。\r\n贤哉庞德公，万世称隐逸。"
        },
        {
            "title": "送禅人上归日本",
            "content": "今日送君旭日东，便成永别恨难穷。\r\n海邦万里波涛隔，不似青山有路通。"
        },
        {
            "title": "吾身",
            "content": "趋时非好步，步步青山归。\r\n眼界绝尘垢，耳根遗是非。\r\n充肠草木实，被体云霞衣。\r\n吾贫岂当念，吾原已无违。"
        },
        {
            "title": "游仙",
            "content": "吾嫌人世隘，忻同古仙伍。\r\n寂尔契冲虚，与这相尔汝。\r\n晨多游玉清，夕每憩园圃。\r\n身已外乾坤，飘飘自遐举。"
        },
        {
            "title": "送杞上人归於潜山",
            "content": "同乡唯子在，欲别意何发。\r\n归路青苔远，还家白露初。\r\n山色围古邑，溪影渡寒鱼。\r\n须为过星渚，高风似二疏。"
        },
        {
            "title": "宿山庵",
            "content": "绝顶一庵孤，悠悠清夜徂。\r\n野僧寒出定，山鬼暗相呼。\r\n泉落池应满，云深树欲无。\r\n何年捐万事，来此共跏趺。"
        },
        {
            "title": "衡茅",
            "content": "衡茅隐翠层，聊以尽残形。\r\n得性非常道，忘言是此经。\r\n孤标松落落，晚节竹青青。\r\n此外非吾事，来言总不听。"
        },
        {
            "title": "夜归",
            "content": "天气殊清和，山中多胜践。\r\n沿流采香芹，穿云得芳荈。\r\n幽怀日以舒，嚣尘自兹遣。\r\n乘月返茅茨，倦足不复洗。"
        },
        {
            "title": "严维石端研诗",
            "content": "端溪下岩石，缒凿出重渊。\r\n温泽非人力，精华得自然。\r\n龙涎紫霞聚，鵒眼碧光圆。\r\n玉德终无变，斯文万古传。"
        },
        {
            "title": "柔桑",
            "content": "野岸多柔桑，春风长新绿。\r\n叶叶是罗纨，不同凡草木。"
        },
        {
            "title": "别友",
            "content": "故人别我江东去，不堪回首城边路。\r\n明日思君不见君，惟有春云满江树。"
        },
        {
            "title": "夏日过隐不湖居",
            "content": "轩窗临水开，洁莹如冰镜。\r\n含风柳千丝，清暑荷万柄。\r\n近结鸥鹭盟，远寄江湖兴。\r\n吾亦爱君庐，为发沧浪咏。"
        },
        {
            "title": "枯鱼过河泣",
            "content": "为鱼当深潜，深潜身可肥。\r\n勿以风涛便，踊跃图奋飞。\r\n风涛或遽止，处陆胡能归。\r\n汝骸既已腊，泣河计还非。\r\n生荣与死辱，二者相因依。\r\n富贵而亢极，后患亦岂微。\r\n功成泛五湖，鸱夷独知几。"
        },
        {
            "title": "寄潜斋王尚书",
            "content": "自解朝缨去，西山有的传。\r\n此心如白水，把酒问青天。\r\n直道难谐俗，閒身胜得仙。\r\n山林钟鼎味，并在小梅边。"
        },
        {
            "title": "苦雨",
            "content": "秋雨连三月，愁吟野水濆。\r\n渐看禾黍没，难使渭泾分。\r\n山泽才通气，天霄便作云。\r\n民忧昏垫苦，苦语不堪闻。"
        },
        {
            "title": "竹堂秋雨",
            "content": "秋雨滴寒竹，主人魂梦清。\r\n客来听未惯，认作打篷声。"
        },
        {
            "title": "春尽日",
            "content": "春去无缘得暂留，意行晓到古原头。\r\n落花流水如多怨，老柳因风不奈愁。\r\n鹃声作意归何许，蝶梦无凭觉即休。\r\n林叟相逢俱一笑，都缘彼此是同流。"
        },
        {
            "title": "雉朝飞",
            "content": "春日迟迟，有雉朝飞。\r\n一雄自得，群雌相随。\r\n自西自东，饮啄不违。\r\n牧犊采薪，见而感之。\r\n我生徒为人，七十反无妻。\r\n尝闻二南世，天下无鳏嫠。\r\n万物得其所，婚姻皆以时。"
        },
        {
            "title": "晨兴",
            "content": "晨兴启蓬户，当面来清风。\r\n初日丽乔林，光影尤玲珑。\r\n悠然与心会，物物皆冲融。\r\n得丧岂吾事，此道足自终。"
        },
        {
            "title": "客中春日",
            "content": "客处空林下，贫唯七尺单。\r\n重阴迷晓色，细雨作春寒。\r\n乡信恁谁寄，离情强自宽。\r\n一诗吟未稳，倚遍石池栏。"
        },
        {
            "title": "书怀",
            "content": "寝时忘梦觉忘形，惟觉无心最可凭。\r\n只作秋空云一片，内行教乘伦自消凝。"
        },
        {
            "title": "世路",
            "content": "世路古为难，深居息万端。\r\n道因无欲胜，山不厌人看。\r\n石碓寒流浅，畲田远烧残。\r\n未嫌生意少，老子自能安。"
        },
        {
            "title": "感旧",
            "content": "山川虽不改，伤感自难穷。\r\n野树浮新绿，宫花陨旧红。\r\n两间无异气，一等是春风。\r\n万古乘除理，谁能究始终。"
        },
        {
            "title": "雨后",
            "content": "夜雨万雷集，涨水三尺深。\r\n游鳞得其所，波间自浮沉。\r\n科斗千点墨，鲤鲫数寸金。\r\n偶会濠梁意，道人本无心。"
        },
        {
            "title": "立春日",
            "content": "上国又逢春，衣裳化客尘。\r\n园庐空入梦，岁月但依人。\r\n生意归群物，穷愁老一身。\r\n喜余鸥鹭伴，犹不怪吾真。"
        },
        {
            "title": "送僧归庐山",
            "content": "上人家在庐山阴，木皮作衣云作心。\r\n独携铁锡来参寻，禅中悟得唐人吟。\r\n秋高忽忆归山住，旧结茅茨连古树。\r\n他年我欲寻君去，只恐云深不知处。"
        },
        {
            "title": "平旦",
            "content": "平旦气偏清，境界复深窔。\r\n初日上东溟，高峰最先照。\r\n会意发长吟，何似苏门啸。\r\n不必谐宫商，自是山中调。"
        },
        {
            "title": "游兴",
            "content": "不暖亦不寒，气候正清淑。\r\n岸柳尽垂丝，园笋已成竹。\r\n山禽屡催唤，拄杖情又熟。\r\n出门信吾步，岂复计迟速。\r\n渡水或空云，山阴又溪曲。\r\n悠然得真趣，此外非所欲。"
        },
        {
            "title": "身闲",
            "content": "身閒日日日高眠，疏牖开於叠嶂边。\r\n巨竹拂云知地力，细泉鸣玉自天然。\r\n墙头卢橘金丸重，篱角杨梅火齐圆。\r\n只与禽猿同此乐，莫教马迹到门前。"
        },
        {
            "title": "竹坡旧隐",
            "content": "路转新塘曲，舟通别墅幽。\r\n觉华严佛地，梵放杂渔讴。\r\n秔稌连畴晚，菱渠四泽秋。\r\n竹坡今不作，清泪落菟裘。"
        },
        {
            "title": "池上",
            "content": "晓业池上独凭阑，无限春愁欲诉难。\r\n最是闰年时候别，楝花开尽尚清寒。"
        },
        {
            "title": "寄友分得客字",
            "content": "夜来有清梦，梦见山阴客。\r\n宛然过兰亭，分吟坐苔石。\r\n晓闻在湖寺，挥尘论经席。\r\n会面安可期，相思春草碧。"
        },
        {
            "title": "送归篇",
            "content": "秋老木叶乾，露冷虫声死。\r\n征人未授衣，乡心日千里。\r\n挥手睇云帆，顷刻限烟水。\r\n他时慰相思，远寄书一纸。"
        },
        {
            "title": "过逸人居",
            "content": "尚此高闲久，空林旧径存。\r\n掩关防俗驾，登阁俯邻园。\r\n植竹惊初笋，移花过别根。\r\n幽怀在自得，勿易与人言。"
        },
        {
            "title": "酬筼房秋崖昆仲见寄韵",
            "content": "岁月骎骎苦易过，凝霜还见委庭莎。\r\n从来桑下不三宿，此去榆光尚几何。\r\n旧社久流谁复记，远公难觅恨空多。\r\n诸贤赖有刘雷在，时寄新诗到薜萝。"
        },
        {
            "title": "越中三江斗门",
            "content": "斗门何代设，千古截寒潮。\r\n水庙依枫树，湖田足葑苗。\r\n众山临海尽，丛港达城遥。\r\n落日淦歌里，西风动泬寥。"
        },
        {
            "title": "青松篇",
            "content": "西山有孤松，亭亭高百尺，\r\n冰雪屡凌厉，难变青青色。\r\n东园盛桃李，摇艳矜春容。\r\n少皞布秋律，扫地无遗踪。\r\n青松固真心，桃李乏坚操。\r\n君子与小人，自古不同调。\r\n宁忍学桃李，誓言作青松。\r\n偃蹇终不屈，傲睨秦皇封。"
        },
        {
            "title": "枯树谣",
            "content": "高木引修藤，藤束树身死。\r\n慎莫进小人，终当负君子。\r\n君子思报德，小人易忘恩。\r\n所与苟非类，反为祸之元。\r\n诚能远小人，终身乃无患，\r\n世莫轻斯言，亦足以为谏。"
        },
        {
            "title": "安分",
            "content": "鷃鹏虽有异，小大各逍遥。\r\n静处安吾分，尘缘坐见消。\r\n烟霞开古色，松柏尚高标。\r\n更爱无生侣，时来伴寂寥。"
        },
        {
            "title": "孤踪",
            "content": "孤踪不择地，陵上即安陵。\r\n聊自存吾道，其他无异能。\r\n禅衣皆芰制，斋钵但藜蒸。\r\n更喜交游绝，閒房冷似水。"
        },
        {
            "title": "观禹贡九州历代帝王国都地理图",
            "content": "万里江山几废兴，览图直合拊吾膺。\r\n三王二帝皆难问。两汉六朝何所称。\r\n此日中原全拱北，异时深谷或为陵。\r\n看来今古皆如梦，梦境虚无岂足凭。"
        },
        {
            "title": "随寓",
            "content": "我忘方就隐，鸟倦自知还。\r\n随寓皆为道，何人有此閒。\r\n微茫春水渡，平远夕阳山。\r\n尽入清吟景，谁言胜事悭。"
        },
        {
            "title": "送僧东归",
            "content": "今朝送君处，草色如许新。\r\n后会既难定，别愁那易陈。\r\n分手限吴越，烟波渺无津。\r\n云山更重叠，归与何峰邻。\r\n凭人问消息，或恐非其真。\r\n不如早重来。勿使山猿嗔。"
        },
        {
            "title": "独山吟",
            "content": "剡山千万峰，维此善其独。\r\n山中有幽人，遁世心自足。\r\n永言养灵苗，勿混凡草木。"
        },
        {
            "title": "送赵一严守永嘉",
            "content": "九得思共理，符竹付更生。\r\n卿月辉麟谱，文星次鹿城。\r\n精微敷易教，信厚播诗声。\r\n好使中川水，长流水尽清。"
        },
        {
            "title": "秋江独泛",
            "content": "秋波无际远，短艇遡寒江。\r\n风景由来异，乡心未易降。\r\n晚烟生驿树，空翠扑船窗。\r\n赋得沧浪曲，长谣不便腔。"
        },
        {
            "title": "懒出",
            "content": "年衰常懒出，经岁坐衡茅。\r\n适俗无新韵，因贫失故交。\r\n厨空鸣蟋蟀，檐静落蟏蛸。\r\n独有吟诗痴，如今亦尽抛。"
        },
        {
            "title": "重游天台华顶峰",
            "content": "天台三万丈，华顶入穹苍。\r\n片石群魔慑，千年古寺荒。\r\n树枯頳菌出，僧老白眉长。\r\n极目沧溟际，烟波更渺茫。"
        },
        {
            "title": "道狭踟蹰行",
            "content": "道狭难并车，相逢苦踟蹰。\r\n踟蹰将何念，所念在康衢。\r\n康衢平如砥，八达无斜迂。\r\n君子之所履，所履常虚邪。\r\n折旋应规矩，永矢无越逾。\r\n有时亦壅底，久之还廓如。\r\n狭道殊径捷，小人所争趋。\r\n夙夜不遑止，草露多沾濡。\r\n势利迭相颂，旋踵成迁渝。\r\n迷眩不知返，逝将致沦胥。\r\n康衢吾所遵，狭道吾所吁。\r\n遄车返山林，守一以自娱。\r\n大道既凋丧，安能复区区。"
        },
        {
            "title": "赠云英院",
            "content": "贾岛怜无可，都缘数句诗。\r\n君虽是后辈，我谓过当时。\r\n溪浪和星动，松阴带鹤多。\r\n因吟到明坐，此道澹谁知。"
        },
        {
            "title": "宿海上正觉寺",
            "content": "霜满啼猿石，风回落雁洲。\r\n半生为远客，此夕欠同流。\r\n白月无穷意，沧波不尽秋。\r\n倚阑吟未足，长啸上峰头。"
        },
        {
            "title": "秋兴",
            "content": "秋云满茅屋，秋风响枫林。\r\n杖藜步幽取，落叶数寸深。\r\n悠然拾叶归，写我閒中吟。\r\n坐客兴亦閒，弹入青瑶琴。\r\n曲终各无语，山水遗清香。"
        },
        {
            "title": "听松",
            "content": "别驾公事閒，翦棘开三径。\r\n天风引长松，萧萧满清听。\r\n坐石琴意真，凭阑醉魂醒。\r\n亦使山中人，悠然动归兴。"
        },
        {
            "title": "追送奎上人还鄞",
            "content": "随缘游上国，兴尽即言行。\r\n今日不辞我，他宵还梦兄。\r\n出山云满橐，归路水兼程。\r\n无奈汀洲畔，春风草又生。"
        },
        {
            "title": "读韩非子",
            "content": "非本韩国诸公子，胡乃人形心蝮{尴监换虫}。\r\n身既入秦而媚秦，肆无忌惮浮商李。\r\n狂言著书三十篇，读者能无污脣齿。\r\n且言仁义不足用，唯有严刑堪致治。\r\n斯言岂足称人言，反悖经常灭天理。\r\n且秦为虐犹庶几，名教不容良可耻。\r\n昔者韩虔尝篡晋，远遡其源固应尔。\r\n吾欲火书而人人，周孔之道不如是。"
        },
        {
            "title": "钓雪老渔",
            "content": "彼渔者何人，莫是沧浪叟。\r\n万顷自清心。千山同白首。\r\n忘世但生纶。得鱼唯换酒。\r\n醉后任扁舟，流到湘川口。"
        },
        {
            "title": "夜深",
            "content": "四山古木变精灵，闻得相呼来听经。\r\n夜深经罢各分散，灯火满林如乱星。"
        },
        {
            "title": "梅雨",
            "content": "梅雨无时下，霖淫一月余。\r\n重阴迷早晚，常课废经书。\r\n衣润无由曝，园荒亦欠锄。\r\n尧天舜日远，怀抱若为舒。"
        },
        {
            "title": "七里滩别友",
            "content": "断壁青松古，空江翠霭多。\r\n行人几回老，渔父只高歌。\r\n纵有重逢约，其如此别何。\r\n明朝重回首，惆怅隔烟波。"
        },
        {
            "title": "梦觉",
            "content": "七十五声更漏，一千余里乡心。\r\n梦里分明归去，觉来无处追寻。"
        },
        {
            "title": "南山松柏章",
            "content": "松柏何天矫，南山何崚嶒。\r\n松柏有常性，南山不骞崩。\r\n南山人所仰，松柏人所承。\r\n寻常部娄间，琐琐唯薪蒸。\r\n彼无高志徒，眡此宜自懲。\r\n坚守岁寒操，亦当慎修凭。"
        },
        {
            "title": "客枕",
            "content": "客枕正无憀，寒鸡鸣夜半。\r\n开门望天末，月沉星烂烂。"
        },
        {
            "title": "幽处",
            "content": "恶圆难与俗浮沉，野处穷居岁月深。\r\n青嶂於予偏有分，白云嫌道太无心。\r\n人间富贵皆尘物，世外风泉是好音。\r\n老去翛然竟何事，若非入静即閒吟。"
        },
        {
            "title": "酬清苕恭仲温见寄旧诗追志於此",
            "content": "吾生苦疎拙，不解谋此身。\r\n辗转常害食，短褐如悬鹑。\r\n徒御舍之去，往往嫌我贫。\r\n达交亦良多，安能强相亲。\r\n唯有湖滨山，於我如故人。\r\n日夕与之对，澹然忘主宾。\r\n仲温我同流，道我此意真。\r\n新诗远相寄，可以书诸绅。\r\n何时到清苕，相携采白蘋。"
        },
        {
            "title": "湖寺上方通玄峰顶",
            "content": "峰顶非人世，青山满目多。\r\n塔层侵树影，钟响度湖波。\r\n心外元无境，诗成亦是魔。\r\n禅翁清净耳，浑不听笙歌。"
        },
        {
            "title": "走马引",
            "content": "走马官妈金缕衣，食人膏血如瓠肥。\r\n田夫力耕犹饿死，尔曹醉饱忘年饥。\r\n天视生民同一子，胡为不平乃如此，\r\n人众胜天且勿惊，天若定时天自平。"
        },
        {
            "title": "候禽",
            "content": "候禽来报我，春已到园林。\r\n冻解通泉脉，风和动草心。\r\n由来增齿腊，翻是促光阴。\r\n其可陪人事，衰迟为不任。"
        },
        {
            "title": "太白山老僧",
            "content": "二十里松阴，居来不厌深。\r\n云迷归日路，山是暮年心。\r\n水黑龙移井，风腥虎过林。\r\n消除万事尽，时或动微吟。"
        },
        {
            "title": "双溪寺",
            "content": "复岭双重冈，尘缘此地忘。\r\n五峰朝寺古，双涧出云长。\r\n深静宜栖隐，高寒易雪霜。\r\n拟登华顶去，幽径旋锄荒。"
        },
        {
            "title": "身老",
            "content": "身老心仍懒，深栖乐此园。\r\n饮冰难变节，卧雪不开门。\r\n八尺藜床輭，三重纸被温。\r\n伤怀惟一事，冻破石陶尊。"
        },
        {
            "title": "老大",
            "content": "老大偏多感，那堪客路中。\r\n凄凉经月病，安忍地生空。\r\n衰草凝霜白，高枫借日红。\r\n今朝方暂起，先问菊花丛。"
        },
        {
            "title": "天目禅师归梁渚旧隐",
            "content": "闻师归渚上，欲尽百年间。\r\n独鹤知难侣，孤云不易攀。\r\n龙盂经几缀，虎锡上重环。\r\n禅子多求法，玄门为启关。"
        },
        {
            "title": "言志",
            "content": "吾生癖而慵，烟霞成痼疾。\r\n千山复万山，曾不厌深密。\r\n广厦非所睎，分甘死蓬荜。\r\n或问予如何，高明鬼瞰室。"
        },
        {
            "title": "送王商公游永嘉兼呈东甽曹侍郎荆山刘学士",
            "content": "觅句东嘉去，春风草又薰。\r\n一千余里路，四十九盘云。\r\n幸有江山助，休为旅泊分。\r\n曹刘诸老在，为我致殷勤。"
        },
        {
            "title": "钓者吟",
            "content": "吾谓钓者徒，今古不同流。\r\n今钓曲为饵，古钓直不钩。\r\n直钓不在得，所得过於求。\r\n贡钓志在得，所得良可羞。\r\n乃知今古钓，不可相为谋。\r\n好古不好今，颇若能自修。\r\n试问羊裘人，亦合子意不。"
        },
        {
            "title": "田父",
            "content": "田父秉耒耜，东郊生意繁。\r\n风和土脉应，雨过水花浑。\r\n麦陇抽新穗，秧畴腐宿根。\r\n春耕易为力，欢笑语儿孙。"
        },
        {
            "title": "寄天台万年淮海禅席",
            "content": "四海今淮海，中年主万年。\r\n虚空曾悟性，文字不离禅。\r\n灵瀑煎茶净，寒株拾菌鲜。\r\n无由亲道话，梦绕石桥烟。"
        },
        {
            "title": "雷峰",
            "content": "不定似飞蓬，还来宿此峰。\r\n霜斯孤客枕，风乱四山钟。\r\n好梦如冰薄，归心与酒浓。\r\n旧房谁占住，门有最长松。"
        },
        {
            "title": "江楼写望",
            "content": "危栏朝独倚，千里望中閒。\r\n旭日穿层浪，明霞际断山。\r\n京华襟带里，于越有无间。\r\n鼓枻知谁子，长歌去不还。"
        },
        {
            "title": "煎茶",
            "content": "吾生嗜苦茗，春山瓷攀缘。\r\n采采不盈掬，浥露殊芳鲜。\r\n虑溷仙草性，崖间取灵泉。\r\n石鼎乃所宜，灌濯手自煎。\r\n择火亦云至，不令有微烟。\r\n初沸碧云聚，再沸支浪翻。\r\n一碗复一碗，尽啜袪忧烦。\r\n良恐失正味，缄默久不言。\r\n须臾齿颊甘，两腑风飒然。\r\n飘飘欲遐举，未下卢玉川。"
        },
        {
            "title": "江头雨霁",
            "content": "雨收江路涼，徐行吊孤影。\r\n远岫夕阳明，平洲霁华静。\r\n流头人尽归，佳趣在渔艇。\r\n渔翁不自知，醉卧风吹醒。"
        },
        {
            "title": "丈亭别癯翁",
            "content": "几年惆怅恨江东，暂喜沙头一笑同。\r\n依旧扁舟相背发，可堪回首月明中。"
        },
        {
            "title": "鉴上人所居金竹青琅玕一茎",
            "content": "潇洒非凡种，虚空是本心。\r\n才生一青玉，不数万黄金。\r\n月写孤鸾影，风传丹凤音。\r\n从兹护根本，会见别成林。"
        },
        {
            "title": "一生",
            "content": "一生踪迹任浮沉，两鬓生为雪易侵。\r\n不可破除唯道义，最难凭托是人心。\r\n清溪路口閒云合，白版门前落叶深。\r\n老子衰年懒酬应，若非同伴莫相寻。"
        },
        {
            "title": "剡源山房",
            "content": "茅屋小於船，寒宵此会偏。\r\n苦吟因青得，幽思与閒便。\r\n断壁栖云气，虚窗闭篆烟。\r\n帖残重补画，琴老不胜弦。\r\n画轴尘为古，茶炉火自然。\r\n细泉胶苋腹，冻鹤随松巅。\r\n石鼓鸣如磬，翁瓶色类铅。\r\n雪明灯焰减，风远漏声传。\r\n鼠黠窥人走，僮顽背客眠。\r\n骨清神欲脱，兴逸语犹颠。\r\n野性终应在，浮名岂足缠。\r\n欲从支遁隐，款有买山钱。"
        },
        {
            "title": "天地无穷行",
            "content": "天地无穷，人处于中，\r\n三才既兆，庶类皆通。\r\n至圣立极，万方所宗。\r\n如星拱北，如水朝东。\r\n垂衣则治，天下为化。\r\n孝慈道广，是谓大同。\r\n自兹而降，谋用昌崇，\r\n抹由此起，强弱相攻。\r\n上下分乱，莫知适从。\r\n匪兹礼义，曷能靖共。\r\n顺之者吉，逆之者凶。\r\n不能率此，斯曰颛蒙。\r\n穷通得丧，实维降衷。\r\n巧愚不与，系於遭逢。\r\n毋肆小智，以菑厥功。\r\n安时处顺，於焉考终。"
        },
        {
            "title": "题听松亭",
            "content": "别驾公事閒，翦棘开三径。\r\n天风引长松，萧萧满清听。\r\n坐石琴意真，凭栏醉魂醒。\r\n亦使山中人，悠然动归兴。"
        },
        {
            "title": "放吟",
            "content": "心绝驰竞如安流，身逃系属同虚舟。\r\n无车每每跨黄犊，有暇时时盟白鸥。\r\n随分嬉游随分乐，可曾计较可曾愁。\r\n老吟亦不记声律，乱写孟郊沙井头。"
        },
        {
            "title": "逆旅",
            "content": "逆旅夜冥冥，寒灯结烬青。\r\n一声霜雁过，倦客梦初醒。"
        },
        {
            "title": "夜兴",
            "content": "万缘不相涉，默坐调四肢。\r\n天理静中见，物情閒处知。\r\n长风扫重阴，皎月生东篱。\r\n寒虫唧唧鸣，亦各知天时。\r\n悠然发清偿，朗诵渊明诗。\r\n人生百年间，汲汲奚所为。\r\n贤愚虽有殊，同为来者悲。\r\n为语高世流，有酒当自持。"
        },
        {
            "title": "居山乐",
            "content": "居山乐无涯，三径富松菊。\r\n山体静吾心，山光悦吾目。\r\n春来山蕨肥，秋后山田熟。\r\n未必王侯家，有吾清净福。"
        },
        {
            "title": "为清渭滨作雪深室歌",
            "content": "积雪兮深深，万卉兮消沈，\r\n梅独花兮之水阴。容斯静兮暗暗，\r\n香斯清兮不淫。"
        },
        {
            "title": "舟中",
            "content": "小艇不施楫，飘飘信天风。\r\n夷犹清川上，远近短秋光同。\r\n听牧弄牛笛，看渔收钓筒。\r\n閒人有至乐，何须作小三公。\r\n赤舄乃桎梏，玄衮为牢笼。\r\n终输玄真子，寄傲烟波中。\r\n更爱严子陵，高举如冥鸿。"
        },
        {
            "title": "怀寄同志",
            "content": "垂垂当莫景，每每忆同参。\r\n金石敦风谊，云山异北南。\r\n道机应已熟，世梦莫教酣。\r\n路远难相语，裁诗寄短函。"
        },
        {
            "title": "栖迟",
            "content": "栖迟严壑间，所尚不同俗。\r\n窗下列芳兰，门前艺修竹。\r\n崖屋夏中寒，石田秋后熟。\r\n委质於自然，陶然意常足。"
        },
        {
            "title": "隐居",
            "content": "隐居那用名，名没隐方成。\r\n交绝身常定，心安病不生。\r\n山肴珍白蕈，野饭美青精。\r\n回视人间世，何如戏一棚。"
        },
        {
            "title": "林卧",
            "content": "林卧岁月久，閒襟颇孤清。\r\n静中观庶类，因之感予情。\r\n木伐以其材，膏煎以其明。\r\n兽槛以狡彯，禽笼以音声。\r\n人苟矜智虑，自械伤神形。\r\n纵使功业崇，或爱鼎鑊烹。\r\n今古无不然，念之殊可惊。\r\n世用常致患，时弃乃全生。\r\n所以箕颍客，翛然竟遗名。\r\n吾幸拙而愚，冀可终余龄。"
        },
        {
            "title": "时当末伏暑气愈隆老者殊不能堪而旧业荒残清",
            "content": "踽踽复睘睘，谁知远客情。\r\n衰龄余六甲，酷暑畏三庚。\r\n旧业今何有，秋衣亦未成。\r\n东邻弄羌管，休作断肠声。\r\n\r\n【注释】：【原题】：\r\n时当末伏暑气愈隆老者殊不能堪而旧业荒残清凉石室无由归隐因赋是诗"
        },
        {
            "title": "送人",
            "content": "暂时相见还相别，别恨多於未见时。\r\n明日新安江上去，春风波浪不相知。"
        },
        {
            "title": "晚步",
            "content": "竹杖芒鞋晚步迟，为贪山水有清晖。\r\n栖鸦已带残阳去，牧竖遥穿薄霭归。\r\n可保禅身终放浪，从教尘世名脂韦。\r\n閒中自有无穷乐，敢道麻衣胜锦衣。"
        },
        {
            "title": "春晚",
            "content": "黄鸟声中春意深，百花如梦已消沉。\r\n午窗睡觉心无事，行过溪南看绿阴。"
        },
        {
            "title": "重会馨桂山",
            "content": "桂山吾友子，壮岁即相亲。\r\n跌宕去鞿絷，出语必惊人。\r\n倏尔罹世难。东西各全身。\r\n十年不相逢，有若参与辰。\r\n偶乘霅舟来，见翁西涧滨。\r\n相对恍如梦，彼此白发新。\r\n抵掌话畴昔，故情一何真。\r\n遣我白雪章，字字无埃尘。\r\n长歌山水中，铿鈜惊鬼神。\r\n胡为又当别，缱绻难具陈。\r\n风前一回首，寒波渺无津。\r\n他时定相思，题诗附双鳞。"
        },
        {
            "title": "乘兴",
            "content": "乘兴不拘程，悠悠任意行。\r\n小溪横木渡，何寺远钟声。\r\n野茶抽心起，山花照眼明。\r\n幽禽亦堪爱，多解自呼名。"
        },
        {
            "title": "赓李筼房韵",
            "content": "故国频关梦，春深一到来。\r\n却因风景异，便棹雨舟回。\r\n其可忘诸夏，真堪赋七哀。\r\n天居曾入处，满目旧寒苔。"
        },
        {
            "title": "真乐",
            "content": "岁律又将穷，山房四壁空。\r\n水云踪不异，松柏性元同。\r\n睡起蹲鸱熟，香消贝叶终。\r\n谁知真乐事，却在寂寥中。"
        },
        {
            "title": "客居阻雪",
            "content": "客居还岁暮，风雪掩柴扉。\r\n人向行中老，乡从梦里归。\r\n繁声交涧竹，余冷入山衣。\r\n消遣凭诗句，犹惭未入微。"
        },
        {
            "title": "寻北山友不值",
            "content": "山南山北住，来往共烟霞。\r\n午径行松叶，秋入问菊花。\r\n叩门人不见，归路日西斜。\r\n应是孤云性，难教只在家。"
        },
        {
            "title": "久客",
            "content": "落日回潮寂寞，西风老柳萧疎。\r\n久客自知津渡，故人不寄音书。"
        },
        {
            "title": "题竹轩",
            "content": "窗前有修竹，道人心自足。\r\n清风入诗肠，何用五鼎肉。"
        },
        {
            "title": "江路",
            "content": "江路何迢远，乘舟亦自劳。\r\n篷疎霜气入，港狭水声高。\r\n旅食无兼味，行装只缦袍。\r\n楫师催客起，初日上林皋。"
        },
        {
            "title": "送雅上人自鄞归杭",
            "content": "之子幡然别，何人伴寂寥。\r\n相从非世道，独去是寒朝。\r\n目送孤帆远，魂随晓浪消。\r\n重来须定约，莫待隔江招。"
        },
        {
            "title": "哭立虚舟",
            "content": "虚舟我良友，生平快冥搜。\r\n放迹江湖间，自与造物游。\r\n忆昔仗短筇，访我竺峰头。\r\n贻我选体诗，得法於曹刘。\r\n因之与定盟，有若胶漆投。\r\n出处虽小殊，梦寐常相求。\r\n是乃以神交，真如持远俦。\r\n有力负舟去，迅速不少留。\r\n易寘於凉池，亦善为舟谋。\r\n我独念故情，涕泪如泉流。\r\n些舟以此诗，舟亦能听不。\r\n舟或不吾听，吾泪终难收。"
        },
        {
            "title": "冬日",
            "content": "交因贫尽绝，懒与病相兼。\r\n客里朱颜失，吟中白发添。\r\n衲衣冬未补，霜气夜来严。\r\n坐待朝曦上，支离曝短檐。"
        },
        {
            "title": "投宿山家",
            "content": "山家忘四时，力作倦还息。\r\n鸦鸣知欲曙，鸡栖念当夕。\r\n两男皆长成，尽解供赋役。\r\n季女方及笄，亦复能纺绩。\r\n老翁独无事，醉饱岸巾帻。\r\n喜客到柴扉，扫室具枕席。\r\n枣栗非外求，园蔬更堪摘。\r\n殷勤话生理，颇觉计自得。\r\n我生独何为，转徙常寄食。\r\n语残灯欲死，划际虫啧啧。"
        },
        {
            "title": "为清渭滨赋集清轩诗",
            "content": "造化既橐签，坱圠斯无穷。\r\n下达于幽阴，上彻于穹窿。\r\n物各限已私，是以无全功。\r\n高人作轩宇，与彼造化通。\r\n洋水皆心深，一碧涵虚空。\r\n洗尽世间尘，万象皆冲融。\r\n乾坤清淑气，大集於其中。\r\n为语登轩人，快睹开昏蒙。"
        },
        {
            "title": "古意",
            "content": "逝水尚东流，白日易西没。\r\n悠悠天地间，二物何飘忽。\r\n促迫於生人，绿鬓成华发。\r\n昧者不自如，终朝常汩汩。\r\n利欲沈厥身，其本已先蹷。\r\n孰若缮真性，以自固灵骨。"
        },
        {
            "title": "衡门",
            "content": "铁锡已高悬，残山剩水边。\r\n算年齐易卦，写梦入诗篇。\r\n介癖游从少，幽深景物偏。\r\n衡门终日掩，吾自守吾玄。"
        },
        {
            "title": "村行即事",
            "content": "客中颇觉身无事，徐步西村引兴长。\r\n茅舍竹篱分向背，麦畦麻棱间青黄。\r\n少妇乘时方煮茧，老翁择日又移秧。\r\n农家满眼皆生意，应是无心出此乡。"
        },
        {
            "title": "山林",
            "content": "尘世有衰荣，山林何损益。\r\n一身常晏如，于以养精魄。\r\n渴则饮清泉，饥则煮白石。\r\n自爱同閒云，散诞无留迹。"
        },
        {
            "title": "种兰菊",
            "content": "菊莳陶篱本，兰滋楚畹芳。\r\n荷锄春雨后，怀古意何长。"
        },
        {
            "title": "寄友",
            "content": "半生行李各东西，无柰相思亿万重。\r\n又恐因书增别恨，人行不敢寄缄封。"
        },
        {
            "title": "钱塘晚渡",
            "content": "残日下重城，寒潮起暮声。\r\n岸遥江树小，天阔野云平。\r\n一水分吴越，孤舟寄死生。\r\n如何未归者，犹此计乡程。"
        },
        {
            "title": "悠悠万里行",
            "content": "悠悠万里行，河畔草青青。\r\n青草有衰歇，远行无期程。\r\n秦既灭六国，驱民筑长城。\r\n长城三千里，将以艰胡兵。\r\n城边沙水寒，饮马马悲鸣。\r\n筑夫困久役，谁无乡土情。\r\n父母念孝养，室家叹孤{儇亻换女}。\r\n万一死於筑，白骨空支撑。\r\n膏血脂草莽，魂魄亦飘零。\r\n苦哉筑城人，举杵无乐声。\r\n仁守国自固，不仁祸期宏。\r\n祖龙不知此，纵暴劳苍生。\r\n高明鬼瞰室，天道常恶盈。\r\n长城徒高高，不救秦祚倾。\r\n岂若唐虞君。长衣燕泰宁。\r\n至德亘万古，巍巍不可名。"
        },
        {
            "title": "冯深居长余二十三岁赵东阁长余二十二岁周汶",
            "content": "三老皆达人，虚受无蔕芥。\r\n笔阵绝纵横，词源极澎湃。\r\n丁时身屡蹇，志道心不懈。\r\n放浪事物表，若曰宇宙隘。\r\n求我於空间，岂识有机械。\r\n留诗在幽窗，足以镇山怪。\r\n神灵谨守藏，光艳无减杀。\r\n今朝一长吟，顿使老疾差。\r\n三老不可作，吾心亦遄迈。\r\n中心曷能忘，长吟复长喟。\r\n\r\n【注释】：【原题】：\r\n冯深居长余二十三岁赵东阁长余二十二岁周汶阳长余一十七岁皆折行辈与余交淳佑辛丑同访余於竺山有会宿诗距咸淳乙丑已二十五年矣痛先觉之凋零感吾生之既老因成十韵以寄死生之情"
        },
        {
            "title": "晚泊",
            "content": "烟生浦欲无，日暮潮初落。\r\n客帆何处来，又近垂杨泊。"
        },
        {
            "title": "室空",
            "content": "室空无侍者，坐卧一团蒲。\r\n但见朝还暮，焉知荣与枯。\r\n山心便寂寞，天籁听喁于。\r\n云外幽人好，时来问老夫。"
        },
        {
            "title": "闻似道入相因赋诗",
            "content": "盛德方为贵，虚名底用高。\r\n异时游荡子，今日似萧曹。\r\n红粉催身朽，清霜入鬓牢。\r\n势穷人事改，槐棘等蓬蒿。"
        },
        {
            "title": "行止吟",
            "content": "行止定如何，江湖岁月多。\r\n情真疑近傲，语直似伤和。\r\n野馔甘藜藿，山衣爱薜萝。\r\n因同田父熟，学得饭牛歌。"
        },
        {
            "title": "闲居",
            "content": "虽贫常晏如，兀兀坐山舍。\r\n案有麻衣易，门无俗士驾。\r\n虞人不从招，尼父亦待贾。\r\n狗苟复蝇营，此事吾不暇。"
        },
        {
            "title": "郊行",
            "content": "陋室随缘住，空山信意行。\r\n何须称隐逸，且复谢将迎。\r\n古木青猨性，孤烟白鸟程。\r\n由来各有适，岂必用浮名。"
        },
        {
            "title": "孤客",
            "content": "众人皆汲汲，孤管自俞俞。\r\n方外居来久，囊中物尽无。\r\n行将筇作伴，讲以石为徒。\r\n若问何宗旨，饥来饭一盂。"
        },
        {
            "title": "题醉翁图",
            "content": "所画者谁子，将非高阳儿。\r\n满腹常贮酒，何异於鸱夷。\r\n陶陶以自乐，礼法不可縻。\r\n酿酒用老瓦，漉酒脱接{上四下离}。\r\n宁复问升斗，岂尝辨醇醨。\r\n终日但兀兀，一卮掌中持。\r\n颇谓有妙理，非人所能知。\r\n饱罢忘面虑，袒跣行斜晖。\r\n大笑沈湘人，独醒亦奚为。"
        },
        {
            "title": "江边送人之衡阳",
            "content": "二月江头送客船，丝丝杨柳散晴烟。\r\n生来未识衡阳路，安得相思有梦传。"
        },
        {
            "title": "依韵酬葛秋岩陶体四首",
            "content": "大化无端倪，至道绝冯仗。\r\n委身於一静，足以去群妄。\r\n死生亦寄耳，遐龄岂吾望。\r\n伯伦称达人，胡为未忘葬。"
        },
        {
            "title": "晚春遣兴",
            "content": "始听邻屋响秋碪，独住閒房春又深。\r\n遍地繁花非故色，一窗凉叶是新阴。\r\n仓庚谩得东君意，杜宇偏伤远客心。\r\n节物相催身易老，临风时复动悲吟。"
        },
        {
            "title": "湖亭",
            "content": "湖波方瀰瀰，柳影自珊珊。\r\n有客坐终日，城中无此閒。\r\n鸟飞明镜里，人语翠帷间。\r\n月下清尤甚，今宵拟不还。"
        },
        {
            "title": "为言以道赋岩隐",
            "content": "隐者心常静，山林迹易安。\r\n几年灵运屐。九转葛玄丹。\r\n石圃菁苗在，崖房桂影寒。\r\n岂知尘世窄，万事杂悲欢。"
        },
        {
            "title": "向乐古移居山中",
            "content": "高怀厌古市，买屋住深峰。\r\n束帛不可聘，世人那易逢。\r\n故家遗石鼓，好景对金钟。\r\n得句凭谁会，长歌慰井龙。"
        },
        {
            "title": "征妇词",
            "content": "第一伤心是别离，别来三度寄征衣。\r\n更嫌春梦无凭准，梦里言归又不归。"
        },
        {
            "title": "重逢故人",
            "content": "不见生公四十秋，中间多少别离愁。\r\n重逢宁用伤头白，难得相看尽白头。"
        },
        {
            "title": "赠仙翁",
            "content": "九曲溪连万树松，树边云屋住仙翁。\r\n不曾说著人间事，日暮唯先闭鹤笼。"
        },
        {
            "title": "关山月",
            "content": "月从东海出，冷照玉门关。\r\n征人家万里，梦向月中还。\r\n金闺亦有梦，却行玉关道。\r\n道路不相知，思深各衰老。\r\n胡笳吹哀怨多，奈此关山明月何。\r\n终宵迸泪如金波。"
        },
        {
            "title": "春草",
            "content": "菶菶萋萋绿渐滋，昔人辞意足推。\r\n由来南浦伤离日，不似西堂得句时。\r\n行旅独看空感慨，池塘关梦自神奇。\r\n吾虽万事皆慵懒，春草生时亦有诗。"
        },
        {
            "title": "别日何易行",
            "content": "别日何易，会日何难。\r\n道路修阻，山川郁盘。\r\n寤寐怀思，涕泣汍澜。\r\n思君不已，损我容颜。\r\n时歌旧章，期以自宽。\r\n歌终太息，反开忧端。\r\n孤鸿嘹唳，过彼云间。\r\n欲托遗音，遐征不还。\r\n出户徘徊，风露凄寒。\r\n明月皎皎，星斗阑干。\r\n罗帷飘扬，顾影难安。\r\n耿耿长夜，摧此心肝。"
        },
        {
            "title": "为先云洲赋尘外地",
            "content": "狂贾何人斯，曾莫犬豕若。\r\n包藏窃国机，直尔弃天爵。\r\n逆罪浮草莽，盗术逾跖蹻。\r\n殛死於荒陬，厉肉不中臛。\r\n窜贼亦云晚，帝脉以微弱。\r\n仓扁皆拱手，神圣难救药。\r\n兴亡谁召之，礼乐至销铄。\r\n兵戈满天地，腾沸犹鼎镬。\r\n亿万苍生命，枕藉委沟壑。\r\n寰中荡无间，吾徒曷栖托。\r\n赖有尘外地，犹堪遂飞跃。\r\n泉石尽清奇，烟霞地参错。\r\n有客赋归来，楸枰见高著。\r\n真是离声名，非唯解缨络。\r\n山心极閒旷，云踪忘住著。\r\n长歌松月高，晏坐林花落。\r\n游衍狎渔樵，追随任猿鹤。\r\n他年四方志，此日三生约。\r\n终逃小草讥，嘉遁自成乐。\r\n於焉以求志，为记良不恶。"
        },
        {
            "title": "江上人家",
            "content": "江人遂生理，社翁足新醅。\r\n家有儿童乐，门无官吏来。\r\n潮生渔市合，负便客帆开。\r\n水庙迎神罢，喧喧鼓笛回。"
        },
        {
            "title": "赠山友",
            "content": "此地长依止，人间境亦偏。\r\n壁萝斜引蔓，崖竹倒垂鞭。\r\n野鹤通秋梦，妖狐恐夜禅。\r\n愿来相伴住，解脱世间缘。"
        },
        {
            "title": "咏苕霅",
            "content": "苕霅水烟乡，溪风六月凉。\r\n家家有船步，日日听鱼根。\r\n柳树垂阴密，蘋花入梦香。\r\n山入心亦爱，时到咏沧浪。"
        },
        {
            "title": "赠山友琴友",
            "content": "云影昼沉沉，云边草径深。\r\n树为幽鸟宅，山是隐人心。\r\n静室无他物，清风寄一琴。\r\n调高唯自识，不问有知音。"
        },
        {
            "title": "飞来峰猿",
            "content": "恐山还欲去，着尔慰山灵。\r\n挂处频分影，吟时不见形。\r\n鹫峰愁外远，巴峡梦中青。\r\n月下三声苦，幽人却要听。"
        },
        {
            "title": "废宅",
            "content": "昔年夸富贵，磨灭等流尘。\r\n应是重归燕，难寻旧主人。\r\n径莎空泣露，门柳不成春。\r\n唯有同游客，经过感慨频。"
        },
        {
            "title": "赠隐僧",
            "content": "禅居既高静，道气尤凄清。\r\n不褒市朝路，深谙猨鸟情。\r\n田衣联槲叶，山火燎松明。\r\n自说归栖后，柴门罢送迎。"
        },
        {
            "title": "老子",
            "content": "老子深栖趣已成，尘鞿何计可相萦。\r\n寒泉一道知来脉，灵木多年产寄生。\r\n云外暗藏龙虎穴，风中清度鹤猿志。\r\n挝从等是无心侣，同吃山厨芋颗羹。"
        },
        {
            "title": "青阳代谢行",
            "content": "青阳已代谢，赤帝方司衡。\r\n草木日繁庑，黄鸟鸣嘤嘤。\r\n维彼造化者，密运何神灵。\r\n不知为所迁，但见白发生。\r\n囿身天地间，所卫唯生经。\r\n宜令心气平，毋使疾疠婴。\r\n顺此阴阳序，四体当安宁。\r\n凯风吹棘薪，夭夭长枝茎。\r\n怀念父母恩，有泪如雨倾。\r\n仰观仍俯察，因之{左扌右余}中情。"
        },
        {
            "title": "竺山中夜",
            "content": "天汉无云星宿稀，夜凉清露湿山衣。\r\n月明照我孤禅影，亦照松头野鹤飞。"
        },
        {
            "title": "旅怀",
            "content": "客路何当极，家林久未还。\r\n只今明镜里，又觉鬓毛斑。\r\n夜雨添春水，寒云没晓山。\r\n强吟无好思，佳句也应悭。"
        },
        {
            "title": "野翁",
            "content": "野翁百不为，白发老岩涧。\r\n宁肯慕膏粱，且复饱藜苋。\r\n故交非不多，尽作风叶散。\r\n余生虽独存，反观亦如幻。"
        },
        {
            "title": "山中老宿",
            "content": "云壑居来岁月长，千株松下一间房。\r\n扫空心地苕花帚，熏彻根尘柏子香。\r\n施法定应拈尘柄，接人曾不下禅床。\r\n生缘已自都忘了，唯道西归有故乡。"
        },
        {
            "title": "送僧归浙东",
            "content": "旧隐青山下，归程白露前。\r\n他时此相忆，懊恼浙江船。"
        },
        {
            "title": "屏居",
            "content": "屏居泉石间，所乐在閒纵。\r\n山田与山果，皆吾手自种。\r\n禾穗已垂颖，栗包初拆缝。\r\n一鲍既可期，肯复作诗用。"
        },
        {
            "title": "集奉川道中",
            "content": "一路盘云远，连朝策瘦筇。\r\n神祠依古木，佛屋占奇峰。\r\n立石分田界，疏泉作涧舂。\r\n因思似乡土，归意忽然浓。"
        },
        {
            "title": "游兴",
            "content": "端居念局促，聊复起行游。\r\n褰裳涉浅濑，随云陟高丘。\r\n时当孟夏月，嘉木清且稠。\r\n众鸟相和鸣，关关无时休。\r\n颇觉惬幽抱，遂尔忘丰忧。\r\n解衣坐磐石，濯足临长流。\r\n心空了无取，身閒方自由。\r\n寄言养生客，於此同归休。"
        },
        {
            "title": "元日作是岁除夕立春",
            "content": "腊穷春自至，四序递相延。\r\n玄发成华发，添年是减年。\r\n嶰筒灰已动，象魏法初悬。\r\n吾独存吾道，凝然不受迁。"
        },
        {
            "title": "过贾似道葛岭旧居",
            "content": "顺逆人兽心，成败翻覆手。\r\n鬼神不相容，子孙岂能守。\r\n昔者过此门，歌钟会群丑。\r\n今者过此门，阗然已丰蔀。\r\n羞死满院花，颦残数株柳。\r\n空室走鼪鼯，荒池长蝌蚪。\r\n转眼即凄凉，况复百年后。\r\n积釁多自戕，盛德斯可久。\r\n富贵如浮埃，於身境何有。\r\n为谢高明人，非义慎勿取。"
        },
        {
            "title": "山中",
            "content": "每说远公栖隐处，乱云□歌石难通。\r\n不是樵夫相指引，无云得到此山中。"
        },
        {
            "title": "野步",
            "content": "野步任吾情，深村复远坰。\r\n陂塘波瀰瀰，坡垄麦青青。\r\n灶妇知蚕性，田夫识地形。\r\n牧儿尤可喜，记得相牛经。"
        },
        {
            "title": "晚宿山寺",
            "content": "日晚投山寺，萧然异人境。\r\n石房云气深，苔阶雨声冷。\r\n心清不成寐，篝灯对孤影。\r\n清猿亦可人，长啸西南顶。"
        },
        {
            "title": "哭李雪林",
            "content": "昔者闻卢殷，颇为世所推。\r\n读书过万卷，尽以资於诗。\r\n复闻孟东野，气清而色夷。\r\n平生嗜章句，有甚於渴饥。\r\n二士学无子，所学竟不施。\r\n昌黎为买棺，又作铭墓辞。\r\n相去五百年，雪林酷似之。\r\n春谷古人徒，生死相维持。\r\n亦为立佳城，著文树穹碑。\r\n林兮信不忘，千载修名垂。"
        },
        {
            "title": "和人晚秋客思",
            "content": "双毂苦难留，江城又晚秋。\r\n故乡难寄讯，倦客独登楼。\r\n衰草重重恨，征鸿字字愁。\r\n渔翁却萧散，吹笛过前洲。"
        },
        {
            "title": "身懒",
            "content": "身懒都忘动，心空不待安。\r\n叶鸣山鹿至，火尽地炉寒。\r\n即此为吾乐，同人话却难。"
        },
        {
            "title": "酬李筼房见寄",
            "content": "修筼古君子，豀上有清风。\r\n直节应难并，高标自不同。\r\n婵娟消欲虑，培养见深功。\r\n爱此黄钟管，传声到谷中。"
        },
        {
            "title": "忆友",
            "content": "同人久别离，消息不曾知。\r\n心似长堤柳，千丝又万丝。"
        },
        {
            "title": "送通嗣法书僧归隆兴",
            "content": "一千余里路，知为尔师行。\r\n晚峤踏云影，春江闻浪声。\r\n相逢知有约，又别似无情。\r\n莫话传衣事，北宗人恐争。"
        },
        {
            "title": "閒兴",
            "content": "分得此生閒，於今老更顽。\r\n心终如白水，身不离青山。\r\n拙性从人诮，前诗或自删。\r\n衡门深草色，坏衲上苔斑。\r\n虽有贫居乐，犹闻世道艰。\r\n皇天如有意，会见古风还。"
        },
        {
            "title": "与云耕重会复别",
            "content": "久别思见面，重逢反成悲。\r\n相持问年纪，各在桑榆时。\r\n道途筋力残，玄发成素丝。\r\n时命苟不遭，有才亦奚为。\r\n荣华既非愿，但愿亡寒饥。\r\n眼前且相慰，老别难再期。\r\n此语亦良苦，君心还自知。"
        },
        {
            "title": "野外即事",
            "content": "春暮仓庚鸣，农家语堪听。\r\n雨暘不违时，麦高桑叶青。\r\n烹豚酌清酒，庙中谢神灵。\r\n田蚕杯珓好，欢声动林坰。\r\n祭罢各分散，群鸟啄余腥。"
        },
        {
            "title": "偃息",
            "content": "偃息冷云边，悠然白已玄。\r\n动时皆物役，静处是吾天。\r\n虚牖延萝月，连筒引竹泉。\r\n心期终不出，就此了余年。"
        },
        {
            "title": "游衢州乌石山观僧房画山水",
            "content": "苔径高低草树寒，云从随处有飞湍。\r\n山中老宿居来熟，却画他山水石看。"
        },
        {
            "title": "人寿",
            "content": "人寿百年三万日，有谁曾满百年来。\r\n腾腾任运聊堪乐，汩汩劳生尽可哀。\r\n富贵惟增身外累，酕醄当覆掌中杯。\r\n到头一等皆归死，未死须教笑口开。"
        },
        {
            "title": "炙背",
            "content": "老身不能寒，心唯爱冬日。\r\n炙背蓬门下，暖气浃肌骨。\r\n自谓人间世，世乐居第一。\r\n虽曰狐貉温，功莫与之匹。\r\n山居人不到，独坐快扪虱。"
        },
        {
            "title": "旅夜思亲",
            "content": "故里多离别，他乡久滞留。\r\n虫声偏入夜，客梦不禁秋。\r\n枯叶兼风响，清溪带月流。\r\n倚门应望切，明日问归舟。"
        },
        {
            "title": "晚秋閒步",
            "content": "晚来閒步阅秋光，田上人家尺涤场。\r\n远浦寒波浮雁鹜，荒山落日下牛羊。\r\n客鬓已非当日黑。菊花空似去年黄。\r\n因听翁媪言音异，又复令人忆故乡。"
        },
        {
            "title": "灭迹",
            "content": "灭迹岩岫间，居然养真素。\r\n夕餐篱菊英，朝饮木兰露。\r\n玄衢谅堪涉，时荣焉足慕。\r\n万古功名人，累累但丘墓。"
        },
        {
            "title": "泽国幽居夏日杂题",
            "content": "泽因无袢暑，幽居趣自长。\r\n花开殊旦暮，稻熟间青黄。\r\n急雨分塍下，微风度水凉。\r\n断除车马迹，日日听鱼根。"
        },
        {
            "title": "反舌",
            "content": "毛羽诚无取，禽中号善鸣。\r\n能将一片舌，巧作百般声。\r\n元是因风气，曾非出性情。\r\n君看五月后，瘖默愧流莺。"
        },
        {
            "title": "披云亭",
            "content": "我爱山中人，冥心信绸缎寂。\r\n危亭上绝巘，不染世人迹。\r\n群峰合空翠，疑若天宇窄。\r\n午夜独长啸，云开山月白。"
        },
        {
            "title": "天道虽远行",
            "content": "天道虽远，人心匪殊。\r\n内直不欺，与天为徒。\r\n对越无愧，陟降恒俱。\r\n祝史陈言，曾非矫诬。\r\n桑林之祷，金縢之书。\r\n至诚感通，如鼓应桴。\r\n神人以和，大信以孚。\r\n不勉不思，自止于符。\r\n天有常道，人无异涂。\r\n志斯一矣，天其远诸。\r\n大道既漓，人心日渝。\r\n背天从欲，覆族亡躯。\r\n作善降祥，为恶速辜。\r\n圣言孔彰，是训是谟。\r\n一念之差，各里而迂。\r\n惟当自修，以反厥初。"
        },
        {
            "title": "昨日出城南行",
            "content": "昨日出城南，战阵如云屯。\r\n兵刃欲相接，杀气方腾掀。\r\n黄尘塞天地，日月为之昏。\r\n壮士仗忠义，不忘丧其元。\r\n奋然为前驱，誓报明主恩。\r\n卒伍皆贾勇，翕合无异言。\r\n唯欲纾祸难，岂辞职属橐鞬。\r\n元戎既启行，旌旆交缤繙。\r\n谓当奏凯还，受爵效屏藩。\r\n众寡力不侔，傍复乏外援。\r\n战久俄败衂，靡闻钲鼓喧。\r\n军中纪律严，致死无敢奔。\r\n全理由同陷没，千万无一存。\r\n肢体膏草莽，血流成川源。\r\n国虽加恤典，莫能返其魂。\r\n白骨蔽四野，鬼哭多烦冤。\r\n怀哉唐虞君，大德罔亏骞。\r\n垂衣成至治，万国皆晏然。\r\n齐威虽霸主，亦赖仲父贤。\r\n九合不以兵，仲尼所称传。\r\n兵乃不祥器，圣贤尝戒旃。\r\n人苟服其仁，斯亦何用焉。"
        },
        {
            "title": "柴门",
            "content": "柴门虽设不曾关，时有忘机客往还。\r\n风送钓舟来北渚，雨催樵子下西山。\r\n生前富贵何劳美，身后声名亦是閒。\r\n万虑消除心自在，从教人道我疎顽。"
        },
        {
            "title": "天乐歌",
            "content": "鸟乐在深要，鱼乐在深渊。\r\n人乐在深居，不深常致患。\r\n吾居今已深，柴门草树间。\r\n油然自成乐，其乐难具言。\r\n问吾乐伊何，一皆得之天。\r\n至乐任天与，不知然而然。\r\n朝乐暮亦乐，此乐真具全。\r\n吾歌天乐歌，听者慎勿喧。"
        },
        {
            "title": "有美一人行",
            "content": "有美一人闲且都，天然自与常人殊。\r\n奔逸绝尘遗步趋，宛在大海之东隅。\r\n珠宫贝阙非凡居，鲛绡被体云霞裾。\r\n朝乘一鹤暮双凫，往来圆峤仍方壶。\r\n所交皆古真仙徒，赤松羡门及麻姑。\r\n共论妙道得道枢，天地万物指马如。\r\n人间岁月良易徂，别来眼暗齿发疎。\r\n山可泐兮海可枯，相思之念无时无。\r\n示好亦有明月珠，藏之怀袖不敢沽。\r\n屡欲致之乏飞鱼，侧身东望空踌躇。"
        },
        {
            "title": "古墓",
            "content": "不知何代公侯墓，酹坛欹倾牧儿聚。\r\n凄凉翁仲满身苔，独对寒松泣秋雨。"
        },
        {
            "title": "送鉴上人还故山",
            "content": "偶随流水出，不碍滞人间。\r\n道树多年别，空门此日还。\r\n瀑飞春涧净，云度晓窗閒。\r\n后会应难定，相思桂满山。"
        },
        {
            "title": "乌栖曲",
            "content": "白露生庭芜，明月照栖乌。\r\n栖乌啼不已，闺人中夜起。\r\n起视西北方，翩翩雁志翔。\r\n幽燕戍未返，云胡不凄伤。"
        },
        {
            "title": "放浪诗",
            "content": "放浪游名山，山水悦人意。\r\n穷日不知疾，行行转幽邃。\r\n空籁如风声，奇峰似云气。\r\n濯足就寒流，憩锡投古寺。\r\n长廊遇真僧，妙语发清秘。\r\n道我多隐情，喜我无从伪。\r\n愿言从此始，万事尽捐弃。\r\n相从了余生，共践真实地。"
        },
        {
            "title": "幽处",
            "content": "幽处绝烦喧，白云常在门。\r\n高歌动涧壑，空境外乾坤。\r\n洗眼菖蒲水，轻身枸杞根。\r\n閒中存至乐，难与俗人言。"
        },
        {
            "title": "题画",
            "content": "翠羽立蒹葭，巨蟹行沮洳。\r\n狂僧淡墨间，无限沧洲趣。"
        },
        {
            "title": "蚕妇叹",
            "content": "吴侬三月春尽，蚕已三眠蚕正饥。\r\n家贫无钱买桑餧蚕不生丝。妇姑携篮自相语，\r\n谁知我侬心里苦。姑年二十无嫁衣，\r\n官中催税声如虎。无衣衣姑犹可缓，\r\n无绢纳官当破产。邻家破产已流离，\r\n颓垣废井行人悲。"
        },
        {
            "title": "和卢推官中秋遇雨",
            "content": "秋中唯此夕，雨蔽月圆时。\r\n握管沉幽思，临轩失旧期。\r\n孤灯花谩落，长会信成亏。\r\n宋玉悲潜长，安仁鬓亦衰。\r\n檐声悉里滴，星度暗中移。\r\n到晓休临鉴，霜髯只自欺。"
        },
        {
            "title": "短歌行",
            "content": "忆蜍游中林，鸟鸣兰蕙芳。\r\n重来岂云久，草木倏已黄。\r\n乙鸟始辞去，群鸿复南翔。\r\n天道有代谢，人生安得常。\r\n促促不我留，譬如石火光。\r\n红颜日以瘁，玄发日以霜。\r\n载念泉下人，宁不增悲伤。\r\n聆我短歌行，歌短意则长。"
        },
        {
            "title": "寄闽中溪寺",
            "content": "独宿闽溪寺，中宵梦自惊。\r\n月斜移树影，风急转滩声。\r\n起对清秋色，难为远客情。\r\n云山千万叠，何处是神京。"
        },
        {
            "title": "秋日过子陵钓台",
            "content": "不将华衮换羊裘，冷对青山到白头。\r\n说与往来名利客，经过台下莫维舟。"
        },
        {
            "title": "石室",
            "content": "石室閒眠过午钟，看来唯我最疎慵。\r\n生憎俗客妨幽趣，不与樵夫说定踪。\r\n麋下磵阴时引子，鹤归林表只依松。\r\n人生未解休心去，多向尘区叹不逢。"
        },
        {
            "title": "山中月夜",
            "content": "秋月满疎林，林影自零乱。\r\n白猿啼一声，山空夜将半。"
        },
        {
            "title": "筼房暑中寄诗依韵酬答",
            "content": "豀翁若冰雪，明净不受涅。\r\n经岁断知闻，使我心菀结。\r\n佳句来清风，足以酒炎热。\r\n山中有奇事，迟向秋深说。"
        },
        {
            "title": "萧阜水仙花",
            "content": "江妃楚楚大江湄，玉冷金寒醉不归。\r\n待得天风吹梦醒，露香清透绿云衣。"
        },
        {
            "title": "骖服腾飞行",
            "content": "有客乘车建其，四牡骖服腾飞，\r\n华绶杂佩陆离，指顾绰有余辉。\r\n贲然到我柴扉，我生靡识轻肥。\r\n旋穿敝屣粗衣，延之欲语襟期。\r\n客言子其病而，胡不与世推移。\r\n余曰子言诚非，穷达有命有时。\r\n与其如脂如韦，孰若饭糗羹藜。\r\n颜子陋巷审饥，尼父尝称庶几。\r\n恬淡道德之基，不义富贵奚为。\r\n将子勿复致辞，吾志非君所知。"
        },
        {
            "title": "旅夜",
            "content": "秋宵似岁长，旅馆更荒凉。\r\n灯暗鼠出穴，天寒虫近床。\r\n羁栖弥岁月，老大易悲伤。\r\n幸有茅庐在，何为别故乡。"
        },
        {
            "title": "汤婆",
            "content": "野翁有汤婆，爱逾美淑姬。\r\n眡之若彭亨，虚中而无为。\r\n冬日则饮汤，身唯一衲随。\r\n曾不涴脂粉，简洁良易资。\r\n终宵暖吾足，贞静无邪思。\r\n德音之所同，可作偕老期。\r\n誓不中道绝，若彼氓蚩蚩。\r\n作诗以遗婆，婆听当勿疑。"
        },
        {
            "title": "题画",
            "content": "蒲长何已折，秋水碧相涵。\r\n日照沙洲暖，鸳鸯睡正酣。"
        },
        {
            "title": "晓别故人",
            "content": "别日不易数，相逢多故情。\r\n为吾留一宿，同子话三生。\r\n月印秋灯白，霜添夜气清。\r\n晨钟缘底事，还又动离声。"
        },
        {
            "title": "秋晓访菊",
            "content": "醉陶为尔早辞官，醒屈曾将当夕餐。\r\n我爱露丛深似染，晓寻特地犯清寒。"
        },
        {
            "title": "陌头",
            "content": "陌头游子矜年少，争把夭桃林貌红。\r\n老眼看来浑似梦，开时便与落时同。"
        },
        {
            "title": "远游",
            "content": "林憩无完室，舟行避恶滩。\r\n异乡为客久，浮俗定交难。\r\n草引春愁长，霜侵晓梦残。\r\n忽闻城角动，归思若为安。"
        },
        {
            "title": "无心",
            "content": "出本无心倦即归，悠悠天地一支离。\r\n此真难与时人说，惟有山云乃得知。"
        },
        {
            "title": "夜禅",
            "content": "岩房静坐夜方中，无相无缘智境融。\r\n未始将心空万法，曾知万法本来空。"
        },
        {
            "title": "蒲萄",
            "content": "玉瀣乘旒晚，天浆满珞秋。\r\n孟佗消不得，压取换凉州。"
        },
        {
            "title": "江上与故人暂会复别",
            "content": "交朋似君少，澹泊自真宗。\r\n不记何年别，翻惊此地逢。\r\n烟波涵暮景，霜露改秋容。\r\n又说天台去，天台千万峰。"
        },
        {
            "title": "拟古",
            "content": "容易三年另，缠绵万里情。\r\n梦中频见面，终是不分明。"
        },
        {
            "title": "春日怀人",
            "content": "林岭春云满，陂湖春水多。\r\n旧乡书不到，久客意如何。\r\n老去长牢落，悲来一啸歌。\r\n故人今在否，相忆梦青萝。"
        },
        {
            "title": "洞霄宫",
            "content": "山势逶迤九锁分，洞天终自异人群。\r\n君王在昔曾游幸，故老犹今述见闻。\r\n瀑溅鹤衣明似雪，气蒸龙穴暗成云。\r\n梦回髣髴鸣笙磬，定有游仙拜老君。"
        },
        {
            "title": "效陶四首用葛秋岩韵",
            "content": "眼前几富贵，变灭同浮烟。\r\n举非吾所钦，眷然思古先。\r\n穷达无二道，彭{伤亻换歹}可齐年。\r\n中心既昭彻，万象皆澄鲜。"
        },
        {
            "title": "雁山灵峰寺",
            "content": "谢公岭下灵峰寺，诺讵罗曾向此居。\r\n入洞不知归寺路，乱峰相倚上空虚。"
        },
        {
            "title": "桐溪",
            "content": "修梧散瑶碧，溪水涵清漪。\r\n凡翼毋饮栖，凤鸟当来仪。\r\n山人以自鸣，俗士安能知。\r\n陵谷可变迁，此志当勿移。"
        },
        {
            "title": "江上留滞有作",
            "content": "寂寥谁与共，华发卧沧洲。\r\n月照空堂夕，蛩吟坏壁秋。\r\n故人稀问讯，远客易生愁。\r\n安得如沙鸟，烟波任去留。"
        },
        {
            "title": "山深",
            "content": "山深懒开门，忍饥卧风雪。\r\n忽闻檐外声，知有崖松折。\r\n水边盘陀石，中夜亦冻裂。\r\n西顶幽人来，清晓为予说。"
        },
        {
            "title": "雪屋",
            "content": "风落晓空寒，茅檐一尺宽。\r\n乱声依竹密，斜片打窗残。\r\n绝谷炊烟断，开门去路难。\r\n枕书眠只昼，人说似袁安。"
        },
        {
            "title": "赵白云宗丞以诗送惠柳下谒浙西宪使包宏斋命",
            "content": "宏斋伊洛宗，白云风雅主。\r\n二公在斯世，光艳烛寰宇。\r\n白云归帝乡，宏斋庇寒士。\r\n出处虽小殊，怜才酷相似。\r\n吟诗贫到骨，白云古知音。\r\n吹送宏斋前，雄词重南金。\r\n乘流春浩荡，变化那可测。\r\n君不见北溟有鱼会风云，一举自然生羽翼。\r\n\r\n【注释】：【原题】：\r\n赵白云宗丞以诗送惠柳下谒浙西宪使包宏斋命余同赋"
        },
        {
            "title": "湖亭",
            "content": "一堤杨柳青丝輭，百顷芙蕖锦障开。\r\n中有閒人心似水，坐看沙鸟镜中来。"
        },
        {
            "title": "冯深居挽词",
            "content": "天地一深翁，匡庐气所钟。\r\n亲传厚斋业，优得考亭宗。\r\n劲筇霜崖竹，高标雪峤松。\r\n沧溟含雅量，干莫避辞锋。\r\n元老皆知敬，憸夫独不容。\r\n畏涂尝跌足，道院暂潜纵。\r\n冤白州麾晚，身亡奠斝重。\r\n魂应归帝所，人尽哭堂封。\r\n有道存方册，无名上景钟。\r\n死生今隔异，湖海昔过从。\r\n芻束无繇致，愁凝五老峰。"
        },
        {
            "title": "秋浦老渔",
            "content": "秋浦老渔人不识，清溪数湾船一只。\r\n钓竿垂垂钓丝直，眼光过似豀光碧。\r\n得鱼归来不自吃，开笼分与白鷳食。\r\n却来独坐矶头石，对著斜阳诵周易。\r\n恐是渭滨姜子牙，安得文王与同车。"
        },
        {
            "title": "柳下吟",
            "content": "妸娜绿杨阴，深於夏屋深。\r\n居来身自在，胜与俗浮沉。\r\n坐暑堪忘箑，乘风或散襟。\r\n清閒消不尽，乞与野莺吟。"
        },
        {
            "title": "咏梅",
            "content": "仙姿孤洁甚，不与众芳期。\r\n的皪临寒涧，凄清闯短篱。\r\n祗愁风作恶，最与雪相宜。\r\n野叟心偏爱，莓苔古怪枝。"
        },
        {
            "title": "凤仙花",
            "content": "何年凤背古仙人，草木之中自化身。\r\n丹袂翠翘秋色里，犹资沆瀣养精神。"
        },
        {
            "title": "松竹间",
            "content": "瘦竹老松间，閒房仅容膝。\r\n栖迟非一朝，谢遣用三术。\r\n泉落双涧清，云消从山出。\r\n谁能强予迁，爱此成痼疾。"
        },
        {
            "title": "别友",
            "content": "十年踪迹与君同，今日魂销执手中。\r\n自是交深难话别，不关秋雨又秋风。"
        },
        {
            "title": "自爱",
            "content": "衣裳唯毳衲，饱啄只箪瓢。\r\n翻为生涯薄，能令世虑消。\r\n寒花香不远，病木叶先凋。\r\n自爱秋风里，云山共寂寥。"
        },
        {
            "title": "春夜梦中得观与心为度身将世作仇一联既觉而",
            "content": "高人持远流，净行在林丘。\r\n观与心为度，身将世作仇。\r\n不曾过午食，常满六时修。\r\n苦海人求度，师应驾法舟。\r\n\r\n【注释】：【原题】：\r\n春夜梦中得观与心为度身将世作仇一联既觉而足成四韵寄修观者"
        },
        {
            "title": "深居",
            "content": "深居在空闲，颇适静者性。\r\n门外远游尘，落叶满荒径。\r\n阳光下西垂，东岭有余映。\r\n焚香读楞伽，唯许山鬼听。"
        },
        {
            "title": "日铸山中阻雪",
            "content": "来访幽人宿，春风未变和。\r\n水声依涧远，雪意向山多。\r\n坡竹摧新粉，杉失旧柯。\r\n山童晓相报，鹿迹夜曾过。"
        },
        {
            "title": "煨芋",
            "content": "隐者似孤云，都忘厌与忻。\r\n渔樵每争席，鸾鹤自为群。\r\n地僻云常满，山高日易曛。\r\n蹲鸱煨正熟，不与俗人分。"
        },
        {
            "title": "送人归金华",
            "content": "此去金华水作程，扁舟定是过严陵。\r\n高山蔽日寒多雾，浅濑通潮夜不冰。\r\n汉代丝风应自咏，故乡三洞与谁登。\r\n拟从别后题书寄，又怕征鸿未可冯。"
        },
        {
            "title": "厌雨",
            "content": "连宵雨如泻，老耳聩不闻。\r\n晓涧已流衍，山川犹出云。"
        },
        {
            "title": "天台野兴",
            "content": "短策堪扶老，飘飘野兴浓。\r\n山行不知远，真侣或相逢。\r\n积溜空幽石，长萝上古松。\r\n今宵随处宿，难定在何峰。"
        },
        {
            "title": "箴放心",
            "content": "养形而放心，譬若树抱蝎。\r\n表似内已虚，识者为憯怛。\r\n形瘁或当腴，心蠹不可活。\r\n先民有格言，勿使本先拨。"
        },
        {
            "title": "邃谷",
            "content": "邃谷居来久，寥寥绝众喧。\r\n云深通药径，草长失柴门。\r\n静爱寒山色，閒寻野水源。\r\n清虚乃吾事，不与俗人言。"
        },
        {
            "title": "荒径",
            "content": "幽径任蓬蒿，衡门闭亦牢。\r\n驹寒宜在谷，鹤倦懒鸣皋。\r\n老树根流髓，重岩石长膏。\r\n樵童更閒静，听我读离骚。"
        },
        {
            "title": "山栖",
            "content": "十载栖山楹，影不入州县。\r\n地偏交易绝，心閒体逾健。\r\n脱粟无宿储，坏衣多断线。\r\n人皆为吾忧，吾乐未尝变。\r\n上下岩壑间，幽赏不知倦。\r\n一一全天真，断断非饰缘。\r\n西峰炼金客，邂逅时相见。\r\n谈笑辄忘形，殊亦谐素愿。\r\n古者贤达人，道或在贫贱。\r\n往躅良可循，维以谨缱绻。"
        },
        {
            "title": "不出",
            "content": "晚暮衰慵剧，因寻此地居。\r\n山深常见鹿，溪浅少藏鱼。\r\n野径归烟僻，寒窗映水虚。\r\n松枯生藓遍，梅老著花疎。\r\n对月空尘翳，眠云晤卷舍，\r\n以閒消苑结，因静得真如。\r\n兀坐多凭几，徐行不用车。\r\n公卿谁识我，猿鹤最知予。\r\n善贾休沽玉，全生愿作樗。\r\n终身期不出，颇自爱吾庐。"
        },
        {
            "title": "赠隐僧",
            "content": "高僧成独往，古路少人过。\r\n切柏贞心在，看山静意多。\r\n清钟生响答，空翠与云和。\r\n不解相随住，其如白发何。"
        },
        {
            "title": "送林弓寮归闽省觐竹豀中书往赴安豀县新任",
            "content": "当展经纶志，初为抚字官。\r\n五弦能自爱，百里几民安。\r\n此去还家便，知非行路难。\r\n蒍于歌一曲，先合尽亲欢。\r\n另我重云里，扬舲积雨余。\r\n预愁千里道，难寄一缄书。\r\n暂尔还豀馆，重来任石渠。\r\n明朝谩凝睇，舟已过桐庐。"
        },
        {
            "title": "地偏",
            "content": "地偏人到稀，倦客老柴扉。\r\n屈指同游尽，回头万事违。\r\n石泉清梦枕，山月冷禅衣。\r\n身与孤云合，无心自在飞。"
        },
        {
            "title": "送僧还山",
            "content": "閒云一片又飞还，松桂萧森满旧山。\r\n后夜有谁相伴在，自听泉落翠微间。"
        },
        {
            "title": "采莲曲",
            "content": "采莲莫伤根，伤根不成藕。\r\n因思藕不成，悔作征人妇。"
        },
        {
            "title": "古柏",
            "content": "庭前双柏子，曾入祖师禅。\r\n黛色参天古，贞心比石坚。\r\n材堪舟楫用，名在邶鄘篇。\r\n岁晚冰霜里，清标独蔚然。"
        },
        {
            "title": "散人咏",
            "content": "金散免鎔冶，木散逃斧斤。\r\n人散外荣辰，所以为散人。\r\n世皆贱吾散，引散吾自珍。\r\n偃蹇不任用，庶足全其身。"
        },
        {
            "title": "江上",
            "content": "无柰春芳损客心，每於江上独行吟。\r\n朝朝莫莫寒潮水，不似归愁一度深。"
        },
        {
            "title": "倣古思边",
            "content": "去年与君别，绿树闻啼鴂。\r\n今年当此时，忆君未归。\r\n音书难寄远，珠泪湿罗衣。"
        },
        {
            "title": "人生几何行",
            "content": "人生能几何，百年三万日。\r\n一半睡中消，余寿或难必。\r\n钟鼎与轩裳，总是牢笼物。\r\n贪夫所甘心，宛转无由出。\r\n富贵乾常劳，贫贱乾常逸。\r\n所以箕山人，不为唐尧屈。"
        },
        {
            "title": "秋色",
            "content": "西郊金气盛，庶物减华滋。\r\n萚萚丹枫雨，茫茫白草蓑。\r\n炎曦何怪淡，气噎若委迟。\r\n对此凄凉景，能无宋玉悲。"
        },
        {
            "title": "晚",
            "content": "暝色生前浦，日沉西岭树。\r\n隐约有孤僧，远入深云去。"
        },
        {
            "title": "观心",
            "content": "坐石夜观心，心明亡众覆。\r\n一沼水涵秋，千山月如昼。"
        },
        {
            "title": "樗栎",
            "content": "樗栎非时用，悠悠任散材。\r\n自归孤嶂下，已是十年来。\r\n世虑消除尽，閒门不得开。\r\n相过但清话，懒不置茶杯。"
        },
        {
            "title": "得两金铺乃秦汉门物以充水滴因作歌",
            "content": "弁翁挽我入吟庐，示以秦汉双金铺。\r\n摩挲已觉铜腥尽，色如朱砂工模糊。\r\n翁说多年弃中野，野人视之犹土苴。\r\n我心辄爱收拾归，用配魏台铜雀瓦。\r\n渟泉於中浅且清，玄颖由此生光晶。\r\n老夫生来亦好古，多翁於古能留情。\r\n阿房建章渺无所，此铺独入文房谱。\r\n资翁濡翰写诗词，千古遗音流乐府。"
        },
        {
            "title": "幽步",
            "content": "僻好唯泉石，深居任草莱。\r\n宁辞幽步远，且放好怀开。\r\n绿树莺求友，青坡雉应媒。\r\n因逢道人语，月出始能回。"
        },
        {
            "title": "送乡友归",
            "content": "青春欲尽时，鸟啼花乱飞。\r\n共起思乡恨，君归吾未归。\r\n临分重执手，老泪泾荷衣。"
        },
        {
            "title": "郊外春日",
            "content": "垂杨枭东负，桐花醉鸣鸠。\r\n地僻无行人，方塘水交流。"
        },
        {
            "title": "闽中岁暮怀吴中",
            "content": "冉冉年光尽，凄凄客思惊。\r\n疎狂轻万事，行役负平生。\r\n海月移松影，山风壮瀑声。\r\n寒宵频作梦，曾不离吴城。"
        },
        {
            "title": "朱静佳挽词",
            "content": "诗有盛唐内，人称一代雄。\r\n朱弦终自直，白简岂能公。\r\n官到升朝止，身随过电空。\r\n伤心千里马，力尽畏涂中。"
        },
        {
            "title": "客中会友",
            "content": "客涂方浩荡，岁物正萧条。\r\n相见江城暮，俱伤鬓发凋。\r\n阴云将变雪，寒水不成潮。\r\n明日还为别，离愁款易消。"
        },
        {
            "title": "余与筼房秋崖冬日会於水豀春复会於龟豀适逢",
            "content": "沙豀豀上看梅夕，苔径凉月晕黄。\r\n何事重寻老吟伴，为难同入少年场。\r\n和风澹澹行花坞，春水溶溶满柳塘。\r\n尚欲重听送神曲，只愁明月雨淋浪。\r\n\r\n【注释】：【原题】：\r\n余与筼房秋崖冬日会於水豀春复会於龟豀适逢祠山诞辰二翁有诗见贻依韵"
        },
        {
            "title": "收怀",
            "content": "为知不是功名骨，换着方袍入翠微。\r\n身事半生贫里过，家园千里梦中归。\r\n寻诗野寺云黏屐，采药名山露湿衣。\r\n似此疎狂争怪得，从来野鹤自难鞿。"
        },
        {
            "title": "遣兴",
            "content": "吾方慕孤贞，俗苦尚冯附。\r\n一身天地间，瓠落如大瓠。\r\n短寄无百年，倏忽已迟暮。\r\n平生清净禅，犹嫌被诗污。\r\n洗除岂诚难，心空灭万虑。\r\n更当寻亮公，竟入西山去。"
        },
        {
            "title": "身闲",
            "content": "身閒更喜交游绝，三径寥寥草树荒。\r\n但觉空门无住着，不知尘世有炎凉。\r\n吟残海月生松壁，定起山云满石床。\r\n何缘饥渴犹相累，拟觅幽人断谷方。"
        },
        {
            "title": "春夜梦游溪上如世传桃源与梵僧仙子偶具蟠桃",
            "content": "随意作清游，唯与筇竹偶。\r\n徘徊望原田，宛转赴林薮。\r\n隔溪更幽奇，欲往兴弥厚。\r\n渔人自知心，涉我不待叩。\r\n烂烂桃花明，粼粼白沙走。\r\n滩峻舟行迟，辍棹入崖口。\r\n乱峰青虬蟠，一瀑素霓吼。\r\n微径上青冥，高木挂星斗。\r\n梵宇金碧开，万象发蒙蔀。\r\n老僧雪眉和甘肃省语涤心垢。乘云者何人，\r\n笙鹤自先后。邀余过殊庭，\r\n酌以流霞酒。灵桃粲丹朱，\r\n仙饭杂芝糗。白鹿守天坛，\r\n彩烟生药臼，谓言保其真，\r\n物我尽芻狗。窗外铁钟鸣，\r\n惊觉复何有。乃知百年间，\r\n梦境匪长久。\r\n\r\n【注释】：【原题】：\r\n春夜梦游溪上如世传桃源与梵僧仙子偶具蟠桃丹液灵芝胡麻於云窗雾阁间请赋古诗颇有思致觉而恍然犹皮肤记忆五句云滩峻舟行迟乱峰青虬蟠一瀑素霓吼灵桃粲丹朱仙饭杂芝糗遂追述梦事足成一十七韵"
        },
        {
            "title": "为李少监赋秋崖歌",
            "content": "四时之气秋最清，千崖风骨方峥嵘。\r\n石黛碧玉迭照映，乔松老柏森纵横。\r\n上有白云可为佩，下有寒泉堪濯缨。\r\n樵夫仰视不敢上，鸾鹤日夜长和鸣。\r\n若有人兮似冰雪，以斯崖兮拟高洁。\r\n饮玄津兮餐玉屑，御清风兮朝帝阙。"
        },
        {
            "title": "送僧之华亭",
            "content": "忽尔来相别，携琴便出关。\r\n此行离日下，何事到云间。\r\n郭外遥通海，舟前少见山。\r\n应思旧栖处，樵屋过秋閒。"
        },
        {
            "title": "采莲曲",
            "content": "采莲惟采花，不敢采莲子。\r\n其中有苦意，与妾心相似。"
        },
        {
            "title": "雪窦山",
            "content": "寺在诸峰顶，寥寥远世纷。\r\n岩飞千丈雪，门掩万重云。\r\n地冷春疑晚，松深日易曛。\r\n孤猨清叫月，僧向定中闻。"
        },
        {
            "title": "废冢",
            "content": "荒划没颓垣，知是何人墓。\r\n高顶上牛羊，空间住狐兔。\r\n行旅为伤神，子孙在何处，\r\n飋飋起悲风，萧骚白杨树。"
        },
        {
            "title": "山中吟",
            "content": "山房更近仙翁井，汲水僧归秋夜永。\r\n石上行吟万境空，白猨叫在青松顶。"
        },
        {
            "title": "怀安养",
            "content": "净土虽周遍，标方必在西。\r\n一心无彼此，九品自高低。\r\n久别情无奈，重旭路不迷。\r\n依凭法藏愿，名字欲先题。"
        },
        {
            "title": "送人",
            "content": "送子西风里，令予起别愁。\r\n何时通远信，逾月在孤舟。\r\n野果经霜实，潮田带露收。\r\n明朝於此地，独自倚高楼。"
        },
        {
            "title": "游仙",
            "content": "喧嚣非所事，灵府自怡神。\r\n食每吸丹景，饱常漱玄津。\r\n洞览周八极，内照唯一真。\r\n体妙含至精，希微难具陈。"
        },
        {
            "title": "萧然",
            "content": "萧然一茅茨，远在青山郭。\r\n岁晚倦行游，来兹解缨络。\r\n功名人莫笑，吾志在丘壑。\r\n试问伏辕驹，何如九霄鹤。"
        },
        {
            "title": "今日",
            "content": "今日天气佳，悠然动清兴。\r\n桑间葚初熟，时复鸣戴胜同游尽萧散，\r\n野径亦幽夐。仰面看青天，\r\n长啸山谷应。"
        },
        {
            "title": "松竹堂",
            "content": "玉立诸君子，苍髯十八公。\r\n有此岁寒质，胡能媚东风。\r\n勿堕长房术，勿受秦皇封。\r\n深期老此堂，长与幽人同。"
        },
        {
            "title": "山中道士居",
            "content": "寂寂老仟家，苍山一迳斜。\r\n还丹延日月，洞府足烟霞。\r\n野鹤千年寿，灵桃风度花。\r\n岂知人世上，尘事乱如麻。"
        },
        {
            "title": "秋晚怀浙东故人",
            "content": "游人未归来，芳草又还歇。\r\n怅望江东云，久负山中月。\r\n扁舟在何处，一水不可越。\r\n相思千里间，日暮飞鸟没。"
        },
        {
            "title": "昨夜",
            "content": "昨夜三更风作恶，堕林橡栗如飞雹。\r\n山童清晓问禅翁，翁在定中都不觉。"
        },
        {
            "title": "百年",
            "content": "百年如大梦，梦中谁到老。\r\n贫贱固可怜，富贵亦何好。\r\n举世尽蚩蚩，醒寤苦不早。\r\n自古知几人，独在商山皓。"
        },
        {
            "title": "五朵峰",
            "content": "莫知小朵飞来日，慧理曾经指异踪。\r\n香润尽多西竺石，孤高亦有晋朝松。\r\n断无一干栖凡鸟，别有深泓卧老龙。\r\n绝项世上游不到，瑶丛清丽似芙蓉。"
        },
        {
            "title": "一身",
            "content": "一身谁与偕，病骨老穷崖。\r\n春雨苔封径，秋风叶江阶。\r\n翦云成隐服，煮石当清斋。\r\n樵宅时相过，言予有好怀。"
        },
        {
            "title": "记梦",
            "content": "吟是大乘禅，禅深梦亦仟。\r\n放身行碧落，古乐听钧天。\r\n骨换言方异，心空意始圆。\r\n手挼黄菊蕊，写放瀑厓边。"
        },
        {
            "title": "同友行山峰隐僧语",
            "content": "我本忘世人，有志在岩穴。\r\n欣逢会心友，提携步林樾。\r\n云中野僧居，树梢清磬发。\r\n不惮登陟劳，遂得造石窟。\r\n门前羃萝茑，座后翳松栝。\r\n结草为三衣，降龙在一钵。\r\n问我从何来。执手道契阔。\r\n食我青精饭，语我颇谆切。\r\n教我去众巧，使我守一拙。\r\n我诚服其言，毕志不敢越。\r\n他年定依止，相与定晚节。\r\n万事尽弃捐，饮涧茹薇蕨。"
        },
        {
            "title": "五洩龙井",
            "content": "五吉蜿蜒宅，幽深父老言。\r\n傍溪唯见瀑，度岭始知源。\r\n夹欲斜晖隐，空林夕电翻。\r\n屡闻当旱岁，噀雨出松门。"
        },
        {
            "title": "题逆贾",
            "content": "逆贾猖狂秉国钧，民彝帝业总成尘。\r\n虔刘几似刀兵劫，全活幸蒙天地仁。\r\n众醉有谁知甲子，独醒还自记庚申。\r\n鼎湖龙驭重回首，应悔当年错用人。"
        },
        {
            "title": "隐居二首",
            "content": "任术终当死术，为仁必得称仁。\r\n比似荣华灭族，何如贫贱修身。"
        },
        {
            "title": "浮萍寄水行",
            "content": "浮萍寄诸水，漂流本无要。\r\n倚水以为命，然后生意蕃。\r\n女子方在室，怙恃父母恩。\r\n及其既结发，托身向他门。\r\n室家以礼合，偕老古所敦。\r\n毕力闺中事，未尝惮其烦。\r\n夙兴崦夜寐，龟勉无后言。\r\n德音罔违越，生育皆充全。\r\n夫壻轻薄儿，翻覆何无端。\r\n青天起云雷，无风作涛澜。\r\n中情一朝异，弃旧淫新婚。\r\n宴尔如兄弟，视我同雠怨。\r\n非唯不见答，暴怒难具论。\r\n妃耦道遂丧，安能久自存。\r\n只怜妾薄命。仰天每长叹。\r\n愿还念昔者，无为卒相谖。"
        },
        {
            "title": "梅友",
            "content": "梅有岁寒姿，桃李非其偶。\r\n冰雪见凌厉，斯固梅之守。\r\n伊人清且妍，是曰梅之友。\r\n臭味得所同，不在金兰后。\r\n溪烟陇月间，幽其未尝负。\r\n中路勿弃捐，友道贵长久。"
        },
        {
            "title": "稻熟而遭巨浸以诗伤之",
            "content": "九秋禾正熟，三日雨滂沱。\r\n畎亩黄云失，沟塍白水多。\r\n岂知民已病，犹苦赋重科。\r\n父子难相保，流离可奈何。"
        },
        {
            "title": "曲木咏",
            "content": "拥肿仍卷曲，知经几度春。\r\n斯能无用者，绝似养生人。\r\n傥曰堪绳墨，安能逭斧斤。\r\n良材有何好，只以自灾身。"
        },
        {
            "title": "晚步",
            "content": "晚策信所往，幽怀那可穷。\r\n孤村流水外，古木乱山中。\r\n雨过天容净，风收地籁空。\r\n淡烟归独鸟，深涧饮长虹。\r\n日下青峰表，潮生沧海东。\r\n光吞群象没，气混百川雄。\r\n椓杙知樵子，乘舟识钓翁。\r\n閒身天与健，萧散复谁同。"
        },
        {
            "title": "怀归西国",
            "content": "此世为何世，吾身亦幻身。\r\n固应常邈邈，其可效频频。\r\n饯日怀乡国，闻莺忆故人。\r\n得归方始乐，久客厌风尘。"
        },
        {
            "title": "隐居二首",
            "content": "流水保尝有竞，閒云本亦无心。\r\n静者不殊云水，悠然自乐山林。"
        },
        {
            "title": "山中",
            "content": "世独休分渭与泾，鸿飞只合自冥冥。\r\n也知鬓发变霜雪，终爱山光来户庭。\r\n蟇傍花阴窥蛱蝶，蜾归筠管祝螟蛉。\r\n从今万事教抛弃，尽读香山一藏经。"
        },
        {
            "title": "吴中灵岩寺",
            "content": "离宫今作寺，往事日荒芜。\r\n越女承恩宠，吴王失霸图。\r\n屧廊斜带岭，香径直通湖。\r\n莫上琴台望，风烟满旧都。"
        },
        {
            "title": "溪翁",
            "content": "青山映溪三十里，水中白石何齿齿。\r\n是非不入溪翁耳，生涯只在清溪里。\r\n终日矶头坐碧藟，钓丝入潭鱼唯唯。\r\n得鱼满笼浑家喜。溪光似镜山如黛，\r\n不是溪翁不知爱。"
        },
        {
            "title": "江上",
            "content": "烟生浦欲无，日莫潮初落。\r\n客帆何处来，又近垂杨泊。"
        },
        {
            "title": "深居",
            "content": "千岩万壑幽深地，一钵三衣自在身。\r\n断定不行朝市路，无因犹识利名人。"
        },
        {
            "title": "樗散",
            "content": "樗散不任用，居然老空林。\r\n柴门绝车马，径草三尺深。\r\n静对西山云，颇觉谐素心。\r\n此外非所知，谁言有华簪。"
        },
        {
            "title": "奉酬盐仓李丈金橘银鱼之什",
            "content": "为有风流贺季真，道斋从此往来频。\r\n锦囊牙轴诗千卷，金橘银鱼酒一巡。\r\n见我每呼莲社客，看君还是竹林人。\r\n有时夜话寒更尽，明日相逢语又新。"
        },
        {
            "title": "田家",
            "content": "田家翁媪颇自适，翁解耕耘妇能织。\r\n官中租赋无稽违，所养牛羊亦蕃息。\r\n岁时力作不徒劳，桑柘满园禾黍高。\r\n皆因勤俭百事足，老身不复愁逋逃。\r\n儿女长成毕婚嫁，只在东邻与西舍。\r\n翁头时复有新篘，亲戚团栾乐情话。\r\n神前祭赛宜丰腴，家中衣饭随精粗。\r\n县吏下乡鸡犬尽，但愿官府无追呼。"
        },
        {
            "title": "几夜",
            "content": "几夜自听松雪响，西峰道者不曾来。\r\n今朝拟得寻幽话，溪路清寒却又回。"
        },
        {
            "title": "晓坐",
            "content": "梦破不成寐，茅斋坐清晓。\r\n他山已击钟，独树初啼鸟。\r\n四体既调柔，众境亦深窈。\r\n素书未终轴，朝光射林杪。\r\n任性无外求，一静万缘了。\r\n何事尘中人，百年徒扰扰。"
        },
        {
            "title": "忠文洪相公挽辞",
            "content": "间气钟河岳，深衷悟冕旒。\r\n雄文惊万古，劲节凛高秋。\r\n清庙弦何绝，明堂柱不留。\r\n我生蒙许兴，洒泪莫能休。"
        },
        {
            "title": "桐庐县",
            "content": "潇洒桐庐县，名闻汉代余。\r\n民风尚耕钓，土物富薪蔬。\r\n江水连衢港，云山带越墟。\r\n终期置茅屋，邻近钓台居。"
        },
        {
            "title": "雪霁别乡",
            "content": "雪霁别乡关，经行百里间。\r\n溪流殊荡漾，山色正{左文右阑}{左文右扁}。\r\n民散无多户，程途转几湾。\r\n衰龄垂八十，未必又重还。"
        },
        {
            "title": "归梦",
            "content": "几岁远辞家，劳生讵有涯。\r\n客居终不稳，诗鬓独先华。\r\n扫叶江风厉，侵床山月斜。\r\n念归归未得，清梦入烟霞。"
        },
        {
            "title": "龙井",
            "content": "崖井涵虚碧，心尘望即空。\r\n遥通沧海脉，近出白云峰。\r\n旱夕翻为雨，饥年屡变丰。\r\n小鱼才似叶，谁识是真龙。"
        },
        {
            "title": "怀天童故栖",
            "content": "高僧住太白，给侍来天童。\r\n东岭极遐旷，西岩亦玲珑。\r\n神龙宅其巅，风云自相通。\r\n久别劳梦寐，何当返山中。"
        },
        {
            "title": "西明落照",
            "content": "幽居面西岭，窗几有真趣。\r\n睡觉无人声，残阳在高树。"
        },
        {
            "title": "深居",
            "content": "荣华不入梦，於焉谢忧责。\r\n深居三十年，禽猿尽相识。\r\n白日久知心，孤云本无迹。\r\n丈室常寂然，焚香自终夕。"
        },
        {
            "title": "云泉吟",
            "content": "此心长是爱云泉，平澹相亲六十年。\r\n纵使流归沧海去，清声只在屋头边。"
        },
        {
            "title": "遣兴",
            "content": "七十七岁潜山翁，见闻已尽如盲聋。\r\n只在山边水边住，了得人空我亦空。\r\n铁心石肠安晚节，未输金口而木舌。\r\n此真难与时人说，明知独有高空月。"
        },
        {
            "title": "西风",
            "content": "西风似识野夫心，吹叶填门日渐深。\r\n童子切须休扫著，要他朝夕助秋吟。"
        },
        {
            "title": "物外",
            "content": "物外烟霞古，幽深断送迎。\r\n聩僧唯反听，啼鸟自春声。\r\n望岳山心静，临池水观成。\r\n岂知趋世者，终日但营营。"
        },
        {
            "title": "野寺",
            "content": "野寺居来岁月长，幽深真是隐人乡。\r\n怪枝结顶青松古，巨石分流碧涧长。\r\n拈弄诗章非俗事，断除禅病得良方。\r\n因悲窃国亡身者，枉作尘劳梦一场。"
        },
        {
            "title": "茅茨",
            "content": "千重青嶂底，坐卧一茅茨。\r\n栖息今成乐，兴亡总不知。\r\n林居独脚鬼，壁画九头龟。\r\n自是山林样，休嫌欠入时。"
        },
        {
            "title": "客袂",
            "content": "客袂只翩翩，家林何处边。\r\n天寒愁远道，木落感衰年。\r\n惨澹渔村日，凄凉雁渚烟。\r\n秋来更多疾，空有梦归田。"
        },
        {
            "title": "空山",
            "content": "空山一草庐。住来忘岁月。\r\n孤身同梦幻，两鬓任霜雪。\r\n纷纷蛮触争，颇若大琐屑。\r\n予虽知其然，不欲有分别。"
        },
        {
            "title": "怀友",
            "content": "客路东西又晚秋，相思空上水边楼。\r\n嫌他新雁无情煞，不带书来只带愁。"
        },
        {
            "title": "效陶四首用葛秋岩韵",
            "content": "山深自无暑，五月草树寒。\r\n颇有遁世乐，得之亦非难。\r\n岩翁我同流，邂逅成清欢。\r\n回首功名人，琐琐不足观。"
        },
        {
            "title": "三术",
            "content": "利禄与名称，拘囚岂易胜。\r\n由来立仗马，有愧脱鞲鹰。\r\n达者知求解，贪夫反自矜。\r\n吾方用三术，止观足堪凭。"
        },
        {
            "title": "鄞中送坦上人归故里",
            "content": "白云相见初，而子独知予。\r\n世态易翻覆，道交难间疏。\r\n三江同远棹，此日晚离袪。\r\n莫放音书绝，东来有鲤鱼。"
        },
        {
            "title": "题东皋",
            "content": "东皋纵遐目，生意良自多。\r\n鱼跃喜冰释，鸟语乘春和。\r\n芳兰馥余荄，名花眩乔柯。\r\n倦客独无依，奈此庶物何。"
        },
        {
            "title": "鄞江送友",
            "content": "西风日夜起，江上枫叶赤。\r\n可怜未归人，复送行远客。\r\n相见鬓毛改，转觉世路迫。\r\n他日慰相思，岂必在书尺。\r\n薄俗能移人，出处当自力。"
        },
        {
            "title": "晨步",
            "content": "茅堂清潄罢，随意涉西陵。\r\n茅屋冰千柱，高峰雪一棱。\r\n水浑潮已长，霞淡日初升。\r\n更欲过前浦，渔舟唤不譍。"
        },
        {
            "title": "閒静词",
            "content": "自从住山来，未尝离於山。\r\n予爱山之静，山亦多予閒。\r\n閒静两相得，悠然真意存。\r\n白云乃知此，难与躁者言。"
        },
        {
            "title": "阙题",
            "content": "饮罢唯图睡快，老来不作书痴。\r\n一味古人糟粕，谁能更辨醇醨。"
        },
        {
            "title": "秋感",
            "content": "霜露变群物，游子难为情。\r\n吾亲隔重泉，奈此风叶声。"
        },
        {
            "title": "竹边",
            "content": "野性何曾计此身，老来方觉负初心。\r\n故山无地堪栽竹，犹傍人家看竹林。"
        },
        {
            "title": "吾年",
            "content": "吾年易逾迈，感慨难具陈。\r\n齿发半缺秃，肌肤多不仁。\r\n屏迹於空山，几与木石邻。\r\n忆昔少年时，秉志将求伸。\r\n所交四方士，一一非常人。\r\n论文穷道要，日夕长相亲。\r\n逝者若流水，存者犹参辰。\r\n辗转空怀思，欲见终无因。\r\n新知弃玼贱，坐卧唯一身。\r\n余生谅非久，当为灰与尘。\r\n存亡固可念，亦复徒伤神。\r\n於焉息吾卢，静然全天真。"
        },
        {
            "title": "闭户",
            "content": "闭户晶我事，山光满盈几。\r\n饭余曲肱睡，一觉颇酣美。\r\n心平不作梦，境寂如止水。\r\n山童为煎茶，茶熟我当起。"
        },
        {
            "title": "裒集诗藁",
            "content": "吾学本经论，上之契无为。\r\n书生习未忘，有时或吟诗。\r\n兴到即有言，长短信所施。\r\n尽忘工与拙，往往不修辞。\r\n唯觉意颇真，亦复无邪思。\r\n事物皆寓尔，又岂存肝脾。\r\n老来欲消閒，裒集不定期自嗤。\r\n聊以识吾过，吾道不在兹。"
        },
        {
            "title": "春感",
            "content": "一年春色已摧残，水满陂塘草树寒。\r\n转觉归愁消不得，杜鹃声里泪阑干。"
        },
        {
            "title": "送王逸人",
            "content": "閒身如野鹤，天地一虚巢。\r\n山水琴中趣，松筠世外交。\r\n怀亲逢远信，开封卜归爻。\r\n更说云门好，相期共结茅。"
        },
        {
            "title": "传声问我",
            "content": "问我是何人，空门旧隐沦。\r\n因知身世假，养得性情真。\r\n短景将沉照，枯株不受春。\r\n古来黄绮辈，亦复懒称臣。"
        },
        {
            "title": "落叶",
            "content": "落叶重得与砌平，流泉澹澹入池清。\r\n无人训我无人到，独自吟诗独自行。"
        },
        {
            "title": "调琴",
            "content": "群动夜中息，霜清月满林。\r\n野僧无俗事，幽与寄瑶琴。\r\n澹澹思归操，悠悠太古心。\r\n希声在自得，不必为知音。"
        },
        {
            "title": "藤杖",
            "content": "楖栗古藤杖，偃蹇如虬龙。\r\n伊昔访婚人，得之天柱峰。\r\n眡尔如良朋，出处常相从。\r\n渡水逾万折，穿云或千重。\r\n忽於风雨时，狡狯夸灵踪。\r\n使我失冯倚，瓠落无所容。"
        },
        {
            "title": "言志",
            "content": "凡物无美恶，适俗斯见收。\r\n荆玉铁强献，随珠毋暗投。\r\n苟曰道不同，其可相为谋，\r\n知已尽沦丧，吾生行且休。"
        },
        {
            "title": "送敬从可上人",
            "content": "爱君心似我，十载共随缘。\r\n离别从兹始，音书何处传。\r\n岭云迷晚寺，江水入春田。\r\n遥忆归栖后，松门独夜禅。"
        },
        {
            "title": "閒乐",
            "content": "只以閒为乐，宁论是与非。\r\n安身唯草座，终岁掩柴扉。\r\n水蓏收菱芡，山粮采蕨薇。\r\n几回清梦去，还共白云飞。"
        },
        {
            "title": "宋氏林园",
            "content": "径穿荒草入，门向断河开。\r\n不是君居此，应无人到来。\r\n种花逢雨活，接树待春回。\r\n冷笑求名者，衣间有俗埃。"
        },
        {
            "title": "农家",
            "content": "农家何所知，邻里自相宜。\r\n草径东风软，茅檐春日迟。\r\n数鸦鸣秃树，一犊卧荒陂。\r\n酒熟相留醉，於人不作期。"
        },
        {
            "title": "竹居",
            "content": "檐外竹珊珊，空房住一间。\r\n无人曾到此，老子有余闲。\r\n士蚀铜樽绿，苔滋粉壁斑。\r\n於焉自成乐，遮莫笑痴顽。"
        },
        {
            "title": "纪事",
            "content": "庸贾狗鼠辈，龌龊无足观。\r\n少小为博徒，狭斜恣游般。\r\n凭附椒房宠，濫吹於王官。\r\n匿罪而言功，虚声尚欺谩。\r\n以之致鼎贵，真如沐猴冠。\r\n擅命十五年，肆毒侔蝾蚖。\r\n仁脉为之绝，善类为之殚。\r\n纳侮於北邻，徵盟日嚣讙。\r\n兵戈满四海，天步极艰难。\r\n鄂汉距江淮，列郡多创残。\r\n人命若菅蒯，闻这心胆寒。\r\n王家急军食，耕者不得餐。\r\n罪大已难逭，犹思揜其奸。\r\n驾言督诸军，翱翔向江干。\r\n小器不自量，妄冀於曹瞒。\r\n潜欲移帝室，微辞启其端。\r\n贤哉夏金吾，直气生忠肝。\r\n立欲碎其首，无奈师旅单。\r\n奸谋既已洩，跼蹐方自叹。\r\n畏诛竟宵遁，鸮鵩铩羽翰。\r\n逆贼幸屏迹，宗社得再安。\r\n勤王毕云会，圣虑行小宽。\r\n祖宗德泽深，国体宜无瘢。\r\n指日恢中原，以尽万国欢。"
        },
        {
            "title": "喜雪",
            "content": "北风吹同云，惨澹日已夕。\r\n枕上闻霰零，须臾映窗白。\r\n晓来篱户间，平地忽过尺。\r\n群峰静缭绕，弥望无寸碧。\r\n栖鸟噤不鸣，空山断行迹。\r\n古木摧危梢，荒崖失奇石。\r\n瑞色遍天壤，膏润归宿麦。\r\n螟蟊深入地，沴气亦消释。\r\n丰年信可占，岂复忧民食。\r\n野老不知寒，欢声动阡陌。\r\n聊作喜雪歌，仰谢天钧力。\r\n歌长遣谁和，写寄西峰客。"
        },
        {
            "title": "舟行",
            "content": "艇子归来月未升，汀洲宛转夕烟凝。\r\n荧荧一点垂杨下，知是渔人结网灯。"
        },
        {
            "title": "杜鹃",
            "content": "游魂变化事无涯，吴蜀相望万里赊。\r\n回首故宫归不得，声声啼血染山花。"
        },
        {
            "title": "送兄",
            "content": "龙井山中枫叶愁，古塘桥外送行舟。\r\n明朝相忆在何处，孤雁叫霜人白头。"
        },
        {
            "title": "林和靖孤山旧隐",
            "content": "抱璞肯自剖，藏之在深椟。\r\n嗟彼荆山人，不能卫其足。\r\n生先有良贵，那爱分□禄。\r\n閒居五十年，祗着山人服。\r\n华衮有何好，此服安且燠。\r\n童鹤亦清真，梅边伴幽独。\r\n身后无子孙，高风许谁续。\r\n疎澹水边萤，飞来照吟屋。"
        },
        {
            "title": "地远",
            "content": "地远无人迹，心閒见物情。\r\n洞中飞石燕，崖顶住山精。\r\n仟木开花异，灵泉吐溜清。\r\n幽栖已成趣，不复问浮名。"
        },
        {
            "title": "归来",
            "content": "归来岩下养衰形，日日眠云听瀑声。\r\n但爱一閒堪佚老，翻思万卷是劳生。\r\n人嫌草座麻衣陋，自守芝翁木客盟。\r\n没齿如斯吾事足，更无他事可关情。"
        },
        {
            "title": "游越",
            "content": "吴客来游古越都，缅怀前事更踟蹰。\r\n高峰篆刻空秦望，遗庙丹青尚禹谟。\r\n佛屋几迁王令宅，官租半入贺家湖。\r\n日斜欲返烟城去，柳下春般吵受呼。"
        },
        {
            "title": "清苕",
            "content": "清晓泛苕滨，长歌拨櫂频。\r\n山川开霁景，草木畅余春。\r\n野老知閒趣，沙鸥似故人。\r\n绝胜拈尘尾，驾说弊精神。"
        },
        {
            "title": "人生几何行",
            "content": "人生百年间，何殊旅亭客。\r\n少壮不可留，渐觉衰老迫。\r\n纵使功业成，谁能免形役。\r\n长歌归去来，山中煮白石。"
        },
        {
            "title": "水村即事二首",
            "content": "草径别通村墅，柴门只对河塍。\r\n老妇自安鸡栅，小儿解守鱼罾。"
        },
        {
            "title": "閒门",
            "content": "閒门绝尘鞅，松栝皆肺肺。\r\n言忘见道真，静极闻天籁。\r\n野菜宁加糁，山衣或无带。\r\n此心苟不欺，贫贱亦何害。"
        },
        {
            "title": "惠莲峰诗以为谢",
            "content": "月汀家在帝王都，不藏歌舞唯藏书。\r\n旧诧邺侯三万轴，君家所藏还有余。\r\n寄我一诗辞缜密，言言皆自书中出。\r\n复来访我飞来阴，坐石分题更超轶。\r\n西山落日催归轩，执手西风伤别魂。\r\n他日终期到书室，一一与君重细论。"
        },
        {
            "title": "黄叶",
            "content": "吾心爱黄叶，不翅於南金。\r\n九月秋风高，柴门积来深。\r\n一一自掇拾，书我白头吟。\r\n吟成意谁与，拄颊对遥岑。"
        },
        {
            "title": "山中放歌",
            "content": "春草离离，秋兰猗猗，\r\n足纫吾衣。南山有芝，\r\n西山有薇，足乐吾饥。\r\n谁信谁疑，谁是谁非，\r\n足亡吾朵。或瘗或焚，\r\n或暴或沉，足为吾归。\r\n生桴死休，已而已而，\r\n出山何为。歌阕声消，\r\n隐几而息，梦为飞云。\r\n遨游八极，我为云邪，\r\n云为我邪。无待无得，\r\n窅然皆丧，自适夫道。"
        },
        {
            "title": "宁退耕岩维石隆湖隐皆尝有德於余图报未能而",
            "content": "吾生素无宠禄愿，自向空林灰百念。\r\n但存心地如砥平，不道人间有崖堑。\r\n皇天幸能念无辜，脱我险难归夷涂。\r\n天定胜人乃其证，纷纷谮舌胡为乎。\r\n四方交朋盈什百，反眼如同不相识。\r\n岂唯袖手不能援，多若苍蝇变白黑。\r\n独有空门三老人，或未褒面非交亲。\r\n奋身为余直其枉，恻隐如此宜称仁。\r\n思欲报之苦无力，但有此心匪石席。\r\n今日为异世人，俛仰存亡三太息。\r\n\r\n【注释】：【原题】：\r\n宁退耕岩维石隆湖隐皆尝有德於余图报未能而俱下世感念存亡哭以十韵"
        },
        {
            "title": "认坐",
            "content": "孤蟾如鉴明，照我坐寒更。\r\n列宿光芒淡，满林风露清。\r\n人行守犬吠，猿过宿禽惊。\r\n静趣凭谁会，忘言对短檠。"
        },
        {
            "title": "种菊",
            "content": "种菊东篱下，悠然寄隐情。\r\n不辞频抱翁，他日要餐英。"
        },
        {
            "title": "空中",
            "content": "空中窴至理，彼我两俱忘。\r\n自有心如铁，宁嫌鬓似霜。\r\n清泉随涧远，古屋入云长。\r\n此是吾安处，陶然乐未央。"
        },
        {
            "title": "落花",
            "content": "昨日名园锦万丛，一宵风雨树头空。\r\n浮华往往皆如此，谁解看花似梦中。"
        },
        {
            "title": "为山僧作松石歌",
            "content": "一片石，一株松。\r\n石如虎距松如龙，风云变化多灵踪。\r\n有僧托此憩寂寞，心与境会无尘容。\r\n记得当年采秀於天台万八千丈之深峰，石桥西畔曾相逢。"
        },
        {
            "title": "周草窗命题异人爪搯仙境图",
            "content": "幽斋众客多清如，弁翁开卷示此图。\r\n细画纤纤比毛发，老眼眴转眡若无。\r\n须臾神定乃能辨，蓬山圆峤连方荧。\r\n山川舯纡体势远，楼观缥缈棼桴铺。\r\n霓旌羽盖蔽空日，云軿鹤驭闪天衢。\r\n环丽绮错千万状，一一尽与人间殊。\r\n弁翁指陈更详悉，言是澄江惠氏所宝之旧物。\r\n昔有道人方外来，暮夜延之入其室。\r\n萧然独卧无灯明，时闻爪甲铿有声。\r\n明发道人不知处，但见桶底搯画成。\r\n吾知道人非小巧，物物之中存幻眇。\r\n更于爪画两俱忘，当与道人同一笑。"
        },
        {
            "title": "云门六寺即唐灵澈师旧隐",
            "content": "吟遍唐人句，玄踪不易攀。\r\n一溪清到郭，诸寺各依山。\r\n暮雨松花老，秋风药井间。\r\n唯应千岁后，华表鹤飞还。"
        },
        {
            "title": "世外",
            "content": "世外多幽胜，尘樊岂足云。\r\n泉声长似乐，山气自成云。\r\n观象知羲易，安禅悟竺坟。\r\n贵交休见忆，已与鹿麋群。"
        },
        {
            "title": "晓钟",
            "content": "梦觉风吹雨脚断，庵西斜月透疎松。\r\n披衣起坐不成寐，细听四山鸣晓钟。"
        },
        {
            "title": "即景",
            "content": "青山陇麦与人齐，莓子花开谢豹啼。\r\n牛背牧儿心最乐，缓吹桐角过前溪。"
        },
        {
            "title": "世路",
            "content": "世路饶风波，生平有终极。\r\n东西苦漂荡，鬓发非旧色。\r\n倦鸟怀安栖，老马思故枥。\r\n万类虽不齐，彼此各有适。\r\n富贵亦偶然，何须置胸臆。"
        },
        {
            "title": "阙题",
            "content": "大药生自心田，神方蕴乎灵府。\r\n不论火候抽添，万病自然良愈。"
        },
        {
            "title": "怀安养",
            "content": "惟吾与西佛，天性本相关。\r\n怊怅迷方久，浮沉苦海间。\r\n三心终不退，上辈必容攀。\r\n慈念应尤切，提携早共还。"
        },
        {
            "title": "秋日禅房",
            "content": "绝巘秋光里，禅房夜气清。\r\n天风吹鹤梦，山月照猿声。\r\n性懒诸缘绝，身閒四体轻。\r\n生来自萧散，不是强遗名。"
        },
        {
            "title": "野性",
            "content": "野性难谐俗，空林自葺茅。\r\n且教同木石，不是慕夷巢。\r\n竹树长阴合，风泉夜响交。\r\n山中无小草，那许世人嘲。"
        },
        {
            "title": "天目山僧隐居",
            "content": "卜居就穷崖，几席净如氾。\r\n三池更幽绝，澄澈皆可鉴。\r\n深处有蟠蛟，游子不敢瞰。\r\n独向月明时，临流学清梵。"
        },
        {
            "title": "秋胡诗",
            "content": "洁妇与秋胡，以礼成配匹。\r\n毕结方五朝，秋胡事行役。\r\n道涂既云远，年运亦易徂。\r\n日月迭相代，五回见荣枯。\r\n秋胡仁侯邦，音尘久疏绝。\r\n誓言奉姑嫜，秋霜拟贞洁。\r\n春日行采桑，援柯向前林。\r\n秋胡倏来归，相逢赠黄金。\r\n重义不受金，采采实筐篚。\r\n归来见夫婿，乃是赠金子。\r\n苦辞让其諐，投身入渊死。\r\n岂是不爱身，示心如此水。"
        },
        {
            "title": "灵乌篇",
            "content": "尝闻有灵鸟，其名为凤凰。\r\n九苞信嘉瑞，五色成文章。\r\n其宿必丹穴，其鸣在朝阳。\r\n有德斯出现，德衰还伏藏。\r\n始至於少皞，再巢於陶唐。\r\n舜恩被动植，闻韶复翱翔。\r\n闵其出非时，见歌於楚狂。\r\n仲尼叹不至，是亦为世伤。\r\n荡荡二千龄，孰能致斯祥。\r\n当今迈三五，君明臣且良。\r\n其或一来仪，足以慰万方。\r\n凤兮傥不来，吾泪徒滂滂。"
        },
        {
            "title": "喜晴",
            "content": "郊行雨初歇，野径泥犹滑。\r\n斜日照残云，云边飞鸟没。\r\n别浦有行舟，乘流櫂歌发。\r\n对景未能去，沙头待新月。"
        },
        {
            "title": "桂感",
            "content": "桂非桃李俦，露冷花始拆。\r\n馨香枝可取，欲以寄嘉客。\r\n道远莫能致，徘徊终日夕。\r\n别情因物感，千里未尝隔。"
        },
        {
            "title": "别馨桂山",
            "content": "与君相见各华颠，握手松间感变迁。\r\n能记灵山同听日，不疑绛县老人年。\r\n难寻旧梦悲蝴蝶，替说新愁赖杜鹃。\r\n无奈匆匆又还别，有诗须寄武康船。"
        },
        {
            "title": "自鄞江东泛舟至黄山桥度岭游白云寺",
            "content": "望望白云居，崔嵬在碧虚。\r\n水穷方度岭，石峻不容车。\r\n旧爱松萝顶，重来笋蕨余。\r\n却怜清绝景，无地着吟庐。"
        },
        {
            "title": "旅况",
            "content": "日暮投村馆，凄然逆旅情。\r\n地荒频有盗，城远不闻更。\r\n度岁无多日，思乡是几程。\r\n听鸡还束被，霜月伴晨征。"
        },
        {
            "title": "曹娥庙",
            "content": "坟柏起阴风，舟行谒祭同。\r\n乡人今变俗，孝女旧沈躬。\r\n名寄长江远，神还野庙空。\r\n尚余黄绢字，零落断碑中。"
        },
        {
            "title": "贫贱诗",
            "content": "贫贱交亲绝，形影自相吊。\r\n清泉白石间，朝夕事吟啸。\r\n甑堕何足言，灰死不须溺。\r\n达人乃知此，宁免俗士诮。"
        },
        {
            "title": "山乐官",
            "content": "呜呼有鸟山乐官，鸣声宛转空林间。\r\n恐是执簧秉翟者，遗形变化之游魂。\r\n生兮不遇圣明世，千载而下犹烦冤。\r\n遗之好音不尔听，何如卷舌且勿言。\r\n箫韶九成集嘉瑞，当与威凤同飞骞。"
        },
        {
            "title": "秋月山中放歌",
            "content": "秋气清，秋叶鸣，\r\n四山风骨方峥嵘。有时支颐静对，\r\n有时缓步游行。朝昏之景无尽藏，\r\n一皆遗我无人争。中林橡栗又何拾，\r\n老夫快活不可名。乃作歌，\r\n歌此情，云中木客时来赓。"
        },
        {
            "title": "游仙",
            "content": "超然尘垢外，元休实希夷。\r\n吾生有道骨，中心常慕之。\r\n感通影响然，高真不遐遗。\r\n导我归帝乡，云軿共委蛇。"
        },
        {
            "title": "渔艇",
            "content": "斜枕绿蓑衣，醉眠呼不醒。\r\n午夜天无云，月满孤篷顶。"
        },
        {
            "title": "山夜",
            "content": "山气夜沉沉，泉流石涧阴。\r\n虚廊群动息，寒殿一灯深。\r\n洁白孤蟾影，清澄野客心。\r\n兴来歌古调，风动古松林。"
        },
        {
            "title": "听说南中蟒事",
            "content": "蟒身漆黑蟒首红，蟒来动地起狂风。\r\n惭愧蜑巫能制蟒，床头开柙放蜈蚣。"
        },
        {
            "title": "农家",
            "content": "绕屋桑麻槿作篱，当门一树白蔷薇。\r\n老翁请唤牛医至，穉子鞭拦鸭阵归。\r\n赛愿酒丰同饮福，输官绢足各裁衣。\r\n年年十月农功毕，还向豀头整钓矶。"
        },
        {
            "title": "少年走马行",
            "content": "少年走马去如飞，大笑吾衰行走迟。\r\n吾同君健应无日，君似吾衰定有时。\r\n乌兔交驰犹急传，能令海水桑田变。\r\n物之大者尚难常，何况百年如迅电。\r\n要知此语非相诬，更当持以问麻姑。"
        },
        {
            "title": "周草窗吟藁号蜡屐为赋古语",
            "content": "尝闻阮孚心好屐，对客蜡之手不释。\r\n閒畅非唯时所推，千载嘉名犹著白。\r\n弁山山阳有吟翁，嗜诗亦与嗜屐同。\r\n尽将书传资诗用，字字句句加磨砻。\r\n万象一时供掇拾，大玩於词成钜集。\r\n还将蜡屐以自名，吾知清尚人难及。\r\n尚喜江湖有此翁，此诗此屐当无穷。"
        },
        {
            "title": "富春屠",
            "content": "瓜桥路入屠山寺，山势蜿蜒似卧龙。\r\n长者布金传几世，庆真垂迹在前峰。\r\n连筒架壑寒泉洁，高阁凌空莫霭重。\r\n八十老僧偏念古，向余慷慨说孙钟。"
        },
        {
            "title": "残夜清坐",
            "content": "壶更犹未彻，起坐看萤流。\r\n夜气清如水，禅心淡似秋。\r\n月沉西岭树，钟动上方楼。\r\n可有昏冥者，知吾所得优。"
        },
        {
            "title": "溪上",
            "content": "散策清溪岸，茅檐事事幽。\r\n燕巢春始垒，蛛网雨来收。\r\n翁媪能留客，儿童不识愁。\r\n兴长归径晚，回首问群鸥。"
        },
        {
            "title": "余行江湖余五十载备知交态唯心史观熏自闻始",
            "content": "小人必树党，势利相因依。\r\n势成乃翕合，势去还暌离。\r\n君子贵独立，中心存不欺。\r\n荣华羞附丽，衰谢罔弃遗。\r\n君子与小人，於此常见之。\r\n君子诚可守，小人足堪嗤。\r\n君不见媚春野卉亿万数，花栏映发如有期。\r\n一朝霜风肆凌厉，傍睨不复相扶持。\r\n涧底乔松过百尺，干宵直上无附枝。\r\n黛色不为时所变，澹然自有岁寒姿。\r\n\r\n【注释】：【原题】：\r\n余行江湖余五十载备知交态唯心史观熏自闻始终不变因作歌见意焉"
        },
        {
            "title": "酬李筼房元日见寄韵",
            "content": "五年懒踏上京尘，真是乾坤散诞身。\r\n正向山中閒卧雪，忽闻户外报迎春。\r\n且倾竹叶屠苏酒，休画桃符郁垒神。\r\n底事诗筒来往密，结交多是苦吟人。"
        },
        {
            "title": "访山家",
            "content": "山翁居处僻，野屋盖茅新。\r\n自得烟雾趣，应无车马尘。\r\n怪禽啼似鬼，古木变为人。\r\n不是忘缘者，谁能与子亲。"
        },
        {
            "title": "空庐",
            "content": "荒径草青青，空庐未始扃。\r\n好山皆在目，无事可劳形。\r\n已信虚空讲，何妨树石听。\r\n悠然朝复莫，真道自相冥。"
        },
        {
            "title": "又言交",
            "content": "道交淡如水，世交甘如醴。\r\n结交当以真，审交当以理。\r\n道交似无情，曾不异生死。\r\n世称刎颈交，未必以终始。\r\n君不见昔者，陈余与张耳。"
        },
        {
            "title": "山房假寐梦有一客抱琴奏曲而去既觉诗以记之",
            "content": "山房夜坐无众喧，隐几而卧方澹然。\r\n忽梦有人来我前，从容为我挥五弦。\r\n琴声一一皆清圆，如听广乐於钧天。\r\n曲终倏尔升云軿，亦有笙鹤相后先。\r\n未知重会在何年，临风别恨空绵绵。\r\n觉来竟亦何有焉，唯闻漏鼓声咽咽。\r\n因识死生同寤寐，荣枯得失皆无意。"
        },
        {
            "title": "尧任舜禹行",
            "content": "尧任舜禹，圣化日熙。\r\n二臣至德，惟尧克知。\r\n明良胥会，徵庸弗疑。\r\n佐命垂统，股肱纲维。\r\n行尧之道，蚤夜孳孳。\r\n上齐七政，大录万几。\r\n与人为善，念兹在兹。\r\n举相去凶，咨牧授时。\r\n执德於心，其化若驰。\r\n洪水滔天，浩浩无涯。\r\n下民昏垫，荒度为宜。\r\n乃乘四载，奠决刊随。\r\n栉风沐雨，手胼足胝。\r\n四海会同，九泽具陂。\r\n诞敷文德，帝命是祗。\r\n翔泳咸若，凤皇来仪。\r\n尧嘉厥功，翕受敷施。\r\n同声相应，百僚师师。\r\n是知官人，安危之基。\r\n用贤则安，用佞则危。\r\n惟彼陶唐，百工允釐。\r\n后世有述，先天弗违。\r\n能赏能禅，缵承伏牺。\r\n为民之极，黄收纯衣。\r\n明并日月，照临无私。\r\n不言而治，端拱无为。\r\n民无能名，荡荡巍巍。\r\n惟天为大，惟尧则之。\r\n先圣斯言，当深致思。\r\n或未之思，室是远而。"
        },
        {
            "title": "空山",
            "content": "深山一敝庐，今是几年居。\r\n举世皆嫌拙，吾心独有余。\r\n寒苴珍芥酱，嘉核爱梅诸。\r\n樵父时同赋，多将槁叶书。"
        },
        {
            "title": "旅夜",
            "content": "离人厌夜长，独起坐空床。\r\n苦雨迟家信，秋云隔旧乡。\r\n烛残重作焰，桂湿不生香。\r\n倘得归期遂，閒居在上方。"
        },
        {
            "title": "送僧行古归越",
            "content": "孤云无定迹，兴至即难留。\r\n独往经秦望，相期隐沃洲。\r\n雪晴分去路，风急阻行舟。\r\n旧住如相问，惟烦话旅游。"
        },
        {
            "title": "晚",
            "content": "残阳下西岑，暝色起平坂。\r\n林下一僧归，钟声烟际远。"
        },
        {
            "title": "雁荡大龙湫",
            "content": "此水昔年人不见，梵僧来说始知名。\r\n飞扬半杂烟岚气，断续全同风雨声。\r\n四壁倚空疑鬼凿，一峰当面自天成。\r\n虽然未作山中住，曾到山中梦亦清。"
        },
        {
            "title": "自纪",
            "content": "生无机巧姿，所贵唯实践。\r\n探玄发尽霜，穷胜足重研。\r\n渡水识归源，看云悟舒卷。\r\n宁教身不遭，颇谓首难俛。\r\n余年辞畏途，灭迹向绝巘。\r\n形骸未全枯，嚣烦幸俱遣。\r\n中心本难诬，万事不欲辩。\r\n手把楞伽经，交趺对炉篆。"
        },
        {
            "title": "屏居",
            "content": "吾生本疎庸，不作尘间梦。\r\n屏居万山中，野性颇自纵。\r\n消摇鹰脱鞲，萧散马释鞚。\r\n天寒放麋入，春燠闻鸟哢。\r\n斸药时荷锄，灌圃晨抱翁。\r\n薇生富采撷，橘熟断包贡。\r\n乔松已巢鹤，瘦笔待鸣凤。\r\n回首视世人，真若螘一閧。"
        },
        {
            "title": "幽径",
            "content": "幽径任蓬蒿，衡门闭亦牢。\r\n驹寒宜在谷，鹤倦懒鸣皋。\r\n老树根流髓，重崖石长膏。\r\n樵童更閒静，听我读离骚。"
        },
        {
            "title": "示山友",
            "content": "地僻断知闻，相过知有君。\r\n晴溪堪数石，晚岫暗通云。\r\n果熟猨无数，松高鹤不群。\r\n深居岂无事，终胜世纷纷。"
        },
        {
            "title": "效陶四首用葛秋岩韵",
            "content": "坐石滋南风，幽抱和且衎。\r\n志唯在山水，身不关治乱。\r\n终曲遂忘言，举目送飞翰。\r\n所得皆天真，初不加习玩。"
        },
        {
            "title": "静夜不寐行",
            "content": "静夜不遑寐，秋所殊清清。\r\n霜露涂庭芜，陨叶摧枝茎。\r\n西风更萧骚，万窍门皆同声。\r\n蜻蛚亦含悲，啧啧床下鸣。\r\n出门一以视，青天缀繁星。\r\n三五正纵横，北斗方斜倾。\r\n飞鸿朔方来，迢迢困遐征。\r\n中路失俦侣，只影何茕茕。\r\n感物怀远人，徘徊以屏营。\r\n心折不能言，默默徒愤盈。"
        },
        {
            "title": "山居答客问",
            "content": "富贵有何好，只以劳其形。\r\n吾居在山林，四体常安宁。\r\n寒缉沼中荷，饥斸松下苓。\r\n苍苔没幽径，白云度疏棂。\r\n明月石上看，清风枕间听。\r\n灭惑生智焰，破尘出空经。\r\n真如寐而寤，亦若醉而醒。\r\n引外非吾事，眡之等浮萍。\r\n誓不出篱户，期以终颓龄。\r\n君如不吾信，重当问山灵。"
        },
        {
            "title": "老怀",
            "content": "终向江湖老此身，了无机事却难驯。\r\n沙鸥信是同盟者，白首相看意最真。"
        },
        {
            "title": "哭恭仲温",
            "content": "信敬谦勤德更纯，江湖风谊最相亲。\r\n曾知九要三玄髓，岂混重泉一窖尘。\r\n引日伤心亡我友，异时再面是他人。\r\n山中弟子怀师德，各翦生绡暗写真。"
        },
        {
            "title": "重游天台华顶峰",
            "content": "梯空上华顶，老脚尚能堪，\r\n照胆泉源异，薰人药气酣。\r\n危巅窥巨浸，晴日破重岚。\r\n记得前回到，幽人未结庵。"
        },
        {
            "title": "西村老叟",
            "content": "西村逢老叟，事事皆天真。\r\n发白不记岁，鸟鸣知是春。\r\n耕桑了衣食，儿女俱和循。\r\n日暮野中归，荷锄仍带薪。\r\n见人但恭敬，尘满头上巾。\r\n未尝褒都邑，岂闻有君臣。\r\n我疑百世下，犹有羲皇民。"
        },
        {
            "title": "秋夜月下独吟",
            "content": "看月倚修桐，寥寥夜正中。\r\n西郊金气肃，南陆火云空。\r\n绕树徒怜鹊，传书未有鸿。\r\n浩歌谁与和，禅意自相通。"
        },
        {
            "title": "江楼闲望怀关内亲知",
            "content": "摇落江天欲尽秋，远鸿高送一行愁。\r\n音书寂绝秦云外，身世蹉跎楚水头。\r\n年貌暗随黄叶去，时情深付碧波流。\r\n风凄日冷湖光晚，驻目寒空独倚楼。"
        },
        {
            "title": "冬日山居",
            "content": "出门无所求，藜杖常挂壁。\r\n睡起日将午，耳目有清适。\r\n冰池坼寒光，雪檐响清滴。\r\n道人期不来，独看麻衣易。"
        },
        {
            "title": "荒径",
            "content": "荒径入林微，蓬庐客到稀。\r\n苔痕侵药裹，山色冷吟衣。\r\n蚯蚓耕泥起，蜻蜒点水飞。\r\n坐来忘万事，静看宿云归。"
        },
        {
            "title": "舟中",
            "content": "沧波渺渺思无穷，归棹悠悠信夕风。\r\n睡去不知何处泊，觉来霜朋满船篷。"
        },
        {
            "title": "江楼写望",
            "content": "晨登江上楼，周览竟遐目。\r\n江天渺无际，清致如可匊。\r\n初日明远峰，微烟消广麓。\r\n平波净如镜，群象印寒渌。\r\n浦溆集帆樯，长空来鹳鹜。\r\n凉风天末起，散入檐前竹。\r\n旷然适野情，谁能念幽独。\r\n手把离骚经，閒倚阑干读。\r\n灵均邈千载，遗音谅难续。\r\n沧浪在何处，思以濯吾足。"
        },
        {
            "title": "吾心",
            "content": "吾心偏向静，物外寄柴荆。\r\n山意深方好，溪源远自清。\r\n余生惟欠死，众虑已皆平。\r\n隐者宜无迹，人休问姓名。"
        },
        {
            "title": "病起",
            "content": "病起山房四壁空，一年春尽雨声中。\r\n无人知道情怀恶，独倚溪桥看落红。"
        },
        {
            "title": "梦觉辞",
            "content": "霜月何皎皎，寒负更凄凄。\r\n气候感微虫，终夜常悲啼。\r\n游子当此时，能不念故栖。\r\n念久结为梦，远过横塘西。\r\n此梦亦良劳，屡涉山谷溪。\r\n宛然见亲友，笑语相招携。\r\n觉来仍在旅，乡远人乖暌。\r\n浮生等如梦，短长不须稽。"
        },
        {
            "title": "赠梅",
            "content": "见说春方还，春犹未相识。\r\n山童指梅花，言是春消息。\r\n梅花亦含笑，道我是知音。\r\n遮莫随桃李，贪荣变此心。\r\n相看出此语，爱尔良独深。\r\n听之傥不疑，足以为规箴。"
        },
        {
            "title": "乌夜啼",
            "content": "东家屋树与云齐，夜夜有乌来上栖。\r\n明月照树栖乌啼，愁杀窗中战士妻。"
        },
        {
            "title": "梅花",
            "content": "梅花如隐人，不与群芳竞。\r\n别坞春风多，寒流照清影。"
        },
        {
            "title": "寄社人",
            "content": "居士怕无染，载莲遍芳洲。\r\n宛在东林社，如乘太一舟。\r\n清香入书帷，净色涵衣篝。\r\n尚友千载间，宗雷亦君俦。"
        },
        {
            "title": "夜归",
            "content": "生唯净命食，持钵向人境。\r\n莫夜时茅庐，月出山愈静。\r\n处处闻泉声，行行跳松影。\r\n先足便安禅，云深石床冷。"
        },
        {
            "title": "梅柟",
            "content": "梅柟三四树，手种近岩房。\r\n始见条抽绿，俄惊叶陨黄。\r\n物情殊易变，身世岂能常。\r\n且尽修心法，休传却死方。"
        },
        {
            "title": "墨菊",
            "content": "渊明爱佳色，灵均餐落英。\r\n墨衣林下去，标致更凄清。"
        },
        {
            "title": "春江夜泛",
            "content": "江月照扬舲，乘风过万汀。\r\n素光流远汉，高浪湿寒星。\r\n客恨消长笛，閒身渺一蘋。\r\n到京天未曙，隐隐越山青。"
        },
        {
            "title": "晓步十韵示山友",
            "content": "隐居绝他营，晓步缘涧壑。\r\n水深鱼影閒，林密鸟声乐。\r\n晴空极清明，孤云何住著。\r\n原穷得危磴，路转见横彴。\r\n啸响空谷传，吟情古灵觉。\r\n所遇皆隐沦，论心遗厚薄。\r\n大山无小草，忘世胜大药。\r\n余生岂须计，此兴谅非错。\r\n其适在閒旷，何用嫌落魄。\r\n书此以告君，狂言君勿噱。"
        },
        {
            "title": "尘表",
            "content": "尘表多年住，身閒人事稀。\r\n或时联敝衲，终日掩柴扉。\r\n野鹤惟孤唳，寒鸦作阵飞。\r\n物情从自异，於我总忘机。"
        },
        {
            "title": "郊行遣兴",
            "content": "节序易推迁，行行感暮年。\r\n麦云黄冒陇，柳浪绿浮川。\r\n倦鸟犹知返，飘蓬最可怜。\r\n故乡无旧业，何计赋归田。"
        },
        {
            "title": "二疏",
            "content": "汉朝诸公卿，鲜有能自全。\r\n广爱信明哲，独悟於机先。\r\n托之老氏训，辞禄偕归田。\r\n祖帐东都门，万口称其贤。\r\n於今阅千龄，高风犹凛然。"
        },
        {
            "title": "书山水画卷",
            "content": "远浦渔舟若个，荒林草屋谁家。\r\n不信丹青能尔，分明雁落平沙。"
        },
        {
            "title": "百年",
            "content": "百年亦何为，终岁常壈坎。\r\n玄裘不掩胫，素发自垂颔。\r\n吾新归夜台，益重霜露感。\r\n仰视天一方，星河同惨澹。"
        },
        {
            "title": "爱秋",
            "content": "宋玉悲秋我爱秋，清秋行乐胜春游。\r\n林疎尽见山中石，更有寒泉带石流。"
        },
        {
            "title": "哀梅麓楼寺丞",
            "content": "道与时人背，多因得所深。\r\n文章知古印，忠孝一生心。\r\n棘冷难承泽梅残只在林。空门翻有泪，\r\n断断是知音。"
        },
        {
            "title": "春日",
            "content": "春泉青似澱，春嶂碧于螺。\r\n远近随吾意，芒鞋幽兴多。\r\n人生行乐尔，富贵复如何。\r\n难与时人道，风前独放歌。"
        },
        {
            "title": "感兴",
            "content": "一身素贫窭，四海长为客。\r\n客涂不可穷，老去少筋力。\r\n贱者人多弃，负霜变颜色。\r\n归来旅亭下，倚杖三叹息。\r\n只字不堪煮，万卷谱徒积。\r\n未如田舍翁，耕桑了衣食。\r\n身世蚁旋磨，日月驹过隙。\r\n百年竟何为，鬓发空皓白。\r\n乾坤涉难冯，倦羽复奚适。\r\n一枝愿深栖，庶以避弹射。"
        },
        {
            "title": "琴泉",
            "content": "子期不可作，伯牙终绝弦。\r\n冷冷太古音，在此幽涧泉。\r\n泉流如碧玉，老僧听不足。\r\n后夜月明时，还向泉边宿。"
        },
        {
            "title": "养疾",
            "content": "介特无门徒，室亦如垂罄。\r\n隤然类枯株，聊以养衰病。\r\n朝来启篱户，落叶满苔径。\r\n流光遽如斯，脆质安能竞。\r\n虚籁起高林，助我发长咏。"
        },
        {
            "title": "读伍子胥史事",
            "content": "惆怅当年死属镂，到头忠义竟何如。\r\n眼悬城郭空怀旧，魂寄江涛尚贾余。\r\n向使君王从谏诤，未应宫阙便丘墟。\r\n唯应教是鸱夷子，万里扁舟计不疎。"
        },
        {
            "title": "西风",
            "content": "西风落叶间，孤客有余閒。\r\n寒水皆归壑，秋云不离山。\r\n鹘翻枯草去，鸦带夕阳还。\r\n幽趣何人共，柴门只自关。"
        },
        {
            "title": "哀理樗散",
            "content": "樗散本灵种，根於广莫乡。\r\n繁阴深雨露，怪节老风霜。\r\n幸自忘封植，何须较短长。\r\n世交多未达，为子重悲伤。"
        },
        {
            "title": "思还人四方四首",
            "content": "幽燕地冷无春晖，此时道归郎不归。\r\n今朝朔风欺远客，又还无处寄寒衣。"
        },
        {
            "title": "水西",
            "content": "水西多好山，山光史娱人。\r\n一重复一掩，比比如鱼鳞。\r\n居来三十年，仙佛皆其邻。\r\n鱼鸟不忘情，朝暮长相亲。\r\n挝世乃吾性，非因来避秦。\r\n曾不事缘饰，庶事全天真。\r\n早尝知梦幻，视身若无身。\r\n无生以为乐，此乐难具陈。"
        },
        {
            "title": "忠文洪相公挽辞",
            "content": "盛德归冥寞，斯文转寂寥。\r\n声名昭信史，功业在清朝。\r\n遗表祈天切，忠魂入地遥。\r\n九重思亮直，应作楚辞招。"
        },
        {
            "title": "言志",
            "content": "人生在斯世，穷达悬诸天。\r\n迷徒不知此，多为外物迁。\r\n岂若保真素，白云日高眠。\r\n鸿飞杳冥冥，弋者何慕焉。"
        },
        {
            "title": "芝田老师索余作松石因书此诗",
            "content": "学画同学书，艺精人已老。\r\n三年始向学，一纸未能好。\r\n墨淡石不苍，笔枯松亦槁。\r\n芝翁索此图，遗笑应绝倒。"
        },
        {
            "title": "柘溪道中",
            "content": "荒烟迷小市，细雨隔遥津。\r\n麦浪农畴晚，桐花客路春。\r\n几番时序换，两鬓雪霜新。\r\n唯有溪边鹭，相看似故人。"
        },
        {
            "title": "客游",
            "content": "客游忘岁月，长是自调心。\r\n野水偏多浪，浮云易作阴。\r\n途穷何用哭，兴到即须吟。\r\n吟到忘言境，方谐正始音。"
        },
        {
            "title": "仙佛辞",
            "content": "仙以静为道，佛以空为宗。\r\n群动本皆静，万有体恒空。\r\n服食迷静趣，仙道不可从。\r\n宴息昧空性，佛理无由通。\r\n或曰空静殊，斯言吾不庸。\r\n空静即仙佛，得於此心中。\r\n心乃佛仙质，仙佛心之容。\r\n三法妙而一，吻焉归大同。"
        },
        {
            "title": "有适",
            "content": "破屋无兄弟，拙者所栖息。\r\n衡门未尝启，声利讵能迫。\r\n资身不求备，百事遂省力。\r\n粪埽皆可衣，草木皆可食。\r\n春来有余暇，手种豆一席。\r\n秋深叶黄陨，霜荚渐开拆。\r\n收旭篱落间，早晚自剥击。\r\n藏之於瓶罂，粒粒堪爱惜。\r\n穷冬火炉头，进唤山猿吃。\r\n猿去吾亦眠，岩房愈幽寂。\r\n口诵寒山诗，头枕麻衣易。\r\n于以陶性情，终然远忧责。\r\n颇谓贫非病，更觉损胜益。\r\n与其称楩柟，未若作樗栎。\r\n傍人莫相问，老子方有适。"
        },
        {
            "title": "不留尘物",
            "content": "不留尘物涴吾清，更喜官中无姓名。\r\n淡饭粗衣随处乐，登山临水一身轻。"
        },
        {
            "title": "山中古墓",
            "content": "白石苍苔路，荒凉古墓门。\r\n看来百岁后，曾有几人存。\r\n故物余翁仲，今谁是子孙。\r\n狐狸空败穴，残魄不能言。"
        },
        {
            "title": "采莲曲",
            "content": "荷叶似侬鬓，荷花似侬妆。\r\n夫婿常别离，羞见双鸳鸯。"
        },
        {
            "title": "松屋",
            "content": "试问青松若个栽，僧门只向树边开。\r\n月明定有仙人过，露滴频闻野鹤回。\r\n千岁老根成虎魄，几寻枯干裹莓苔。\r\n住来自得清虚味，不管流光白发催。"
        },
        {
            "title": "依韵酬葛秋岩陶体四首",
            "content": "吾生一无营，终日衡门下。\r\n栖迟已成东，岂羡台与榭。\r\n相彼常汲汲，而我独多暇。\r\n时听蜾祝儿，於以知物化。"
        },
        {
            "title": "送人之蜀",
            "content": "佳友相辞去，西游卒未还。\r\n单车行数月，万水与千山。\r\n雨雪年华晚，烟尘道路艰。\r\n莫教音信绝，添我鬓毛斑。"
        },
        {
            "title": "吾生",
            "content": "吾生少壮时，穷力在经教。\r\n一心融万境，颇亦能致效。\r\n老来更脱略，山水随所乐，\r\n今成信手棋，胜不复校。"
        },
        {
            "title": "农居",
            "content": "农居深且僻，城市不相闻。\r\n草路纵横入，柴门向背争。\r\n儿童知放牧，父老念耕耘。\r\n但愿桑麻长，勤劳岂足云。"
        },
        {
            "title": "姚江舟中",
            "content": "江潮远入河，几度此经过。\r\n浦溆渔船聚，泥涂蟹穴多。\r\n缠绵吴客恨，哀怨越人歌。\r\n一曲头堪白，频闻可奈何。"
        },
        {
            "title": "秋感",
            "content": "空中难度日，池上独徘徊。\r\n露冷芙蕖死，天高鸿雁来。\r\n枯茎宁再润，群叫易成哀。\r\n对此能无感，吾亲在夜台。"
        },
        {
            "title": "过严滩登子陵钓台",
            "content": "幽人山水心，独向新安去，\r\n应为一丝风，元非钓名具。\r\n浪高滩七里，片石还如故。"
        },
        {
            "title": "咏梅",
            "content": "怪怪复奇奇，照溪三两枝。\r\n首阳清骨骼，姑射静丰姿。\r\n桃李应非伍，松筠素有期。\r\n凭他伴幽寂，玉笛且休吹。"
        },
        {
            "title": "胡逸人幽居",
            "content": "幽居清绝甚，四面尽沧波。\r\n柳叔春船集，花源晚吹和。\r\n宦情垂钓薄，吟思卷帘多。\r\n便有书来辟，其如爱此何。"
        },
        {
            "title": "晓林日融叶霜滴沥如涕泣",
            "content": "槁叶殊可怜，寒风吹女急。\r\n天复雨严霜，恐女难自立。\r\n零落归草莽，晚悟嗟何及。\r\n朝阳达机兆，为女增泫泣。"
        },
        {
            "title": "千里",
            "content": "千里辞家比塞鸿，飘飘不定又还东。\r\n波平暂喜扁舟稳，天阔回瞻故垒空。\r\n别墅烟昏归晚牧，长江雨歇挂晴虹。\r\n前程行止谁能计，已悟浮生似梦中。"
        },
        {
            "title": "种植",
            "content": "种植有良法，曾闻老圃辞。\r\n灵苗如已茂，恶草自然萎。\r\n根本须培养，生枯勿顾思。\r\n修身亦如此，於理足堪推。"
        },
        {
            "title": "赠道士褚雪巘",
            "content": "褚君乐嘉挝，门径多青芜。\r\n心同水月皎，身与山云俱。\r\n古壁悬篆籀，不爱烧药炉。\r\n南华註已毕，终然得玄珠。\r\n高风度寥廓，逸韵凌江湖。\r\n策杖时过我，以我机事无。\r\n中情了无取，斯为真隐徒。\r\n知已换凡骨，何时上清都。"
        },
        {
            "title": "寻幽宿隐者居",
            "content": "先生巢许流，远志在箕颍。\r\n由来天机深，遂使尘事屏。\r\n云霾山径长，草没柴门静。\r\n相逢冬日暮，共语寒夜永。\r\n照暝然枯松，漱泉{左襫去衤右斗}暗井。\r\n虎啸谷风生，猿啼霜月冷。\r\n潺湲瀑泉声，寒乱高杉影。\r\n藐焉豁尘襟，颇若异人境。\r\n明朝还别君，寻幽过他岭。\r\n他日拟重来。同采春山茗。"
        },
        {
            "title": "云栖",
            "content": "我颇爱云散，云不嫌我顽。\r\n两心既莫逆，每事常相关。\r\n静室云守护，空门云往还。\r\n云栖良自嘉，云与身俱閒。"
        },
        {
            "title": "忘已",
            "content": "身荣如美疢，身退是良方。\r\n云月皆成趣，悲欢不入肠。\r\n闲门清昼永，宴坐绿阴凉。\r\n昔者惟忘物，今焉已亦忘。"
        },
        {
            "title": "西城行",
            "content": "閒踪无滞留，有兴即行乐。\r\n崎岖历重丘，窈窕穷远壑。\r\n遂步西城道，修墉带高闳。\r\n门前高梐枑，喧喧歌吹声。\r\n老人咨嗟予故，园林曾是前人墓。\r\n予谓老人置勿论，自古废兴何定据。\r\n今人欢乐宁长保，后人还为伤怀抱。"
        },
        {
            "title": "华亭县",
            "content": "地占三吴胜，名因二陆雄。\r\n海村宵见日，江市昼多风。\r\n商贾通倭舶，楼台半佛宫。\r\n归来千岁鹤，应恨故巢空。"
        },
        {
            "title": "祭坦仲履",
            "content": "仲履真吾徒，敏慧出流辈。\r\n比玉无纤瑕，方珠绝微颣。\r\n子心如秋月，皎皎长不昧。\r\n子身如閒云，出处极自在。\r\n相从逾十年，不见时俗态。\r\n爱子静而文，喜子和而耐。\r\n语子以玄微，一一能领会。\r\n今子隔重泉，使我增感慨。\r\n酌彼清漳泉，为子供一酹。\r\n魂气诚有知，歆监俨如对。"
        },
        {
            "title": "镜中放歌",
            "content": "日日行镜中，身与白鸥同。\r\n閒踪无滞留，清兴何始终。\r\n红蕖耀晨妆，绿蒲媚新丛。\r\n长歌对渔父，沦浪有遗风。"
        },
        {
            "title": "清豀鹭",
            "content": "清豀双白鹭，其羽可为仪。\r\n洁白廼如此，那肯居洿池。\r\n志士慎厥身，浊世难系羁。\r\n钟鼎或愆义，宁贱而长饥。\r\n贪夫昧所从，得养非攸宜。\r\n犹鸱啄腐鼠，此鸟能笑之。"
        },
        {
            "title": "白日苦短行",
            "content": "白日常苦短，无方使迟延。\r\n始见出暘谷，忽已沈虞渊。\r\n迫促於生人，无一能永年。\r\n丰质成槁项，鬒发变华颠。\r\n鸡鸣逐声利，夜分未遑眠。\r\n奄化同草木，没没归重泉。\r\n或复自超放，导引求神仙。\r\n乔松在何许，亦若茫昧然。\r\n必当实根祗，尘物皆弃捐。\r\n德性贵纯正，文华在昭宣。\r\n道与天地准，万古唯圣贤。\r\n景行不可忘，抒情为此篇。"
        },
        {
            "title": "赠别",
            "content": "古道久沦丧，世涂堪痛哭。\r\n鸾凤尽收声。豺虎方择肉。\r\n君从东方来，求我山北谷。\r\n君容一何臞，我发日已秃。\r\n衰残两如此，宁不感心目。\r\n又还别我去，后期难重卜。\r\n握手临路岐，赠言以为祝。\r\n一祝宜强饭，二祝宜避俗。"
        },
        {
            "title": "星诸兄挽词",
            "content": "吾宗老兄弟，夫子最高明。\r\n问学穷根柢，公忠出性情。\r\n夙能全至孝，元不念修程。\r\n道自成均重，身由射策荣。\r\n把麾闻列郡，持橐贰春卿。\r\n得请还山早，居家旧疾平。\r\n正安琳馆乐，忽报玉楼成。\r\n死后名逾盛，生前志未行。\r\n他年如定谥，谥号决当清。"
        },
        {
            "title": "边思",
            "content": "少年为远戍，两鬓已{上髟下思}{上髟下思}。\r\n百战功谁赏，空闺信不来。\r\n乡关成梦境，边月是愁媒。\r\n听彻胡笳曲，寒声转更哀。"
        },
        {
            "title": "送人",
            "content": "澹澹烟波南浦春，临流挥手易沾巾。\r\n啼鹃不解留归客，岸柳偏能送去人。"
        },
        {
            "title": "吟意",
            "content": "朝吟暮亦吟，吟意在山林。\r\n往事皆如梦，余生已死心。\r\n白云閒到底，黄叶积来深。\r\n此是吾安处，人体笑陆沉。"
        },
        {
            "title": "叙志",
            "content": "夙了万缘空，年衰转更慵。\r\n梦身休化蝶，病耳畏闻蛩。\r\n野服萝堪制，山粮穄可舂。\r\n誓将云木友，怕与世人逢。"
        },
        {
            "title": "古意",
            "content": "老梅何偃蹇，雪时方始花。\r\n自守岁寒性，不肯随春华。\r\n隐人适然见，称植溪水涯。\r\n瘦影无阳艳，清香绝淫邪。\r\n閒静如隐人，隐人心所嘉。\r\n樵牧无见侵，以贻隐人嗟。"
        },
        {
            "title": "寄游边友人",
            "content": "念君为远役，日日为君愁。\r\n直道无知已，身贫难自由。\r\n角吹关月晓，鼙动碛霜秋。\r\n想亦怀归切，慈亲雪满头。"
        },
        {
            "title": "送远",
            "content": "离情不可说，握手更踌躇。\r\n为客三秋尽，还家千里余。\r\n山程枫叶赤，水驿柳条疎。\r\n日夕空林下，何人伴索居。"
        },
        {
            "title": "春日野外",
            "content": "春波荡漾满方塘，春草无名各自长。\r\n沙际渔翁偏自在，醉抛蓑笠卧斜阳。"
        },
        {
            "title": "湖上雨中晚归",
            "content": "冷澹一堤枯柳，孤高九里寒松。\r\n行尽北山烟雨，白云深处闻钟。"
        },
        {
            "title": "閒居遣兴",
            "content": "无情日月互相磨，万古悠悠一逝波。\r\n六十四年成事少，八千余卷费功多。\r\n山林有志知难变，毁誉无根听自讹。\r\n近问野人安稳法，教予只学采樵歌。"
        },
        {
            "title": "戒奢",
            "content": "羲农至舜禹，所尚惟朴素。\r\n迨及三代衰，君臣皆不度。\r\n其源既已开，展转若涂附。\r\n秦汉距陈隋，相沿少知悟。\r\n伤财而害民，多不能永祚。\r\n乃知纵奢淫，天人所同恶。\r\n金玉不可衣，锦绣不可茹。\r\n所贵在农桑，工巧皆民蠹。"
        },
        {
            "title": "岁旱",
            "content": "经岁雨不作，溪源皆绝流。\r\n旱妖长似夏，虫响谩占秋。\r\n满目伤黎弈，焦心在冕旒。\r\n天河盍倾泻，并洗甲兵忧。"
        },
        {
            "title": "茅屋",
            "content": "道人不出山，偃卧一茅屋。\r\n独有南山云，时到檐前宿。"
        },
        {
            "title": "放浪",
            "content": "放浪一虚舟，江湖七十秋。\r\n见闻遗耳目，生死付浮休。\r\n宁有机心在，唯同造物游。\r\n脱然不境外，无喜亦无忧。"
        },
        {
            "title": "蓬户",
            "content": "蓬户何须启，年来已绝交。\r\n色空原自了，玄白任渠嘲。\r\n琴谱添新曲，书囊屏旧抄。\r\n抟风九万里，安隐愧枝巢。"
        },
        {
            "title": "客中",
            "content": "客中春又半，旧隐欲归难。\r\n唯恐伤怀抱，花开不欲看。"
        },
        {
            "title": "韩东山远访於西岑寄",
            "content": "东东魏国之云仍，一清不减玉壶冰。\r\n生平闭户养真素，隐节久为人所称。\r\n远来访我青莲嶂，道骨仙风极閒旷。\r\n正是秋风落叶时，坐石分题语尤壮。\r\n奈何暂合还又分，匆匆不得尽殷勤。\r\n如今相忆难相见，日日长歌日莫云。"
        },
        {
            "title": "散人",
            "content": "乾坤有散人，事事不关身。\r\n敛念息诸妄，到头唯一真。\r\n忘荣宁虑辱，无富岂嫌贫。\r\n虽道青山好，犹知是外尘。"
        },
        {
            "title": "池上别友人",
            "content": "今朝携手处，高榭俯风漪。\r\n正尔俱衰暮，宁堪又别离。\r\n柳长深映马，荷弱未胜龟。\r\n它日遥相忆，还应话此时。"
        },
        {
            "title": "征妇怨",
            "content": "宁为呼傍草，莫作战士妻。\r\n初嫁席未温，夫今戍辽西。\r\n忆与夫别时，山川正飞雪。\r\n腰间弓箭重，冰冻马蹄裂。\r\n夫君在万里，如何可相求。\r\n瞻彼日月光，使妾心悠悠。\r\n悠悠复悠悠，想思曷云已。\r\n夜夜劳梦魂，遥遥渡辽水。\r\n军中有纪律，君当慎终始。\r\n勿以念室家，无心事戎垒。\r\n自昔忠义人，从军皆效死。"
        },
        {
            "title": "月下吟",
            "content": "炎宵喜见月，对月还伤神。\r\n视彼清凉月，感吾梦幻身。\r\n月色镇长在，身将化为尘。\r\n月照今人尽，还照后来人。\r\n今人后人自归土，此月光辉弥万古。\r\n了知身幻不坚牢，富贵功名何足取。"
        },
        {
            "title": "送北征人",
            "content": "与君俱是客，那复送君行。\r\n未卜重逢日，难为欲别情。\r\n露花皆远泪，风叶是愁声。\r\n到日寒应极，修途七十程。"
        },
        {
            "title": "思还人四方四首",
            "content": "草间小虫鸣素秋，唤起妾身离别愁。\r\n愁多宛转结成梦，梦远直过西凉州。"
        },
        {
            "title": "赠同志",
            "content": "我本无生俦，涉有乖素愿。\r\n百年直寄耳，倏忽如过电。\r\n犹记学语时，老色遽满面。\r\n富贵非所希，吾道在贫贱。\r\n往事绝寻思，残生喜强健。\r\n忘机有白鸥，消日赖黄卷。\r\n今辰扶杖出，穷探不知倦。\r\n与子偶相逢，抵掌说嘉遁。\r\n同歌紫芝曲，共饱青精饭。\r\n世人不丰知，心通亦何闷。"
        },
        {
            "title": "宋饮冰晚过林居",
            "content": "山晚少人行，萧萧陨箨声。\r\n阳光沈树杪，暝色起柴荆。\r\n过我论幽事，知君无宦情。\r\n虚名是何物，浊酒且须倾。"
        },
        {
            "title": "閒中吟",
            "content": "云山青青，风泉冷冷。\r\n山色可爱，泉声可听。\r\n乃赋归来，盟诸山灵。\r\n身去世远，心与真冥。\r\n蔬食果腹，麻衣蔽形。\r\n尘车绝迹，蓬户常扃。\r\n不行他缘，唯诵自经。\r\n眇观人世，沧波一萍。\r\n朽钝寂漠，待终余龄。\r\n唤主人公，教常惺惺。"
        },
        {
            "title": "竹下晓吟",
            "content": "竹下坐晴晓，露气沾裳衣。\r\n楼钟发清响，山月耿余辉。\r\n心静息欲无，渺与万物违。\r\n庄周苦未达，梦作蝴蝶飞。"
        },
        {
            "title": "梦回",
            "content": "梦回四壁无人语，高树萧萧似有风。\r\n独起绕池行数匝，万山擎雪月明中。"
        },
        {
            "title": "鄞中他山堰",
            "content": "碧浸他山古，梅梁昔化龙。\r\n江溪一堰隔，禾黍四郊重。\r\n绝唱思幽客，欢声遍野农。\r\n长官功不朽，遗庙合歌钟。"
        },
        {
            "title": "云际独坐",
            "content": "云际坐磐石，悠悠两无心。\r\n波静白鸥下，山寒黄叶深。\r\n幽人住何处，午磬来清音。\r\n日暮不能去，群峰生夕阴。"
        },
        {
            "title": "天目山逸人居",
            "content": "隐处元无路，烟霞素所期。\r\n不逢樵子说，那有世人知。\r\n树老回春晚，山高见日迟。\r\n欲为重到约，恐尔又深移。"
        },
        {
            "title": "水乡闻雁",
            "content": "短景又还暮，羁愁那易禁。\r\n半生无著莫，万事任浮沉。\r\n衲敝芦花冷，炉存葑火深。\r\n云间断行雁，时复动哀吟。"
        },
        {
            "title": "咏梅",
            "content": "万木凋零尽，知经几度霜。\r\n独余冰玉质，薰得梦魂香。\r\n影入清泉唐，声传画角长。\r\n每因春烂漫，惆怅失孤芳。"
        },
        {
            "title": "腊月立明年春",
            "content": "闰岁两番春，流光故逼人。\r\n月筩将谢丑，斗柄倏旋寅。\r\n玉作梅容润，金归柳眼新。\r\n物情虽万变，变莫变吾真。"
        },
        {
            "title": "锦屏山图",
            "content": "锦屏山势舞双鸾，影入嘉陵江水寒。\r\n人在东南归未得，时时独展画图看。"
        },
        {
            "title": "喜晴",
            "content": "经旬雨不断，今日喜新霁。\r\n杖策东皋行，桑柘阴翳翳。\r\n蚕老欲登箔，菜麦亦可刈。\r\n田园足生理，外此尽误计。\r\n父老诚见客，吾驾从兹税。"
        },
        {
            "title": "山人居涧上号涧居因涧作池名鉴止为赋是诗",
            "content": "幽人临涧居，为爱涧中水。\r\n冷冷出云窦，决决漱石齿。\r\n流行本无意，遇坎还自止。\r\n坎深遂成池，寒光映窗几。\r\n于以鉴禅心，清净绝尘滓。\r\n唯供种白莲，不洗闻尧耳。"
        },
        {
            "title": "仙家",
            "content": "四面烟霞一径苔，碧桃花际洞门开。\r\n椶冠道士向余说，时复有人骑鹤来。"
        },
        {
            "title": "出越城访归隐庵主人",
            "content": "何事相寻向此游，入城不似出城幽。\r\n山於屋外参差见，水到门前款曲流。\r\n树腹半空栖伏翼，竹梢初动蔓牵牛。\r\n分明记得前回过，斜月疎钟到客舟。"
        },
        {
            "title": "休粮僧",
            "content": "禅貌如冰雪，禅心去町畦。\r\n休粮烟火绝，养气语言低。\r\n空室无关钥，随身止杖藜。\r\n不曾游聚落，终老只山栖。"
        },
        {
            "title": "贵家园池夏夜",
            "content": "杨柳荫华馆，菡萏生回塘。\r\n薰风散炎蒸，积水生夜凉。\r\n长歌沧浪贡，可洗冰炭肠。\r\n主人不知爱，白头犹异方。"
        },
        {
            "title": "探幽",
            "content": "秋色令人爱，青藜助远探。\r\n柿枫丹互映，天水碧相涵。\r\n绝景沙鸥占，幽程野老谙。\r\n谓予云外去，更有古龙潭。"
        },
        {
            "title": "哀梅麓楼寺丞",
            "content": "散逸羲皇上，风流晋宋间。\r\n金莲推寓直，玉笋竟虚班。\r\n名在方为重，身荣等是閒。\r\n知心千古月，耿耿照泉关。"
        },
        {
            "title": "世味",
            "content": "世味从前已备尝，重罹世难转凄伤。\r\n肯希逸骥能千里，最善灵龟解六藏。\r\n览胜每寻清伴侣，观山另是好心肠。\r\n年逾七十唯求死，便不埋时也不妨。"
        },
        {
            "title": "农户",
            "content": "农户竹林西，茅檐傍水低。\r\n黄鸡四五只，青韭两三畦。\r\n社翁醅堪漉，秋田秫又齐。\r\n老翁留客住，为具任山妻。"
        },
        {
            "title": "登太白绝顶龙池望远",
            "content": "苍莽势连空，跻攀径绝踪。\r\n乱峰排似战，片石响於钟。\r\n鸟语春云密，龙归暮雨重。\r\n下观群岫小，始觉此为宗。"
        },
        {
            "title": "春晓寻山家",
            "content": "石涧寒流不尽，茅檐宿雨初晴。\r\n幽客眠云未起，四时鸟弄春声。"
        },
        {
            "title": "暑夜步月",
            "content": "畏暑不复眠，空阶踏凉月。\r\n冰轮了无翳，明可数毛发。\r\n夜久肝肺清，如嚥太古雪。\r\n拟换飞人，乘鸾上寥泬。"
        },
        {
            "title": "病起",
            "content": "卧病厌厌断闻见，年头未识春风面。\r\n今朝强起步晴光，伤心满地残梅片。"
        },
        {
            "title": "送兵部兄出守高安",
            "content": "君是甲科人，文章已立身。\r\n远邦迎父母，天阙动星辰。\r\n行爱三冬日，到为千里春。\r\n如将致吾后，先要惜期民。"
        },
        {
            "title": "幽栖",
            "content": "幽栖绝世纷，足以养九君。\r\n是草皆为药，无山不出云。\r\n房空留鹿伴，果熟与猿分。\r\n信口成诗句，长谣到夕曛。"
        },
        {
            "title": "懒性",
            "content": "懒性难趋世，深本自养蒙。\r\n得閒真可乐，未死已知空。\r\n阴壑长留雪，乔林易有风。\r\n见闻今又绝，眼暗耳全聋。"
        },
        {
            "title": "閒人",
            "content": "不求富贵不嫌贫，天地悠悠任此身。\r\n飞步任教趋要路，好怀到底属閒人。\r\n自归白屋交游远，认昨青山面目真。\r\n平地退藏知是宝，太行从古有摧轮。"
        },
        {
            "title": "题慈照坦上人房应山阁",
            "content": "禅心直以山为体，不与终南捷径同。\r\n吟久白云生曲槛，定回明月在前峰。\r\n子牙钓石临溪古，博望槎源与汉通。\r\n自有山灵回俗驾，几人於此得相逢。"
        },
        {
            "title": "立冬日野外行吟",
            "content": "吟行不惮遥，风景尽堪抄。\r\n天水清相入，秋冬气始交。\r\n饮虹消海曲，宿雁下塘坳。\r\n归去须乘月，松门许夜敲。"
        },
        {
            "title": "山中雪",
            "content": "中宵霰雪零，寒气晓来凝。\r\n崖树当中折，山池到底冰。\r\n芎糜强食肉，松炎胜添缯。\r\n篱户牢关上，何人哕得譍。"
        },
        {
            "title": "一钵",
            "content": "一钵一枝藤，清虚度此生。\r\n不贪为至宝，可贱是浮名。\r\n闭户閒身乐，登山野步轻。\r\n溪翁与林叟，是识老夫情。"
        },
        {
            "title": "古寺",
            "content": "古寺居深处，随缘扫一房。\r\n本图依水石，因得避炎凉。\r\n皓鹤巢松洁，青虫蠹橘香。\r\n但教终远俗，贫贱亦何妨。"
        },
        {
            "title": "新昌南岩",
            "content": "大禹未疏凿，此山为海门。\r\n试从樵迳上，犹有钓车存。\r\n佛屋栖灵窦，仙坟荫远村。\r\n岩头一滴水，居者不知源。"
        },
        {
            "title": "客舍春日久雨",
            "content": "自入春来日日阴，客愁春恨两难禁。\r\n不知门外东风信，看见池塘春水深。"
        },
        {
            "title": "永昼",
            "content": "永昼绝将迎，禅房似水清。\r\n可曾留长物，颇以厌虚名。\r\n日正楼无影，风回树有声。\r\n吟章久不弄，今日偶然成。"
        },
        {
            "title": "采兰吟",
            "content": "楚芳有幽姿，采采倏盈把。\r\n馨香满襟袖，欲寄同心者。\r\n道远不可求，余怀为谁写。\r\n佩服林下游，自爱逸而野。"
        },
        {
            "title": "大水后作",
            "content": "田家望西成，弥月雨霖霔。\r\n流潦迷川泽，秔稻尽漂淤。\r\n牛犬奔崇丘，鸡亦栖高树。\r\n室庐毕沈没，野老无归处。\r\n大家还急租，官中未蠲赋。\r\n妻子多转徙，天高不可籲。\r\n但愿吾皇知，圣恩加咻噢。\r\n下诏发仓廪，赈卹散红腐。\r\n不唯赤子孙知，亦使根本固。\r\n八表皆归仁，万岁永终誉。"
        },
        {
            "title": "山林",
            "content": "旧无卓锥地，今者亦忘锥。\r\n中心子无著，清净如流离。\r\n野猿偶然来，问我何所为。\r\n道我此意真，长啸不相疑。"
        },
        {
            "title": "游仙",
            "content": "高升洞阳界，论道太常前。\r\n与彼群仙游，一夕千万年。\r\n眼中屡曾见，沧海为桑田。\r\n时同宴玉醴，广光听钧天。"
        },
        {
            "title": "题鹪鹩巢林行",
            "content": "鹪鹩巢中林，所择唯一枝。\r\n俛啄草间粒，自可长无饥。\r\n绝意於翱翔。其乐诚在兹。\r\n挟之上空虚，高风亦奚为。\r\n体微力难任，飘飘意何归。\r\n穷达悬於天，赋予常不齐。\r\n君子识其分，小大随所施。\r\n狂夫每争先，虚骋不知疲。\r\n以之致高位，未免多瑕玼。\r\n静退以为德，引理良可推。"
        },
        {
            "title": "爱性",
            "content": "爱性畏讙呶，云深一径茅。\r\n了无徒属累，唯结鹿麋交。\r\n灌木由来古，修篁亦渐苞。\r\n终然声利表，颇若类由巢。"
        },
        {
            "title": "丘壑美",
            "content": "谢公昔高卧，远意在苍生。\r\n方据要路津，中孚贱浮名。\r\n出处本一致，穷达无异营。\r\n秋房斯人徒，凶此丘壑情。"
        },
        {
            "title": "姚江舟中梦故人劝归",
            "content": "一舸寒江上，萧萧两鬓华。\r\n不唯伤道路，终恐委泥沙。\r\n宿雨添山霭，秋风起浪花。\r\n故人应念我，梦里劝还家。"
        },
        {
            "title": "柳花",
            "content": "岸柳飞花老却春，负前何事巧随人。\r\n都缘漂荡先归处，全似天涯倦客身。"
        },
        {
            "title": "禁体咏雪",
            "content": "应腊雨连朝，丰年瑞已饶。\r\n乱声还蔌蔌，猛势尚瀌瀌。\r\n岭峤松增秀，原田麦长臕。\r\n空阎休怨冷，见晛自应消。"
        },
        {
            "title": "言志",
            "content": "人寿能几何，百年犹一霎。\r\n岂识貂蝉贵，且与渔樵狎。\r\n饮涧不需瓢，采山时荷锸。\r\n世人莫相嗤，吾自用吾法。"
        },
        {
            "title": "送春",
            "content": "老人无复趁春场，见说春归亦送将。\r\n唯恐再来吾不见，偏於此另意难忘。\r\n花枝卧雨红颜尽，草蔓梳风绿发长。\r\n作计欲留留不住，聊歌一贡当离觞。"
        },
        {
            "title": "九日吟",
            "content": "又过一番秋。秋应笑白头。\r\n任教花自笑，其奈我忘忧。\r\n未死聊游戏，才亡即罢休。\r\n应知皆是幻，尽底付悠悠。"
        },
        {
            "title": "钓台",
            "content": "世祖龙飞日，玄纁起故人。\r\n荣名既无取，閒足固应伸。\r\n钓石关乾象，江流入富春。\r\n高风千古在，来者自迷津。"
        },
        {
            "title": "秋日有怀故人",
            "content": "山人出山去，山鸟长相忆。\r\n岁月能几何，诸峰复秋色。\r\n孤云在何处，烟水望不极。\r\n怊怅多远情，飞鸿查无迹。"
        },
        {
            "title": "息影",
            "content": "息影尘埃表，安心静默间。\r\n若为消白日，长是对青山。\r\n流水欲穷处，野猿相与还。\r\n孤云时起灭，未必似余閒。"
        },
        {
            "title": "溪路",
            "content": "溪路六七里，茅茨三两家。\r\n断崖悬石髓，古树有松花。\r\n绝壑无人处，看云到日斜。\r\n过山幽更甚，时复见樵车。"
        },
        {
            "title": "溪边",
            "content": "溪边得微径，陟险穷层巅。\r\n上有巢居人，志隐忘岁年。\r\n心静语言寡，道在精神全。\r\n终身愿相依，愧我无宿缘。\r\n明朝下山去，怅望空云烟。"
        },
        {
            "title": "衰病",
            "content": "衰病苦无悰，偃仰以终日。\r\n少间步东园，愈使我心怵。\r\n名芳扫迹空，野草争头出。\r\n无力事耘耛，长吁返蓬室。"
        },
        {
            "title": "秘书山中草堂",
            "content": "谢客开山兴，深居寄草堂。\r\n曲阑凭野色，虚牖敞晴光。\r\n路转青林合，泉流碧涧长。\r\n群峦分向背，平楚接微茫。\r\n兰茝含幽洁，松筠傲雪霜。\r\n玄猨啼夜月，青鹤舞朝阳。\r\n地僻烟霞古，云深草树凉。\r\n藤梢藏钓石，桂子落琴床。\r\n为识禽鱼性，终辞鸳鸯行。\r\n真曾脱颖出，只作善刀藏。\r\n不爱烧金术，唯留煮石方。\r\n赋诗閒点笔，勘易静焚香。\r\n酿酒应浮白，收茶自过黄。\r\n秋来看{左各右刂}竹，春尽课劙桑。\r\n水暖分鱼种，崖寒取蜜房。\r\n人高徵士节，天动少微芒。\r\n道在名难隐，身閒乐叵量。\r\n更知齐指马，诚足傲羲皇。\r\n萧散氛埃表，高风不可忘。"
        },
        {
            "title": "春游",
            "content": "风和宿雨晴，幽屨出柴荆。\r\n好鸟各相语，野花如有情。\r\n心閒何用隐，身健岂须名。\r\n今日不行乐，真成孤此生。"
        },
        {
            "title": "苕霅歌",
            "content": "昔闻两溪水色异，苕清霅浑犹渭泾。\r\n又闻发源自天目，悬高坠峻如建瓴。\r\n日夜滚滚流不止，尽过白蘋红蓼汀。\r\n流入太湖不复辨，挹之但闻鱼鳖腥。\r\n堪笑人生亦如此，百年汲汲劳其形。\r\n到头富贵亦何用，一卧泉下无由醒。\r\n争似渔翁扁舟独往最脱酒，七十二峰相对长青青。"
        },
        {
            "title": "苦益菜",
            "content": "苦菜吾所嗜，意与食蘖同。\r\n古者以益名，颇足昭其衷。\r\n秋花更清妍，绰约冰雪容。\r\n恍疑姑射仙，或如采芝翁。\r\n菊以彭泽显，莲以濂溪崇。\r\n此独无知音，没身萧艾中。\r\n人生天壤间，用舍为穷通。\r\n草木岂不然，一皆系其逢。"
        },
        {
            "title": "初三夜月",
            "content": "新月似蛾眉，娟娟止片时。\r\n辉光虽有缺，轮廓未曾亏。\r\n三五还应满，寻常那得知。\r\n人生亦如此，穷达信难期。"
        },
        {
            "title": "桐州先师塔",
            "content": "耿介绝依凭，清虚尚饮冰。\r\n悟明中观论，度越小乘僧。\r\n梦已三生破，神应九品升。\r\n法门谁得髓，石塔冷孤灯。"
        },
        {
            "title": "初夏同赵东阁西里诸公山行闻莺分韵得隔字",
            "content": "今日天气清，聊试登山屐。\r\n共看云外峰，分坐涧边石。\r\n绝境不逢人，啼莺似留客。\r\n一声无处寻，还被青林隔。"
        },
        {
            "title": "物我",
            "content": "物我两俱忘，隤然入道乡。\r\n空为真命脉，静是悟肝肠。\r\n竹月光零乱，松风韵短长。\r\n色声皆妙契，曾不费思量。"
        },
        {
            "title": "寓形",
            "content": "寓形宇宙间，汉身犹治木。\r\n要在直而方，毋使圆且曲。\r\n直方固违众，吾心以为是。\r\n圆民虽适时，吾心以为耻。\r\n人由圆曲富，吾用直方贫。\r\n吾心虽不移，予以书诸绅。"
        },
        {
            "title": "送人归山",
            "content": "君归西山去，为爱山中云。\r\n云亦喜君归，日夕常氤氲。\r\n云踪渺难期，别恨徒殷勤。\r\n他时望山色，眼中如见君。"
        },
        {
            "title": "雪晴",
            "content": "日照松头冻雪崩，又闻烘拆小池冰。\r\n起看门外群峰色，绝顶才分翠一棱。"
        },
        {
            "title": "题画",
            "content": "浅水与平沙，烟光尽相接。\r\n鸟立折茄茎，蟹上枯荷叶。"
        },
        {
            "title": "卧云歌",
            "content": "潜山道人性疎懒，地覆天翻浑不管。\r\n草座麻衣居绝巘，一间茅屋云常满。\r\n颇爱云纵亦萧散，於焉誓与云为伴。\r\n终日卧云忘早晚，梦回日照云床暖。\r\n彼此无心体舒缓，所以相从加缱绻。\r\n他年我死云独存，云应惋惜吾生短。"
        },
        {
            "title": "春日野步",
            "content": "春色在筇履，山前山后行。\r\n野花随处发，林鸟百般声。\r\n幽径遥通寺，清流可濯缕。\r\n村翁忽相值，又得尽閒情。"
        },
        {
            "title": "吾心",
            "content": "吾心静而贞，是乃出天禀。\r\n驱之入尘樊，违性岂不甚。\r\n所对非同流，欲语口还噤。\r\n世涂机穽多，动足常懔懔。\r\n今来返中林，夜卧始安枕。\r\n山薇既可餐，清泉大堪饮。\r\n布及极相宜，亦不羡文锦。\r\n斯谋良已臧，余生不须谂。"
        },
        {
            "title": "山中吟",
            "content": "自为山中归，屡见岁华易。\r\n不问眉间黄，唯观鼻端白。\r\n水石尽成趣，渔樵或争席。\r\n尘世未归人，营营复何益。"
        },
        {
            "title": "夜思",
            "content": "静坐四无邻，看山待明月。\r\n池边暑气尽，竹上凉颸发。\r\n伏翼打窗飞，孤萤随草没。\r\n予心适有会，还就幽人说。"
        },
        {
            "title": "端居",
            "content": "为得近樵渔，閒寻此地居。\r\n省交长闭户，耽静欲焚书。\r\n自爱心情澹，人嫌礼貌疎。\r\n径从荒草没，衰懒不能除。"
        },
        {
            "title": "閒身",
            "content": "闲身出尘表，世鞅讵能绝。\r\n真若寒崖松，凌傲几霜雪。\r\n枝叶任生枯，唯自老根节。\r\n更有无心云，油然足怡悦。"
        },
        {
            "title": "绿阴满院",
            "content": "一年花信过，满院绿阴多。\r\n老子於中住，新莺每到歌。\r\n萧閒遗世虑，清净合天和。\r\n好是孤云性，谁能管得他。"
        },
        {
            "title": "谷中",
            "content": "谷口松朱相和鸣，山蹊诘曲少人登。\r\n苦槠一树猿偷尽，懊杀庵居老病僧。"
        },
        {
            "title": "题规无范云深室",
            "content": "物外清虚境，由来远众纷。\r\n灵踪几年说，梵放或时闻。\r\n似有似无路，漫山漫谷云。\r\n自难容俗驾，曾不待移文。"
        },
        {
            "title": "秋怀",
            "content": "西风吹客襟，客正白头吟。\r\n无复欢娱意，惟伤迟暮心。\r\n饱虹明远浦，饥鹘下荒林。\r\n日月不相贷，人生那易禁。"
        },
        {
            "title": "禅翁",
            "content": "禅翁八十鬓如霜，冷坐云边旧竹房。\r\n唯放此身长懒散，更无余事可思量。\r\n飞流激石泉珠迸，斜照入林松影长。\r\n即景成诗疑未稳，更寻樵父为平章。"
        },
        {
            "title": "逝水",
            "content": "逝水向东流，前后浪相续。\r\n尼父达机兆，川上叹不足。\r\n人生天地间，百年诚短促。\r\n菁华草头露，光景风中烛。\r\n两鬓成枯蓬，萧萧不再绿。\r\n那知今日欢，不是明朝哭。\r\n所仰唯圣贤，亦复归鬼录。\r\n而况顽冥者，厥身沈利欲。\r\n随流不知返，终世常仆仆。\r\n大化一朝尽，腐灭同草木。\r\n岂若黄绮徒，居然在空谷。\r\n于焉自逍遥，其人美如玉。\r\n吾生千载余，犹知慕遐躅。\r\n寤寐斯不忘，耿耿在心目。"
        },
        {
            "title": "夏暑正隆望秋得雨风赋长句",
            "content": "夏日烈烈扬晖光，阳气入土土力强。\r\n望秋三日雨滂滂，庶物浡然俱阜昌。\r\n雨暘时若异咎恒，秔稻薿薿如人长。\r\n西风朝夕吹新凉，风来已作酒饭香。\r\n老农再拜谢穹苍，此去足以供烝尝。\r\n只今吏卒多豺狼，唯恐肆威回夺攘。\r\n一粒不得入我肠，父子悲啼茹糟糠。\r\n愿将此意达君王，毋官贪冒官循良。"
        },
        {
            "title": "蚕麦辞",
            "content": "山人日无事，行行自娱嬉。\r\n竹西数家村，喜闻翁媪辞。\r\n蚕以御我寒，麦以充我饥。\r\n二者尝致祷，群神将我贻。\r\n茧必大如翁，茧茧皆成丝。\r\n麦必生两岐，粒粒皆可炊。\r\n傥得遂所愿，报谢无敢迟。\r\n此意颇淳古，当见於周诗。"
        },
        {
            "title": "野外",
            "content": "绝巘应藏佛屋，深源定有仙家。\r\n风里传来清梵，涧中流出胡麻。"
        },
        {
            "title": "山深",
            "content": "山深寒易得，九月已萧然。\r\n况是衰迟者，非同少壮年。\r\n玄裘如艾絮，禅榻藉蒲毡。\r\n童子烧枯叶，先教閟暖烟。"
        },
        {
            "title": "神树词",
            "content": "村西大树高入云，树根作屋祠为神。\r\n村农四时常祭赛，但愿长幼无灾屯。\r\n更乞风雨皆调适，官不追呼无资贼。\r\n六畜蕃滋百谷成，报神之赐何终极。\r\n问农当年未生树，此树之神何所附。\r\n它时此树朽而仆，树神又向何方去。\r\n农笑吾言吾笑农，濁泾清渭终难同。"
        },
        {
            "title": "水亭写兴",
            "content": "为爱幽亭枕碧流，乘閒於此对沙鸥。\r\n荷倾宿雨明珠碎，蒲颭轻风翠带柔。\r\n列岫周遭疑雉堞，断霞零落似汀洲。\r\n无人相与言清事，落日鸣蝉满树愁。"
        },
        {
            "title": "雪霁",
            "content": "静寄向空林，於今岁月深。\r\n因知閒趣味，懒与俗浮沉。\r\n霁雪千峰玉，朝阳万树金。\r\n是吾真富贵，不觉动微吟。"
        },
        {
            "title": "言交",
            "content": "结交贵同心，心同难间疏。\r\n尝闻胶漆固，亦曰金兰如。\r\n君子要期终，小人变厥初。\r\n宜当作客鲍，慎勿为耳余。"
        },
        {
            "title": "月蚀",
            "content": "酷哉虾蟆精，食月食之既。\r\n天地皆幽昏，使我增永忾。"
        },
        {
            "title": "冬日山崦人家",
            "content": "曲崦人家少，谋生各自安。\r\n垦耕因地力，墐塞御天寒。\r\n猎火明深峤，渔梁露浅滩。\r\n老翁知客醉，语不到悲欢。"
        },
        {
            "title": "戍妇词",
            "content": "女萝施松柏，终始相因依。\r\n绳索发为婚姻，偕老相与期。\r\n夫今戍边城，贱妾无由随。\r\n行行日已远，何时定当归。\r\n但愿崇勋业，上报明主知。\r\n谅君守恒节，妾心终不移。"
        },
        {
            "title": "山寺",
            "content": "出城行半日，始得到招提。\r\n山气随时变，州形入望低。\r\n地灵多产乐，村远不闻鸡。\r\n诘旦还离此，寻幽过别豀。"
        },
        {
            "title": "客居",
            "content": "借得空房住十春，野麋山鹿日相新。\r\n宁嫌老景犹为客，却喜闲身不属人。\r\n於转物时观世界，向无心处得天真。\r\n深居谢绝曾非傲，朽钝形骸畏屈伸。"
        },
        {
            "title": "采莲曲",
            "content": "荡桨入平湖，湖波渺无极。\r\n红白芙蓉花，何如妾颜色。"
        },
        {
            "title": "惜别",
            "content": "风涛晚未止，鼓枻欲何之。\r\n穉齿便相识，摹上成别离。\r\n水香浮浦树，月露满江蓠。\r\n明日空凝伫，茫茫无处期。"
        },
        {
            "title": "九仙山中瀑",
            "content": "一水从天下，源深不可知。\r\n千寻垂缟练，余沫散珠玑。\r\n响激雷霆合，风生草木欹。\r\n老僧来灌顶，溅湿薜萝衣。"
        },
        {
            "title": "为林隐君赋石田",
            "content": "石田所无用，君独爱斯名。\r\n应为诗书种，免教人世争。\r\n秋风还自获，春雨不须耕。\r\n除是长沮辈，参知高隐情。"
        },
        {
            "title": "赋海上人吾庐",
            "content": "君家于亦爱，居这幽且深。\r\n嘉木有余荫，鸣禽多好音。\r\n不知此身閒，但觉万虑沈。\r\n自非羲皇人，何以知子心。"
        },
        {
            "title": "送赵东阁罢官归永嘉",
            "content": "一年吟抱寄京华，几度相逢说永嘉。\r\n梦入西山寻枸杞，约归东阁看梅花。\r\n风霜推拉知何事，雨露生成自有涯。\r\n应笑屈平终不返，空留遗恨在长沙。"
        },
        {
            "title": "为鄞僧题四明窗",
            "content": "郡名元自山名得，石似疎棂四面同。\r\n每恨世人游不到，羡君身在此山中。"
        },
        {
            "title": "田家谣",
            "content": "东坡粟已黄，西畴稻堪获。\r\n农家庆丰年，茅茨举杯酌。\r\n复喜官家用贤相，奋发天威去元恶。\r\n诏收宽徭榜村路，悍吏不来鸡犬乐。\r\n儿音牧牛舍牛摆，翁媪赛神听神语。\r\n饮则兮福乡土，五日一风十日雨，\r\n万岁千秋戴明主。"
        },
        {
            "title": "感时",
            "content": "厚地产桑谷，为民衣食资。\r\n井田取什一，公私两俱宜。\r\n今者异古昔，苛征常倍蓰。\r\n倍蓰犹未厌，泛索仍无时。\r\n官因字民设，胡为反害之。\r\n尽以应上求，民病莫能支。\r\n织者恒苦寒，耕者恒苦饥。\r\n空村绝鸡犬，败屋多流离。\r\n白叟与我言，其言乃如斯。\r\n老夫为悲吟，闻者当致思。"
        },
        {
            "title": "访山家",
            "content": "山翁居处僻，野屋盖茅新。\r\n自得烟霞趣，应无车马尘。\r\n怪禽啼似鬼，古木变为人。\r\n不是忘缘者，谁能与子亲。"
        },
        {
            "title": "送杨菊屋",
            "content": "菊屋何为者，耽吟呕肺肝。\r\n短衣空自咏，长铗向谁弹。\r\n不计为儒误，唯言得句难。\r\n几人怜此别，把酒不成欢。"
        },
        {
            "title": "怀溪云壑",
            "content": "夜深台殿闭，空室自安禅。\r\n松顶挂寒月，竹根鸣暗泉。\r\n理方因静胜，道不在言传。\r\n溪友同知此，今居何处边。"
        },
        {
            "title": "水村即事二首",
            "content": "祭鼓冬科野庙，茅茨小小人家。\r\n水际数株榆柳，篱边几陆桑庥。"
        },
        {
            "title": "翩翩春燕行",
            "content": "翩翩春燕，厥有常心。\r\n来以春阳，去以秋阴。\r\n不爽于社，为时所钦。\r\n玄衣济济，美度愔愔。\r\n差池其羽，下上其音。\r\n如服仁义，如喜瑟琴。\r\n缮垒杏梁，衔泥柳林。\r\n宫房孔式，非僭非淫。\r\n居处齐一，淑惠且任。\r\n实生商后，匪曰凡禽。"
        },
        {
            "title": "寄友",
            "content": "故人相别去，岁月良已深。\r\n人皆寄音书，我唯寄其心。\r\n心真无转移，音书有浮湛。\r\n所寄匪有它，但愿保斯谌。\r\n毋为威武屈，毋为富贵淫。\r\n与其常戚戚，不如自愔愔。\r\n但使吾道存，何伤贫病侵。\r\n难与昧者言，托之於长吟。"
        },
        {
            "title": "送僧之湖南",
            "content": "交游星散尽，之子复南行。\r\n惜别悲杨柳，相思寄杜蘅。\r\n好山须驻锡，恶路莫贪程。\r\n近得湘中信，湘中寇未平。"
        },
        {
            "title": "古意",
            "content": "自昔真仙道，恬淡而无为。\r\n以之固灵根，远寄或可期。\r\n秦皇与汉武，纵欲不知疲。\r\n既已长中国，复欲威四夷。\r\n其性忍而愎，举非仙者资。\r\n天监常昭晰，讵容肆谩欺。\r\n不自省其衷，妄冀苟得之。\r\n所愿竟无成，徒为后人嗤。"
        },
        {
            "title": "题故人溪亭",
            "content": "石泉清浸槛，终日远器纷。\r\n境与禅心会，源从静处分。\r\n乱峰寒蔽日，断壁昼生云。\r\n向此长栖止，何人得似君。"
        },
        {
            "title": "酬源上人见寄",
            "content": "自人仃另后，闻过海邦居。\r\n不得陪乡话，空烦寄远书。\r\n林声随雨散，溪影度云虚。\r\n若遂东游计，终朝到子庐。"
        },
        {
            "title": "送友人住海寺",
            "content": "海上莲花国，初从太守招。\r\n衣传方石偈，舟泊丈亭潮。\r\n渔子应焚簄，鲛人拟献绡。\r\n他时思旧社，无奈寄书遥。"
        },
        {
            "title": "吾性",
            "content": "吾性本疎狂，难教住帝乡。\r\n看心忘世界，濯足爱沧浪。\r\n往事皆如梦，浮生底用忙。\r\n到头华衮服，不及芰荷裳。"
        },
        {
            "title": "夜读太玄",
            "content": "虚室冷云边，消閒读太玄。\r\n未须求甚解，聊复竟余篇。\r\n夜永残膏薄，天高列宿悬。\r\n有蓍还懒揲，休咎已俱捐。"
        },
        {
            "title": "题颜晞仲归隐",
            "content": "飘然携杖锡，归隐故山中。\r\n鸟道云泉远，猿声烟树重。\r\n清闲销不尽，尘累坐来空。\r\n早晚须相见，知居若个峰。"
        },
        {
            "title": "节物",
            "content": "节物苦惊人，那堪远客身。\r\n梅心轻送腊，柳意转随春。\r\n丛薄啼新鸟，深泉动蛰鳞。\r\n独怜归梦短，不得面慈亲。"
        },
        {
            "title": "哭何甥",
            "content": "秀颖出儒林，吾甥所得深。\r\n良材竟难用，造物果何心。\r\n身后远遗育，生前惜寸阴。\r\n临棺一悲咤，万籁亦同音。"
        },
        {
            "title": "阙题",
            "content": "吾生本不识字，人谓吾诗入微。\r\n篇章聊复尔耳，止观然犹庶几。"
        },
        {
            "title": "哭复荆山",
            "content": "分讲南山日，人推学问精。\r\n弥纶八教网，坚实五言城。\r\n愿力生前重，声华灭后清。\r\n家山孤塔在，过者敬如生。"
        },
        {
            "title": "万山深处",
            "content": "万山深处绝諠哗，野鹤孤猿共此家。\r\n莫使游尘污泉石，有妨闲客卧烟霞。\r\n寒谫绿芰千层叶，饥食青花数树花。\r\n无可破除无可羡，清贫却是好生涯。"
        },
        {
            "title": "江山县旅夜",
            "content": "江郎峰头云漠漠，江郎庙前风雨作。\r\n路傍古寺不可栖，破屋残僧情味恶。\r\n重寻野店度前林，夜寒无奈春衣薄。\r\n惭愧主人能会意，地炉爇火深相慰。\r\n何似山中梦觉时，纸被蒙头听松吹。"
        },
        {
            "title": "客夜",
            "content": "客馆何寥寥，明月竟窗户。\r\n青天悬列星，零露沾宿莽。\r\n怀起不遑寐，起坐听漏鼓。\r\n听罢复重听，听彻三四五。"
        },
        {
            "title": "四皓",
            "content": "皓首四老人，独见何明彻。\r\n耻为暴秦污，商山永归洁。\r\n暂出正前星，遄回卧松雪。\r\n终令汉天子，不敢乱适孽。\r\n舒卷尽天机，非徒上名节。"
        },
        {
            "title": "运有荣枯行",
            "content": "运有荣枯，道有隆污。\r\n吉凶福祸，相为乘除。\r\n历览旧载，变灭纷如。\r\n或以贫残，或以逼诛。\r\n莫知其端，为之长吁。\r\n予少愚蠢，不能奔趋。\r\n翛然物表，与古为徒。\r\n彼是两忘，乃道之枢。\r\n庶几中庸，匪疾匪徐。\r\n不事王侯，不游国都。\r\n高尚其事，猗那其居。\r\n烟霞冲澹，松竹扶疎。\r\n来往忘机，山泽之癯。\r\n荷裳芰制，可曳可娄。\r\n竺坟鲁诰，可卷可舒。\r\n逍遥林壑，宁畏简书。\r\n临清坐茂，洽比禽鱼。\r\n自守玄默，死生弗渝。\r\n安时处顺，其乐只且。"
        },
        {
            "title": "归兴",
            "content": "归兴比春浓，迢遥发镜中。\r\n船头指西日，帆腹饱春风。\r\n岸柳眉舒黛，源桃脸露红。\r\n到家天已暝，童穉候衰翁。"
        },
        {
            "title": "秋声",
            "content": "商飙何厉疾，群籁尽嚣嚣。\r\n回穴生崖谷，淜滂度泬寥。\r\n恍疑沙漠战，误听浙江潮。\r\n遮莫频相聒，羁魂易得消。"
        },
        {
            "title": "野性",
            "content": "野性乐疏旷，从来厌风尘。\r\n孤寒无所资，屈身随众人。\r\n贵游弃疵贱，不能强相亲。\r\n蹉跎三十年，客路常清贫。\r\n晚来归山林，麋鹿为我邻。\r\n万事不挂意，一一皆天真。\r\n同流乃知此，难与俗子陈。"
        },
        {
            "title": "思还人四方四首",
            "content": "娟娟秋月照空床，行人东征未还乡。\r\n思如辘轳不断绝，千转万转萦愁肠。"
        },
        {
            "title": "采药径",
            "content": "采芭归来迹已陈，真风千古蜕凡尘。\r\n细看旧径青青草，犹是仙人醉里春。"
        },
        {
            "title": "归来",
            "content": "世变今如此，吾心复背时。\r\n皇皇无所与，去去欲何之。\r\n独木桥难渡，三叉路可疑。\r\n归来差自好，猨鹤旧相知。"
        },
        {
            "title": "东湖北崦人家",
            "content": "柴门映石柟，茅屋似僧庵。\r\n蚕候家人熟，耕时父老谙。\r\n设罝当兔径，添竹护鱼潭。\r\n赛雨鸣箫鼓，迎神向水南。"
        },
        {
            "title": "赠道士褚雪巘",
            "content": "身不离珠庭，新笺道德经。\r\n时来琪树下，閒看鹤梳翎。"
        },
        {
            "title": "临安县",
            "content": "霸业归王室，空城但黍苗。\r\n溪随山势转，路入市声遥。\r\n故俗多征敛，遗民尚寂寥。\r\n伤心到今古，祠树亦萧萧。"
        },
        {
            "title": "吾年",
            "content": "吾年未七十，颇觉惭昏耄。\r\n旧事尽遗忘，独余山水好。\r\n天寒附叶炎，尘埃满乌帽。\r\n客至欲逢迎，无奈筋力耗。\r\n君当恕衰翁，遮莫谓予傲。"
        },
        {
            "title": "答仇山村见寄",
            "content": "十年不见山村人，瑶华忽到英溪滨。\r\n见诗犹如见君面，读诗只字必三嚥。\r\n当今满面眼非吾曹，与君例亦同此遭。\r\n风雅之音幸未变，托之足以舒郁陶。\r\n颇谓仇仙若鸾凤，造次而鸣亦惊众。\r\n丹穴方堪养羽仪，他年会作明时用。"
        },
        {
            "title": "寄淮头家兄",
            "content": "君向淮堧去，相思梦不安。\r\n兵戈犹未定，道路自应难。\r\n旷野人烟少。荒城鬼灿寒。\r\n故园松菊在，何必恋微官。"
        },
        {
            "title": "题履道兄古松图",
            "content": "屏间何人画四松，高标半在烟云中。\r\n人来尽作真松看，槎枒古怪势不同。\r\n一株连蜷如老龙，曾见於康庐窈窱之深峰。\r\n两株横斜苍黛色，曾见於雁荡高寒之绝壁。\r\n最西一株更奇特，老来昏耄记不得。\r\n想得当初落笔旱，名山洞府遍寻思。\r\n细将览胜探幽兴，暗写凌霜傲雪姿。\r\n古为画者虽无数，少有人能得真趣。\r\n毕宏韦偃骨已寒，今日此图堪独步。\r\n主人劝我为作歌，才薄无奈何此图何。\r\n疾书一百六十字，勿笑迫促无委佗。"
        },
        {
            "title": "言志",
            "content": "穷居虽寂寥，苦节谅难改。\r\n青青山上薇，朝莫犹可采。\r\n薇尽而长饥，饿死亦无悔。\r\n古者夷与齐，清风弥亿载。"
        },
        {
            "title": "拟古",
            "content": "事往不可追，愁来不可扫。\r\n悠悠百年间，一身孰能保。\r\n昔为席上珍，今作路傍草。\r\n倚伏理则然，宁复有当道。\r\n古者贤圣人，身否亦枯槁。\r\n嘉名如日月，万事犹杲杲。\r\n浮云非我心，归根以为宝。\r\n茫昧曷能明，吾将问苍昊。"
        },
        {
            "title": "荒径",
            "content": "芒径入林微，蓬庐客到稀。\r\n苔痕侵药裹，山色冷吟衣。\r\n蚯蚓耕泥起，蜻蜓点水飞。\r\n坐来忘万事，静看宿云归。"
        },
        {
            "title": "烟霞石屋诸寺",
            "content": "缘山一径微，竹树隐禅扉。\r\n云绝去来性，僧无生灭机。\r\n风檐铁自语，阴洞石能飞。\r\n终拟携瓶锡，他年向此归。"
        },
        {
            "title": "闲居",
            "content": "四体本虚空，万物犹土苴。\r\n以此存内照，颇觉非外假。\r\n存亡楚人弓，得失塞翁马。\r\n但使吾道存，正欲知者寡。"
        },
        {
            "title": "地僻",
            "content": "地僻邻居少，萧条独掩关。\r\n还因万事拙，分得一生閒。\r\n野水皆归壑，孤云不离山。\r\n白鸥知我性，浑不怪疎顽。"
        },
        {
            "title": "年来",
            "content": "年来已绝交，孤憩竹间寮。\r\n境寂身逾懒，神安息自调。\r\n云开山意静，风止树声消。\r\n自足全无乐，谁能问市朝。"
        },
        {
            "title": "野兴",
            "content": "野人乘野兴，短策胜华轩。\r\n缓步有幽趣，长歌非俗言。\r\n烟霞仟佛境，鼓笛鬼神村。\r\n遁世今成乐，浮华岂足论。"
        },
        {
            "title": "初春赓李筼房韵",
            "content": "飘零长是客，节物更催人。\r\n前日方辞腊，今朝又得辛。\r\n一天回暖气，九陌动游尘。\r\n心爱青藜杖，多年伴老身。"
        },
        {
            "title": "为修樗作歌",
            "content": "我爱岩间古樗栎，蔽日参云过千尺。\r\n樵苏来往作阴凉，不为风霜变颜色。\r\n匠氏入林持斧斤，材无大小皆选抡。\r\n豫章楩楠岂复有，独以无用全其身。\r\n山僧历得养生理，故以岩樗自为比。\r\n只把樛枝庇本根，肯夸美干招残毁。\r\n幽人志士当勿疑，听我朗诵岩樗诗。\r\n纵为梁栋或易挠，岩下清风无尽时。"
        },
        {
            "title": "杜宇朝夕啼客舍檐树间",
            "content": "杜宇蜀帝魂，啼时吻流血。\r\n知有思归人，日夜啼不绝。\r\n吾归渺无期。汝啼岂易说。\r\n故宫春草深，高堂满簪雪。"
        },
        {
            "title": "赠日者云谷俞喜",
            "content": "十载唯耕谷口云，倚锄时复看天文。\r\n世间贵贱君皆识，却恐吓无人解识君\r\n客身犹卧玲珑石，乡梦长悬岝崿山。\r\n詹尹自应知我意，为言何日定当还。"
        },
        {
            "title": "书仇远吟卷后",
            "content": "昔在英豀识仇远，忆意别来陵谷变。\r\n死生契阔不相知，一十四年如过电。\r\n莲花峰下得重逢，老色骎骎惊上面。\r\n袖出新吟数百篇，非特清新更奇健。\r\n我道风流似谪仙，定知当上金銮殿。\r\n爱才未必无明皇，荐闻亦有贺知章。"
        },
        {
            "title": "潜山风土",
            "content": "潜为杭古邑，汉郡属丹阳。\r\n俗本崇勤俭，民终不寇攘。\r\n屋头犹种木，田岸亦栽桑。\r\n颇与豳风类，吾心爱此乡。"
        },
        {
            "title": "言志",
            "content": "众人穷智虑，没齿常区区。\r\n吾独不能尔，林卧安其愚。\r\n聪明既寂绝，因之得玄珠。\r\n其珠有夜光，终将破昏衢。"
        },
        {
            "title": "灵雨",
            "content": "灵雨应时至，四野生新泉。\r\n眢井久废汲，湛湛成深渊。\r\n老农喜欲舞，田苗绿如烟。\r\n桔槔挂屋梁，坦腹清昼眠。"
        },
        {
            "title": "山居",
            "content": "身寄孤猨野鹤乡，迩来真与世相忘。\r\n东南地阙多流水，西北山高少夕阳。\r\n根有茯苓松色异，土生兰茝藓苔香。\r\n细将万事都思遍，唯有閒居味最长。\r\n肯道山居太寂寥，不妨随分自逍遥。\r\n尽空眼界终无翳，为厌声尘亦去瓢。\r\n菊老尚老存正色，松孤还自有高标。\r\n道人乐地唯如此，说与同流意更消。"
        },
        {
            "title": "旱雨",
            "content": "骤雨幡然下，风雷驾疾威。\r\n乌妆巢穴堕，龙挟水云飞。\r\n物象回生意，神功解旱围。\r\n田间喜相语，点点胜珠玑。"
        },
        {
            "title": "东冈晓雪",
            "content": "萧萧夜来雪，失却登山径。\r\n晓望东见闻头，寒花满松顶。"
        },
        {
            "title": "客居多暇步过田家",
            "content": "客寄生无事，乘閒到水东。\r\n风和禽语乐，日暖土膏融。\r\n田父称家有，行人自屡空。\r\n殷勤留我饭，怜我不为农。"
        },
        {
            "title": "狂吟",
            "content": "槿篱三四掩，荒竹百十个。\r\n无人扣柴扉，偏称潜夫卧。\r\n梦作野云飞，觉来松日堕。\r\n随分有狂吟，吟长不须和。"
        },
        {
            "title": "石桥瀑布",
            "content": "瀑布依真境，何曾与世同。\r\n洒空轻作雾，溅石乱生风。\r\n绝壁惊飞鸟，危梁卧断虹。\r\n人言龙窟宅，只在此潭中。"
        },
        {
            "title": "闭户",
            "content": "闭户秋风里，寥寥绝往还。\r\n菊开无俗艳，木落见真山。\r\n心比孤蟾净，身同野鹿閒。\r\n困来虽就枕，无梦到人间。"
        },
        {
            "title": "送极太初住鄞江宝严",
            "content": "閫相招惟重，邦人望亦浓。\r\n欲开新象教，应扫旧狐踪。\r\n烟水浮瓶锡，云山庆鼓钟，\r\n宝严初变土，遥想雨花重。"
        },
        {
            "title": "晚春",
            "content": "游人只道花时好，老子心偏爱晚春。\r\n万紫千红都谢了，绿阴时见采桑人。"
        },
        {
            "title": "泽国幽居夏日杂题",
            "content": "为得近樵渔，来寻此地居。\r\n省交长闭户，耽静欲焚书。\r\n自爱心清淡，人嫌礼貌疎。\r\n径荒从草没，衰懒不能除。"
        },
        {
            "title": "山林",
            "content": "山林与朝市，自昔分两歧。\r\n势利几倾夺，道人犹未知。\r\n唯爱八还经，展卷时读之。\r\n是亦遮眼尔，不作文字痴。"
        },
        {
            "title": "首夏独游响潭",
            "content": "不解驱驰巧作谋，偃然守拙卧林丘。\r\n方忻嫩绿成槐夏，又爱轻进作麦秋。\r\n龙宅清深唯独往，莺声款曲似相留。\r\n僧言漠布岩尤好，明日须当到上头。"
        },
        {
            "title": "心镜",
            "content": "不存分别见，真是与盲同。\r\n常以身为观，因知色即空。\r\n无生方会道，取相未成功。\r\n此意吾尝得，皆归心镜中。"
        },
        {
            "title": "天道夷简行",
            "content": "天道夷简，荡荡巍巍。\r\n人心不然，大行险巘。\r\n转眼翻覆，诚不易知。\r\n忠或见疏，信或见疑。\r\n离间致入，宁复顾思。\r\n昔者缱绻，终焉弃遗。\r\n圣如周公，王犹不知。\r\n孝若申生。姬能死之。\r\n在彼盛时，尚有尔为。\r\n况乎季世，颠倒是非。\r\n谗人饱禄，志士苦饥。\r\n俯仰今古，其谁不悲。\r\n命悬于天，逆之为嗤。\r\n冲静无患，进取必危。\r\n守道安危，其殆庶几。\r\n祸福之兆，可以理推。\r\n夷齐去周，西山采薇。\r\n黄绮避秦，商岩茹芝。\r\n景行先哲，良足为规。\r\n规而罔念，虽悔何追。"
        },
        {
            "title": "岁暮旅思",
            "content": "岐路不可极，岁月亦易遒。\r\n朔风振寒威，行子无衾裯。\r\n厥生良可哀，半世空悠悠。\r\n知音尽沦没，明月难暗投。\r\n亲朋复遐阻，日夕生离忧。"
        },
        {
            "title": "远别曲",
            "content": "问君保所之，执手立前墀。\r\n可堪为远别，都不道回期。\r\n檐间蟏蛸虫，似知妾心悲。\r\n缠绵结离恨，千丝仍万丝。"
        },
        {
            "title": "萤火",
            "content": "尔质非天赋，唯从腐草生。\r\n细微曾未觉，变化亦难明。\r\n自照光宁远，群飞体更轻。\r\n空教征戍归，容易动离情。"
        },
        {
            "title": "山居",
            "content": "自为山居人，梦寐亦安佚。\r\n颇谓龟六藏，全胜兔三窟。\r\n性中信一真，身外无余物。\r\n形谢即示已，谁能问埋骨。"
        },
        {
            "title": "言志",
            "content": "山中良自好，住久乐已成。\r\n山木有嘉荫，山禽无俗声。\r\n永言辞世路，世路多不平。\r\n亦以性疎懒，不能但劳生。"
        },
        {
            "title": "衡门",
            "content": "衡门随我分，可是贱儒冠。\r\n任性中肠乐，远营梦境安。\r\n涧声暗后响，山气夜深寒。\r\n活计何劳问，薇生采不难。"
        },
        {
            "title": "天地之间有此身",
            "content": "天地之间有此身，此身岂肯惹风尘。\r\n竹篱茅舍居来稳，纸帐浦团趣更真。\r\n行已作成山水痴，到头不是利名人。\r\n使予生遇陶唐世，当与许由巢父伦。"
        },
        {
            "title": "旅吟",
            "content": "逆旅新寒入，荒林败叶飞。\r\n乡心空自动，衰病不能归。"
        },
        {
            "title": "子思惠诗用韵酬之",
            "content": "老慵只合在鸡群。变化那能慕海鹍。\r\n壮岁亲朋多死别，穷途千化与生存。\r\n欲那衣食愁元路，却被妻孥怨少恩。\r\n健笔期君今落第，相赒未得剩空论。"
        },
        {
            "title": "岁尽",
            "content": "云深路不通，独处岁还穷。\r\n尽断尘劳念，方成隐遁功。\r\n松疏斜漏日，竹劲老吟风。\r\n不是遗名者，何由到此中。"
        },
        {
            "title": "野老",
            "content": "野老一身轻，於今野趣成。\r\n交游木上座，疏阔楮先生。\r\n溪甑炊菰米，山卮咀菊英。\r\n林园道子好，时复到柴荆。"
        },
        {
            "title": "题杲东轩阇维齿不坏轮珠变金色",
            "content": "全德寡知音，浮沤亦易沉。\r\n终因三昧火，始验一生心。\r\n讲齿犹存玉，轮珠自化金。\r\n几多空掩胾，遗臭在山林。"
        },
        {
            "title": "闲居",
            "content": "萧然谢尘境，日夕心悠哉。\r\n厨空无鼠雀，径僻多莓苔。\r\n麻衣足自蔽，柴门讵曾开。\r\n坐听风叶鸣，疑有幽人来。"
        },
        {
            "title": "北风行",
            "content": "北风凛凛生祁寒，阴云万里何{上雨下漫}{上雨下漫}，\r\n群木尽槁叶尽丹。日月迅駃犹飞湍，\r\n人间光景亦易殚。离家不如在家安，\r\n胡为夫君乃游般。自古共嗟行咱难，\r\n摧轮折轴良可叹。客中忧绪常万端，\r\n何当对面同歌欢。愿得此身生羽翰，\r\n与君相逐同鸳鸯。有怀未遂宁容宽，\r\n耿耿不寐遥夜阑。孤鸿求匹声嘶酸，\r\n使我感物摧心肝。"
        },
        {
            "title": "楼头钟",
            "content": "晨钟唤日出，夕钟号月升。\r\n两曜如辘轳，递转不曾停。\r\n人生於其间，谁能驻颓龄。\r\n楼头钟声催人入黄土，长生之学虚荒诞幻无可冯。\r\n君不见嬴政入海采灵药，回首翻作鲍鱼腥。"
        },
        {
            "title": "山中吟",
            "content": "偶为山中游，遂作山中住。\r\n猿鹤尽相忘，不记山前路。\r\n架有古仙书，立言谈信去。\r\n往往赜其玄，颇有会心处。\r\n乃知筌蹄作，意本在鱼兔。\r\n观象既得之，自可略章句。\r\n童竖难与言，趺坐入禅度。\r\n万事静中忘，不省白日莫。\r\n野云忽飞来，宿我檐间树。\r\n知我无所著，飘然又飞去。"
        },
        {
            "title": "食苦笋",
            "content": "老去居山乐最真，盘蔬日日富前陈。\r\n爱尝苦笋疏甜笋，似进忠臣远佞臣。\r\n饭为韵清常倍食，酒因味爽或添巡。\r\n美芹之意全相似，颇谓堪将献紫宸。"
        },
        {
            "title": "山园三月桃未花",
            "content": "春风不入窭人家，三月园桃未著花。\r\n老子放痴都不问，山厨日日饭胡麻。"
        },
        {
            "title": "持律僧",
            "content": "坚持先佛戒，不染世间缘。\r\n过午都忘食，终年只坐禅。\r\n可曾焚蠹木。长是滤虫泉。\r\n何日能相见，同君话五篇。"
        },
        {
            "title": "送僧归静林精舍",
            "content": "天竺山中秋讲散，露蛩烟雁动乡情。\r\n五株松下梁朝寺，归听罗浮古磬声。"
        },
        {
            "title": "寄山中友人",
            "content": "清修二师持远徒，麻衣草座深山居。\r\n心如莲花不着水，身似孤云行太虚。\r\n记得茅堂明月夕，同汲寒泉煮白石。\r\n多年不见拟相寻，秋风落叶迷行迹。"
        },
        {
            "title": "为顾美山赋五字田",
            "content": "宝此五字田，不羡千亩耤。\r\n冥搜为播种，发言皆黍稷。\r\n梅山老吟农，良已著深绩。\r\n终然乃有秋，不负平生力。"
        },
        {
            "title": "题灵泉寺更幽轩",
            "content": "寒泉发灵窦，翠霭生重冈，\r\n偶因山冈鸣，得此林僧房。\r\n高槐肃夜气，短牖熙晨光。\r\n空门了无事，岁月静中忘。"
        },
        {
            "title": "还山",
            "content": "吾性本閒旷，素不喜城郭。\r\n而况宾主间，礼数相束缚。\r\n怅望西南山，佳气日参错。\r\n逸兴不可羁，飘飘出笼鹤。\r\n翩然曳杖还，专意在一壑。\r\n时方孟夏初，众花已零落。\r\n槠林晚雪香，麦陇残云薄。\r\n谷深绝游尘，苗田叫姑恶。\r\n幽人旧相知，一见心喜跃。\r\n谓言旧山畲，今犹可耕凿。\r\n日夕共登临，靡惮筋力弱。\r\n於焉得天真，毕志甘澹泊。\r\n初非傲轩冕，终又畏矰缴。\r\n置身声利场，何如且行乐。\r\n累累北原上，万古同寂寞。"
        },
        {
            "title": "夜归陋室",
            "content": "萧萧两鬓如凝霜，险阻艰难曾备尝。\r\n少年气节尚奇伟，老来事业成荒唐。\r\n盗贼纷纷安衽席，衰翁秋晚犹絺绤。\r\n明月皎皎星宿稀，夜静入门徒四壁。\r\n四海知音今已矣，仰天息悲风起。"
        },
        {
            "title": "客枕",
            "content": "客枕难成梦，秋宵转觉长。\r\n莎鸡鸣不住，阶下月如霜。"
        },
        {
            "title": "记梦",
            "content": "神清发幽梦，梦到仙人峰。\r\n老仙启玄门，问我来何从。\r\n仙发映山绿，仙颜眩日红。\r\n高低种玉田，异植方茸茸。\r\n里闾见翁媪，亦复非尘容鸡犬声相闻，\r\n略与桃源同。云中飞仙人，\r\n缥缈如游龙。遄征不可即，\r\n得非是乔松。白云既变灭，\r\n仙軿亦无踪。梦觉两何有，\r\n闻打西林钟。"
        },
        {
            "title": "食荠",
            "content": "生无食肉资，饭蔬幽壑底。\r\n朝采南涧芹，莫撷东篱荠。\r\n此中有真味，岂必鱠鲂鳢。\r\n保曾万金馔，恶谥不可洗。"
        },
        {
            "title": "次教西岑见贻韵",
            "content": "宴山山里白头翁，室空亦复无山童。\r\n往来山月几圆缺，入山未聋今已聋。\r\n柴门反关不容叫，翁欲养蒙仍养浩。\r\n莫嫌翁苦恋山中，良恐出山为小草。"
        },
        {
            "title": "野处",
            "content": "野处日多暇，扶藜信脚行。\r\n荒原寒鸭阵，深巷午鸡声。\r\n随地有幽事，閒人无滞情。\r\n归来新月上，照我入柴荆。"
        },
        {
            "title": "西风",
            "content": "西风吹鬓鬓成霜，变异无端那有常。\r\n交友后先同昨梦，老人八十尚他乡。\r\n书空雁字行疎密，泣砌虫吟韵短长。\r\n尽是客中秋意绪，谁能对此不凄凉。"
        },
        {
            "title": "怀友",
            "content": "故交今何处，音问久不接。\r\n岁月易蹉跎，关山更重叠。\r\n凝霜遍衰草，寒日照黄叶。\r\n几度欲相寻，清川苦难涉。"
        },
        {
            "title": "栖云楼",
            "content": "白云自悠然，幽人此栖息。\r\n去留果何心，变化了无迹。\r\n俗客不曾来，沙鸥尽相识。\r\n何处动吟情，渔村数声笛。"
        },
        {
            "title": "远尘",
            "content": "忘名忘利人，傲岸孰能驯。\r\n老去身犹健，閒中乐最真。\r\n洁修松体貌，清劲竹精神。\r\n日夕常相对，无缘更有尘。"
        },
        {
            "title": "寄林弓寮",
            "content": "暗数鸣弦日，知君已及瓜。\r\n水光浮县郭，山色满樵家。\r\n讼简迟开印，庭空早放衙。\r\n传来多美政，不独种桃花。"
        },
        {
            "title": "有客",
            "content": "有客老柴荆，终辞世上名。\r\n因贫诸事省，无位一身轻。\r\n水月通禅意，山云寄野情。\r\n草衣兼木食，亦足了余生。"
        },
        {
            "title": "山楼夜",
            "content": "月满面千重林壑，人凭一曲阑干。\r\n但诗觉衣襟徵润，不知风露高寒。"
        },
        {
            "title": "寄教西岑",
            "content": "西岑我同流，常惜会面疏。\r\n秋深来旧京，一尝造君庐。\r\n感君故情深，馆我於恬虚。\r\n十日更倡酬，閒踪颇虚邪。\r\n人事那好乖，扁舟赋归与。\r\n茫茫烟水隔，无使堪寄书。\r\n万玉森筼簹，孤峰丽芙蕖。\r\n挂梦於其间，栩栩复蘧蘧。\r\n以我常思君，知君亦思予。\r\n何时重携手，使此菀结舒。"
        },
        {
            "title": "老去",
            "content": "老去玄衣敝，归来白屋寒。\r\n故书多散失，时事转艰难。\r\n背日松悭长，经霜菊尽乾。\r\n邻翁犹念旧，扶杖数相看。"
        },
        {
            "title": "出游归隐",
            "content": "出游归隐两无心，非慕沃洲支道林。\r\n啗柏自然闲土锉，制荷曾不费金鍼。\r\n悠悠往中空尘梦，冉冉余生任陆沉。\r\n颇谓天闲千里马，难胜寥廓九皋禽。"
        },
        {
            "title": "地远",
            "content": "地远隔凡尘，因而此隐沦。\r\n閒知云意度，清爱水精神。\r\n蔬食聊充腹，麻衣足蔽身。\r\n休嫌吾懒拙，懒拙廻吾真。"
        },
        {
            "title": "依韵酬葛秋岩陶体四首",
            "content": "山林自多趣，况此晴和时。\r\n我友贲然来，相娱以琴诗。\r\n仓庚遗好音。薰风发清吹。\r\n悠然与心会，安能遽忘兹。"
        },
        {
            "title": "途中感兴",
            "content": "悠闲涉长途，西日照禾黍。\r\n回首睇关山，故乡在何许。\r\n秋风吹栎林，忧思莫能禁。\r\n同怀不可见，日暮空沈吟。\r\n方矜美少年，倏忽伤丑老。\r\n百年能几何，况复不长保。\r\n存者日已少，逝者日已多。\r\n荣华亦难恃，薤露有遗歌。"
        },
        {
            "title": "赠苦行僧",
            "content": "泯然诸念尽，木食貌常羸。\r\n林下身虽老，人间事不知。\r\n持经被艾衲，礼像爇枫脂。\r\n不是忘形者，终难学尔为。"
        },
        {
            "title": "东嘉风士",
            "content": "山水知我旧永嘉，谢池千古湛清华。\r\n四郊风土宜柑树，百里官河尽藕花。\r\n鸦鹭共栖江面石，渔商分泊渡头沙。\r\n他年若向中川住，管定清游少在家。"
        },
        {
            "title": "野老",
            "content": "溪头逢野老，邀我过桥东。\r\n牛卧閒田上，鸡鸣村巷中。\r\n豆乾霜腹饱，莲倒露房空。\r\n邻里交相命，桃源风景同。"
        },
        {
            "title": "舟行",
            "content": "小艇悠扬只信风，岸边霜叶似花红。\r\n不同雪夜雪安道，侬自看山到剡中。"
        },
        {
            "title": "不出",
            "content": "饥寒驱不出，忍死住空山。\r\n芰制几回补，荆扉终岁关。\r\n是非尘外远，云月句中閒。\r\n此意难名道，存诸静默间。"
        },
        {
            "title": "麦秋游兴",
            "content": "心喜麦秋晴，贪游举步轻。\r\n泬寥无点翳，山水有余情。\r\n怕入红栏队，来寻白社盟。\r\n应门童子熟，认得老夫声。"
        },
        {
            "title": "閒居多暇追叙旧游成一百十韵",
            "content": "予生驽且钝，良御谩加鞭。\r\n蹇步常居后，长途靡克前。\r\n於焉辞里塾，竟尔向林泉。\r\n鲁诰方擩哜，真乘又赜研。\r\n孳孳羞愒日，矻矻自穷年。\r\n灵岳言犹在，天台笔已专。\r\n玄珠因象得，祖印以心传。\r\n终觉符深妙，初非离简编。\r\n连环资讲贯，涵泳藉诗篇。\r\n断断无他技，愔愔合自然。\r\n从来憎系属，其肯望陶甄。\r\n谬忝诸公识，常推众客先。\r\n岁时频问劳，旦夕竞招延。\r\n有意行方外，因思去日边。\r\n收探禹穴古，鉴入贺湖涟。\r\n岩壑争奇秀，泾溪互属联。\r\n鄞江浮汗漫，雪窦踏云烟。\r\n旷望方壶表，高跻太白巅。\r\n石桥夸圣所，华顶历星躔。\r\n羽洞仟踪秘，丹丘地势偏。\r\n搘筇逾绝峤，杭苇下中川。\r\n秋荡怀康乐，春池忆惠连。\r\n寻猿过翠壁，访鹤列青田。\r\n古郡名存栝，仙都顶有莲。\r\n江峰何嵂崒，冯岭足迍邅。\r\n建涉东闽剧，茶从此苑煎。\r\n武夷循窈窱，九曲爱回漩。\r\n境接三山胜，名随历代迁。\r\n层峦无间断，一水自蜿蜒。\r\n雪鼓何深秀，沧溟可激沿。\r\n衣冠常继踵，鱼蟹不论钱。\r\n正欲登衡霍，无端信杜鹃。\r\n游情方稍稍，归思忽翩翩。\r\n玄笠才加首，青藜亦在肩。\r\n未穷交广际，俄返浙淮埏。\r\n姑蔑墟难辨，金华洞可穿。\r\n烂柯人已往，起石事堪笺。\r\n新定人民质，桐广物象妍。\r\n閒询吟士室，重扣钓台舷。\r\n风壤连吴越，云山异陇汧。\r\n富春聊憩止，古霅又周旋。\r\n二水来天目，千峰列地{輭车换田}。\r\n麦畦螽揖揖，桑野蠋蜎蜎。\r\n湖石偏求润，山茅竞摘鲜。\r\n毗陵季子邑，阳羡蜀仟佃。\r\n惠阜泉宜瀹，侯堂桧不蹎。\r\n丑梨生槜李，佳纸出由拳。\r\n渐听华亭鹤，将求瀚海鱣。\r\n阖庐当日霸，郛郭入门坚。\r\n许越夫差误，逃吴太伯贤。\r\n唯应希范蠡，不必慕成鱄。\r\n铁翁州形固，金陵王气宣。\r\n山回石头壮，江下海门遄。\r\n南北兹为限，英雄孰解填。\r\n千龄难致诘，六代自相挻。\r\n极目伤京汴，县情比涧{缠纟换氵}。\r\n未归文武业，犹慕蚁羊羶。\r\n今古虽与废，山川但幅{左巾右员}。\r\n地多秦汉迹，碑少晋唐镌。\r\n题咏诗三百，经行路四千。\r\n豺狼频犯轭，蛟鳄屡惊船。\r\n晓发蒙霜露，宵投阅望弦。\r\n往来唯适兴，游戏岂离禅。\r\n身外无余嗜，行中颇自便。\r\n云山期浪迹，辇寺迫充员。\r\n唯曰通宗说，何曾问陌阡。\r\n短长皆以度，轻重必於权。\r\n苦节贞徒尔，谗人不舍旃。\r\n菲萋成贝锦，海岳起埃涓。\r\n事变安能测，冤深岂易湔。\r\n采苓空自赋，齧檗竟谁怜。\r\n悲寝难成梦，愁餐不下咽。\r\n中心诚匪石，直道信如弦。\r\n白首将沈穽，丹忱遂格天。\r\n释然消怨结，划尔脱拘挛。\r\n彼舌知何用，吾生固独全。\r\n青云非所觊，白日且高眠。\r\n颇觉閒情逸，浑无俗累牵。\r\n余生今老矣，此地盍终焉。\r\n杖为看山拄，裳因涉漳褰。\r\n只堪朋鹿豕，庶免惧鹰鸇。\r\n旨蓄常留翁，胡麻或满篅。\r\n但令山在目，肯顾雪盈颠。\r\n进驻饭忘精凿，山肴略豆笾。\r\n示尝嫌菲薄，自足养衰孱。\r\n陋室茅充瓦，寒衣艾当绵。\r\n冷非尘境外，静是悟因缘。\r\n尽弃残书帙，唯留古砚{左专右瓦}。\r\n云归多在树，泉落自成渊。\r\n孤鹘翻霄健，群猱上木猥。\r\n水边梅的皪，雨际竹婵娟。\r\n贞劲期松柏，芳馨尚药荃。\r\n草间龙脑出，木末兔丝悬。\r\n澹若忘吾我，萧然去纠缠。\r\n已能齐指马，岂复记蹄筌。\r\n元自师调御，还曾讯偓佺。\r\n无心方契佛，有药未为仙。\r\n置窟嗟毚兔，遗身爱蜕蝉。\r\n岸登当舍筏，卜妄不须{上竹下专}。\r\n觅句归陶谢，观空体竺乾。\r\n性天宜爽朗，戒月要孤圆。\r\n病起形神改，年加膂力愆。\r\n齿疎亡两版，面瘠露双颧。\r\n百岁人应少，诸尘相尽捐。\r\n客来歌九辨，僧到说三玄。\r\n白石常同煮。青葵亦共搴。\r\n虚怀本无取，那得更悁悁。"
        },
        {
            "title": "柳言",
            "content": "彭泽门前閒草木，丝丝那向路傍生。\r\n便教系得春风住，也与时人管送迎。"
        },
        {
            "title": "送襄锦二上人之鄞",
            "content": "春风湖上别，携手欲何之。\r\n细问重来日，那曾有定期。\r\n舟行江路水，锡挂海峰迟。\r\n若有东南使，相逢即寄诗。"
        },
        {
            "title": "深居",
            "content": "深居谢交游，积叶任埋径。\r\n澹然忘所营，为是疏懒性。\r\n已达身本虚，宁忧室垂罄。\r\n时於泉石间，信意成短咏。\r\n于以写吾情，渔樵或相命。\r\n一皆用其真，鲁鱼事参订。\r\n犹不拘四声，岂复疑八病。\r\n难入时人耳，独许山鬼听。\r\n生来妄想绝，禅心本清净。\r\n断不重出山，此志寔先定。"
        },
        {
            "title": "陟三十六渡溪塘坞岭",
            "content": "三十六渡溪，溪边绝去蹊。\r\n乱山如叠浪，一岭类登梯。\r\n凤紧妖蛇出，烟错异鸟啼。\r\n蜀僧言剑阁，与此亦相齐。"
        },
        {
            "title": "野步即事",
            "content": "叠巘复平原，行行足力烦，\r\n野程难较里，旅食暂依村。\r\n枣熟儿童聚，禾收鸟鹊喧。\r\n徘徊顾风景，不觉念丘园。"
        },
        {
            "title": "赠牛羊司范月豀",
            "content": "莫嫌司职小，先圣亦曾为。\r\n蕃息更何事，萧閒且赋诗。\r\n尔牲诚具止，尔牧自来思。\r\n考牧宣王雅，应拈短笛吹。"
        },
        {
            "title": "归栖竺岭将启午供野鹤必鸣寺僧常以此为候",
            "content": "古寺千峰表，云泉处处佳。\r\n山灵嫌俗驾，野鹤唤僧斋。\r\n静默通玄理，幽深惬隐怀。\r\n閒门何用扫，秋叶任平阶。"
        },
        {
            "title": "嵬嵬山石行",
            "content": "山石何嵬嵬，孤松何薿薿。\r\n其大逾百围，其高过千尺。\r\n广厦需梁栋，求之若匪克，\r\n梓人一以视，斤斧见促迫。\r\n牛夫竞牵挽，输入王侯宅。\r\n观者如堵墙，靡不重嘉惜。\r\n镂刻以为工，丹青以为饰。\r\n巍然在云霄，七贵所栖息。\r\n梁栋岂不美，残生良可哀。\r\n宁作南山松，毋为广厦材。"
        },
        {
            "title": "寄林竹豀",
            "content": "四海寥寥孰可宗，唯知豀上有豀翁，\r\n乾坤尽入文心里，今古同归醉眼中。\r\n梅子熟时明祖意，竹君多处振清风。\r\n野人只是空相忆，浙水闽山信不通。"
        },
        {
            "title": "寒风",
            "content": "寒风萧萧吹我衣，迎晨光入山采蕨薇。\r\n魍魉窥人猛虎啸，草间多露犹未晞。\r\n历尽穷崖与险谷，终朝采之不盈匊。\r\n忧心殷殷日将暮，手持空筐返茅屋。\r\n贼臣恶子厌轻肥，志士幽人常苦饥。\r\n古来万代共如此，乐天知命复何悲。"
        },
        {
            "title": "隐怀",
            "content": "负疴在山泽，已若无此生。\r\n期与草木尽，隐人不须名。\r\n西南数奇峰，宛同亲弟兄。\r\n悠然有静意，青青日相迎。\r\n因持短柄鑱，入山斸黄精。\r\n志不在苟得，聊复怡吾情。"
        },
        {
            "title": "出户",
            "content": "出户逢幽客，相携过别村。\r\n冻开泥径滑，桥断石星存。\r\n云起难知处，泉流自有源。\r\n老农心甚适，耕凿长儿孙。"
        },
        {
            "title": "老去",
            "content": "老去寡交游，孤吟倚石楼。\r\n风生云渐散，虹见雨初收。\r\n苍莽天将暮，凄清气似秋。\r\n玄猿慰岑寂，长啸碧峰头。"
        },
        {
            "title": "嘉禾舟中",
            "content": "舟次寒城外，人家已闭门。\r\n蜃眠春浪息，鸟入暮烟昏。\r\n泽广疑无地，车鸣忽有村。\r\n兹游虽适兴，终不似丘园。"
        },
        {
            "title": "秋日",
            "content": "秋气清如此，閒踪信所如。\r\n因穷流水脉，偶到野僧居。\r\n地远嚣纷息，山回响答虚。\r\n几人来不得，老死向尘车。"
        },
        {
            "title": "旅感",
            "content": "苦无住山资，千里远为客。\r\n兄弟会面难，双亲鬓毛白。\r\n故园书不来，愁绪日夜积。\r\n满庭枯草根，忽复化新碧。"
        },
        {
            "title": "寄山中友人",
            "content": "闻道幽栖野思饶，径无尘迹草萧萧。\r\n长松架壑因为屋，老榉横溪便作桥。\r\n煮石未须閒水碓。漱流何必弃风瓢。\r\n吾生更爱深居乐，定拟相从不待招。"
        },
        {
            "title": "题江湖伟观",
            "content": "左右江湖仙圣宅，龙飞凤舞帝王家。\r\n楼台高下随山势，渤灞微茫涌日华。\r\n渔浦风和翻柳影，官河春尽落桐花。\r\n钱唐佳丽今无比，回首中原望眼赊。"
        },
        {
            "title": "建溪青玉峡云际寺",
            "content": "飞瀑挂晴霓，山门对小溪。\r\n晓行青玉峡，时听白猿啼。\r\n野竹樊蕉径，修桐间茗畦。\r\n傥容分席地，便此卜幽栖。"
        },
        {
            "title": "山房",
            "content": "山房孟冬月，独坐对残缸。\r\n侍才嫌贫去，诗魔以静降。\r\n霜威寒透衲，月色碎穿窗。\r\n万法皆非侣，令人忆老庞。"
        },
        {
            "title": "渔父",
            "content": "在处变名姓，往来长啸歌。\r\n一身无赋役，几口共烟波。\r\n江月垂纶下，江云宿棹和。\r\n却应嫌渭叟，老去脱寒蓑。"
        },
        {
            "title": "重题郭文庙",
            "content": "尝闻郭文举，雅志在山林。\r\n内以道自胜，不为外物淫。\r\n人皆恋妻子，先生独幽寻。\r\n人皆厌轻肥，先生无衣衾。\r\n人皆觊荣达，先生甘陆沉。\r\n世道既难方，先生示如瘖。\r\n怀宝终不售，熟识先生心。\r\n身与豺虎邻，豺虎不敢侵。\r\n温峤何所闻，比公於展禽。\r\n更历数百年，尚为人所钦。\r\n或以神事公，置庙青山岑。\r\n岁时致牺醴，谅非公所歆。\r\n我来吊遗像，顾瞻一长吟。\r\n公傥察余衷，冷然御风临。"
        },
        {
            "title": "开襟",
            "content": "开襟坐石床，岂是俗肝肠。\r\n月露寒秋气，天风生夜凉。\r\n禽猿四山寂，松桂满林香。\r\n万事不相接，谁知幽兴长。"
        },
        {
            "title": "怀安养",
            "content": "西方清泰国，元自是吾家。\r\n宝树千般乐，金池四色花。\r\n同游诸伴侣，一别风年年。\r\n有意重归去，途程本不赊。"
        },
        {
            "title": "采菖蒲",
            "content": "雁荡高寒处，穿云采得来。\r\n岂能同野草，容易有花开。\r\n瘦节偏宜石，纤丛不受埃。\r\n幽人知尔性，晓涧汲泉杯。"
        },
        {
            "title": "感春",
            "content": "忽闻春欲去，园林谩游瞩。\r\n轻风散余红，细雨滋繁绿。\r\n绿繁似欢荣，经散犹僇辱。\r\n因悟人间世，万事易翻覆。\r\n贱或登青云，贵或成赤族。\r\n祸福无定端，往往相倚伏。\r\n那知今日歌，不是明朝哭。\r\n书以为世鉴，得志毋纵欲。\r\n克克如履冰，坎坎念伐幅。\r\n苟能闲此理，堪追圣贤躅。"
        },
        {
            "title": "酬友人见寄",
            "content": "山房一事无，，\r\n开箧理残书。习气嗟难断，\r\n閒情为折除。菊篱秋烂漫，\r\n枫径意萧疎。忽枉瑶华赠，\r\n知君又起予。"
        },
        {
            "title": "梦觉",
            "content": "岝崿东边旧草堂，久抛日日费思量。\r\n梦中分晓曾归去，觉后身仍在异乡。"
        },
        {
            "title": "腊月立春雪后豀行偶作",
            "content": "踽踽白头人，江湖寡所亲。\r\n故乡千里念，闰岁两番春。\r\n北雪歌黄竹，东风变绿蘋。\r\n此中来往熟，不问自知津。"
        },
        {
            "title": "野草花",
            "content": "心爱无名草，閒花取次开。\r\n自能追造化，浑不假栽培。\r\n姚魏伤攀折，楩柟因剪裁。\r\n只因非世用，长得保根荄。"
        },
        {
            "title": "幽怀",
            "content": "野僧如野鹿，畏下白云层。\r\n迟暮知身幻，疎慵奈世憎。\r\n烟埋秋径竹，风闪夜堂灯。\r\n万事何须问，幽怀自可凭。"
        },
        {
            "title": "不出",
            "content": "不出柴门三月强，亦无诗句答风光。\r\n悠然自有深居乐，满径从教春草长。"
        },
        {
            "title": "生年",
            "content": "生年已六十，所历更万端。\r\n富贵等浮云，变灭不足观。\r\n身如冬岭松，独立守岁寒。\r\n心如古井水，到底无波澜。\r\n吾道即古道，处今良独难。\r\n是非不易辩，长叹复长叹。"
        }
    ]
}