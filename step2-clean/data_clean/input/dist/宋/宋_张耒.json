{
    "dynasty": "宋",
    "author": "张耒",
    "intro": "张耒（1054-1114） 字文潜，号柯山，楚州淮阴（今江苏清江）人。神宗熙宁进士，历任临淮主簿、著作郎、史馆检讨。哲宗绍圣初，以直龙阁知润州。徽宗初，召为太常少卿。后被指为元佑党人，数遭贬谪，晚居陈州。苏门四学之一。诗学白居易、张籍，平易舒坦，不尚雕琢，但常失之粗疏草率，其词仅传六首，风格与柳永、秦观相近。著有《柯山集》、《宛邱集》。词有《柯山诗余》，赵万里辑本。",
    "items": [
        {
            "title": "屈原",
            "content": "楚国茫茫尽醉人，独醒惟有一灵均。\r\n餔糟更遣从流俗，渔父由来亦不仁。"
        },
        {
            "title": "青桐道中值雨凡数里舟行久之颇有江湖之思二",
            "content": "系马操舟问◇师，却疑淮口挂帆时。\r\n人间迁改何须问，便作江湖未可知。\r\n\r\n【注释】：【原题】：\r\n青桐道中值雨凡数里舟行久之颇有江湖之思二首"
        },
        {
            "title": "淮阴",
            "content": "芦梢林叶雨萧萧，独卧孤舟听楚谣。\r\n生计飘然一搔首，西风沙上趁归潮。"
        },
        {
            "title": "秋晓",
            "content": "老人不睡秋夜长，五更鼓角鸣东堂。\r\n悲蛩床下欲无语，黄叶瓦清新有霜。\r\n雁声相应江南北，北杓欲下天中央。\r\n老人山尊有美酒，岸巾先酌一杯尝。"
        },
        {
            "title": "雪中狂言五首",
            "content": "江乡密雪常在春，异哉今腊已再白。\r\n风严无声掠树过，茅檐飞霰鸣策策。\r\n老农饱食莫畏寒，天意在汝田中麦。\r\n我虽无田助尔喜，来岁不忧汤饼窄。"
        },
        {
            "title": "发金陵折柳亭二首",
            "content": "桃李蕃晴日，江山秀晚春。\r\n孤舟多病客，长道未归人。\r\n豪俗竞行乐，倦游慵问津。\r\n南山还暮雨，疑有楚台神。"
        },
        {
            "title": "冬日怀竟陵管氏梅桥四首",
            "content": "他日华陵迹已陈，嘉辰怀旧一销魂。\r\n小园幽径谁相念，应有新梅觅故人。"
        },
        {
            "title": "三乡怀古",
            "content": "清洛东流去不还，汉唐遗事有无间。\r\n庙荒古木连空谷，宫废春芜入乱山。\r\n南陌絮飞人寂寂，空城花落鸟关关。\r\n登临几度游人老，又对东风鬓欲斑。"
        },
        {
            "title": "人家",
            "content": "人家依古木，鸡犬乱山深。\r\n积雪暗犹壮，寒云晚易阴。\r\n断荷欹冻水，孤月战风林。\r\n稍稍栖乌定，饥啼何处禽。"
        },
        {
            "title": "乞竹赠邠老",
            "content": "与君共一山，修竹居其间。\r\n义当给两家，潘子不得悭。\r\n带甲十万夫，不战终日闲。\r\n辱使支敝庐，令我愧满颜。\r\n代竹为洗竹，义取洗益繁。\r\n乞我万之一，令君风月宽。\r\n裒多以益寡，天道自古然。\r\n诗成复自笑，诗礼资儒奸。"
        },
        {
            "title": "冬怀三首",
            "content": "悲笳奏已罢，落月在西壁。\r\n卧闻中林鸟，先晓鸣啧啧。\r\n尔求亦易供，固合事安息。\r\n夜归陵旦起，何尔更劳役。\r\n乾坤扰万物，不使轻有获。\r\n无求良独难，何以休吾力。"
        },
        {
            "title": "夜坐三首",
            "content": "门庭草草是客，寝室泠泠似僧。\r\n春寒犹须篝火，夜书颇复明灯。"
        },
        {
            "title": "观音泉",
            "content": "岩松偃盖不知年，寂寂秋灯宝供前。\r\n清彻一源传万古，空山长伴白衣仙。"
        },
        {
            "title": "对酒奉怀无咎二首",
            "content": "城门失火池鱼穷，树头风声酒榼空。\r\n虽贫家妇有旨蓄，一一可口不待丰。\r\n往来曳杖两足健，醉后哦诗双颊红。\r\n最忆南都晁别驾，高歌大笑声如钟。"
        },
        {
            "title": "堂下幽草",
            "content": "烈日三万里，所至坏金石。\r\n嗟哉庭中草，独不改佳色。\r\n日中虽暂萎，晨露发鲜碧。\r\n深根通九地，变化有微测。\r\n应知一气移，不得常炎赫。"
        },
        {
            "title": "寓寺八首",
            "content": "平晓春云失半山，蒙蒙小雨暗江干。\r\n寺楼倚遍消残醉，只有春愁伴薄寒。"
        },
        {
            "title": "柳",
            "content": "永丰坊里旧腰支，曾见青青初种时。\r\n看尽道边离别恨，争教风絮不狂飞。"
        },
        {
            "title": "雨夜怀陈永源山庄",
            "content": "陈君为生廉易足，水石田园藏一曲。\r\n畦田已作故侯业，种竹未享封君禄。\r\n干名懒复观书卷，济病时能开药箓。\r\n夜来秋雨如决渠，不寐忧君玉川屋。"
        },
        {
            "title": "晨起",
            "content": "晓色淡朦胧，园林白露浓。\r\n寒丛蛩响畔，秋屋叶声中。\r\n更老心犹壮，虽贫尊不空。\r\n浮生仗天理，不拟哭途穷。"
        },
        {
            "title": "感春三首",
            "content": "我昨西来到昌谷，主人致酒留我宿。\r\n坐中少年美如玉，高歌清欢春夜促。\r\n还家病酒对残春，东风落花吹满屋。\r\n出无与语归闭门，安得万里驰吾足。"
        },
        {
            "title": "效二谢体",
            "content": "弃斥非高隐，林居值晚秋。\r\n风云日惨变，感彼岁月遒。\r\n秀蔓依檐槁，陈叶当窗投。\r\n晚花弄余秀，畦菜枝新柔。\r\n闲居妙观物，贫贱吾何忧。\r\n寂念师竺瞿，齐物信蒙周。"
        },
        {
            "title": "题海州怀仁令藏春亭",
            "content": "闻道山中贤长官，种花不肯放春还。\r\n故知车马红尘地，催促东风不得闲。"
        },
        {
            "title": "东方曼倩",
            "content": "轩冕功名何足为，先生聊作易农资。\r\n汉庭诛死皆卿相，犹说才能胜滑稽。"
        },
        {
            "title": "春日怀淮阳六首",
            "content": "西城门外古壕清，太昊祠前春草生。\r\n早晚粗酬身计了，长为闲客此间行。"
        },
        {
            "title": "寓居春日书事",
            "content": "禅宫寂寂白昼长，出门江山悲异乡。\r\n歌檐日暖好鸟语，空庭客稀春草长。\r\n红树人家隔修竹，青芜村路达横塘。\r\n欲向东城踏青去，碧云何处水茫茫。"
        },
        {
            "title": "落日",
            "content": "落日西风急，空山客独惊。\r\n夕云寒不动，秋水暮多声。\r\n粟厌周人饭，莼思故国羹。\r\n南飞有征雁，羡尔羽毛轻。"
        },
        {
            "title": "写情二首",
            "content": "人闲漏永报春晖，日过檐牙梦未回。\r\n隔夜雨飘梅蕊尽，入帘风卷柳花来。"
        },
        {
            "title": "晚春初夏八首",
            "content": "吹尽成蹊桃李尘，兔葵燕麦一番新。\r\n只应解箨抽青玉，霜节棱棱尚可人。"
        },
        {
            "title": "发安州作",
            "content": "积雨陂塘秀，南风蒿艾肥。\r\n乌犍立横陇，白鸟下深畦。\r\n云木叫杜宇，晓林啼竹鸡。\r\n平生倦游兴，赖有浊醪携。"
        },
        {
            "title": "和晁应之悯农",
            "content": "南风吹麦麦穗好，饥儿道上扶其老。\r\n皇天雨露自有时，尔恨秋成常不早。\r\n南山壮儿市兵弩，百金装剑黄金缕。\r\n夜为盗贼朝受刑，甘心不悔知何数。\r\n为盗操戈足衣食，力田竟岁犹无获。\r\n饥寒刑戮死则同，攘夺犹能缓朝夕。\r\n老农悲嗟泪沾臆，几见良田有荆棘。\r\n壮夫为盗羸老耕，市人珠玉田家得。\r\n吏兵操戈恐不锐，由来杀人伤正气。\r\n人间万事莽悠悠，我歌此诗闻者愁。"
        },
        {
            "title": "次韵子夷兄弟十首",
            "content": "愔愔坐岁晏，忽枉故人书。\r\n颇说清淮滨，卜筑有幽居。\r\n归兴浩满怀，端如果投狙。\r\n功名系遇合，不遇欲何如。"
        },
        {
            "title": "离京后作七首",
            "content": "水谙送客浑无浪，风解留人却有情。\r\n今夜榆林系帆宿，却从北斗望天心。"
        },
        {
            "title": "自海至楚途次寄马全玉八首",
            "content": "萧萧晚雨向风斜，村远荒凉三四家。\r\n野色连云迷稼穑，秋声催晓起蒹葭。\r\n愁如夜月长随客，身似飞鸿不记家。\r\n极目相望何处是，海天无际落残霞。"
        },
        {
            "title": "望龟山二首",
            "content": "日落龟山山更清，原头啼鸟已春声。\r\n可怜山近不能到，尽日与山相对行。\r\n云里人家自来往，天边楼阁远分明。\r\n白鸥不解游客意，惊起碧烟深处横。"
        },
        {
            "title": "福昌官舍后绝句十首",
            "content": "翠竹留人不忍还，暖泉春涨已潺潺。\r\n寄言山鸟休归去，与尔同来乐此间。"
        },
        {
            "title": "送杨补之赴鄂州支使",
            "content": "相逢顾我尚童儿，二十年来鬓有丝。\r\n涕泪两家同患难，光阴一半属分离。\r\n扁舟又作江湖别，千里长悬梦寐思。\r\n何日粗酬身世了，卜邻耕钧老追随。"
        },
        {
            "title": "少年",
            "content": "朱绳缚天狗，白羽射旄头。\r\n新佩将军印，初成甲第楼。\r\n绮罗诸院夜，鞍马五陵秋。\r\n惟有如霜鬓，令君览镜愁。"
        },
        {
            "title": "步蔬圃",
            "content": "荒城繁草木，落日下牛羊。\r\n巍亭俯蔬圃，秋物半青黄。\r\n敢爱雄鸡冠，殷鲜如激昂。\r\n黄葵贵且丽，薄夜掩其房。\r\n低篁掩蟋蟀，枯苇巢螳螂。\r\n落落中畦枣，垂实半老苍。\r\n深行乱飞蝶，时亦掇芳香。\r\n况复携妇子，笑言何乐康。\r\n归溪踏新月，到家灯烛光。\r\n田园兴偶动，疏懒意何长。"
        },
        {
            "title": "醉宿慈氏院晨起",
            "content": "痛饮淋漓半夜醒，披衣坐得晓窗明。\r\n风松一夕清无限，垆火三更暖有情。\r\n孤阁鸣钟天黯惨，寒山戴雪晚峥嵘。\r\n年来渐向深杯怯，强学刘伶欲解酲。"
        },
        {
            "title": "送丁宣德赴邕州佥判",
            "content": "邕南亭障久消兵，莫厌扁舟万里行。\r\n岭外山川从古秀，幕中谈笑属时平。\r\n天连涨海鹏飞近，风卷孤城飓母生。\r\n勿为跕鸢思款段，古来男子重功名。"
        },
        {
            "title": "初冬小园寓目",
            "content": "独树翘寒色，闲云澹落晖。\r\n新霜黄菊重，久雨翠梧稀。\r\n暝雀鸣还啄，高乌定更飞。\r\n敝貂犹故在，卒岁免无衣。"
        },
        {
            "title": "送丁秀才侍竹之邕州",
            "content": "五岭天南极，扁舟到几时。\r\n山川故国远，猿鸟异乡悲。\r\n书史传家旧，功名及壮期。\r\n相携有佳客，莫负锦囊时。"
        },
        {
            "title": "冬日杂兴六首",
            "content": "水落桥痕在，沙干岸草枯。\r\n霜余槐老壮，风际竹清疏。\r\n啄木高逾响，鹡鸰飞且呼。\r\n二年亲友绝，惟有对禽鱼。"
        },
        {
            "title": "春阴二首",
            "content": "漠漠重云向晚低，腊寒新去有余威。\r\n风捎檐滴难开幌，润引炉香易着衣。\r\n把酒自倾金错落，探春谁污锦障泥。\r\n山城冷落无歌舞，只有芳醪取次携。"
        },
        {
            "title": "离黄州",
            "content": "扁舟发孤城，挥手谢送者。\r\n山回地势卷，天豁江面泻。\r\n中流望赤壁，石脚插水下。\r\n昏昏烟雾岭，历历渔樵舍。\r\n居夷实三载，邻里通假借。\r\n别之岂无情，老泪为一洒。\r\n篙工起鸣鼓，轻橹健于马。\r\n聊为过江宿，寂寂樊山夜。"
        },
        {
            "title": "离泗州冒大雪",
            "content": "阴风驾长淮，铁马一百万。\r\n孤舟犯其垒，白羽一挥散。\r\n崩腾中夜雪，千里照组练。\r\n乾坤合冥蒙，远色辨波面。\r\n云端数寸塔，仅若簪出弁。\r\n寒飞不远林，瘦植冻依岸。\r\n龟山晚沽酒，旅食烹野雁。\r\n惜哉吾里丰，一亩不素办。"
        },
        {
            "title": "偶成",
            "content": "许君踏月夜相过，此语当时恨已多。\r\n但愿相逢休怨老，不妨白发听新歌。"
        },
        {
            "title": "大暑戏赠希古",
            "content": "去年挥汗对淮流，寒暑那知复一周。\r\n土润何妨兼伏暑，火流行看放清秋。\r\n鬓须总白难相笑，观庙俱闲好并游。\r\n只怕樽前夸酒量，一挥百盏不言休。"
        },
        {
            "title": "故仆射司马文正公挽词四",
            "content": "黼座方恭点，邦家付老臣。\r\n颂歌民一口，形势国千钧。\r\n富庶新田里，忠臣旧搢绅\r\n裴公恨不早，丘祷叹无神。"
        },
        {
            "title": "偶成",
            "content": "须知庖手有真如，合遣轮人笑读书。\r\n拥褐蒲团深闭目，老人于此有工夫。"
        },
        {
            "title": "萧萧",
            "content": "萧萧风雨五更初，枕上秋声独井梧。\r\n只有菊花犹灼灼，苦教摧拉就荒芜。"
        },
        {
            "title": "冬日",
            "content": "忽忽新冬无一旬，自怜憔悴楚江滨。\r\n满前魑魅何曾御，尚愧无功作逐臣。"
        },
        {
            "title": "故仆射司马文正公挽词四首",
            "content": "辞爵浮云外，安民反手中。\r\n山林独往意，衮绣太平功。\r\n布被终身俭，貂冠一命崇。\r\n他年两行泪，碑下泣羊公。"
        },
        {
            "title": "重九考罢试卷书呈同院诸公",
            "content": "回首登高行复冬，后时只合叹龙钟。\r\n愁须白酒来酣战，诗为黄花吊不逢。\r\n十日飞腾过眼疾，万签甲乙定谁从。\r\n共应净扫氍毹榻，深炷炉香午睡浓。"
        },
        {
            "title": "赵德麟有诗言过万寿县得玉芝乃以供一醉之味",
            "content": "王孙憔悴食无肉，天遣枯肠出双玉。\r\n荒园夜饮供一醉，仙物无乃遭轻辱。\r\n王孙高名满天下，剸脍龙蛟刀几熟。\r\n眼高不为小物变，采掇仅同葵薤属。\r\n怜君十年清颍客，年少未甘窥药录。\r\n再逢灵药慎勿轻，不死问君安可独。\r\n\r\n【注释】：【原题】：\r\n赵德麟有诗言过万寿县得玉芝乃以供一醉之味按道书凡芝皆神仙上药无乃轻用之乎"
        },
        {
            "title": "自南京之陈宿柘城",
            "content": "荒城人稀荆棘老，野兔惊跳出寒草。\r\n苍苍落日黄云西，驱马城边寻古道。\r\n入门四顾皆桑田，居民三五依道边。\r\n暮投佛寺下马立，冲眼满屋燃萁烟。\r\n老僧自言八十余，老矣不能营所居。\r\n村僮依灶展败席，上有空梁悬木鱼。\r\n旋汲新泉濯双手，青灯照客黄昏后。\r\n群儿烂漫眠我前，新月欲倾光入牖。\r\n夜敲僧室借酒壶，不惜青钱取次沽。\r\n酒香入户推枕起，剔灯吹火燃铜盂。\r\n大杯一沃不留滴，满眼棼然睡来集。\r\n明朝上马倒残壶，不怕新霜败裘湿。"
        },
        {
            "title": "寒食",
            "content": "风云虽不定，日雨亦易干。\r\n残春犹凛凛，助我朝食寒。\r\n想见芳野田，士女游班班。\r\n去者日以疏，更为来者欢。\r\n青红间车马，日暮醉墙间。"
        },
        {
            "title": "秋",
            "content": "日落星稀河汉微，清秋一点水萤飞。\r\n凉风白露愁先觉，可待梧桐报即知。"
        },
        {
            "title": "对莲花戏寄晁应之",
            "content": "平池碧玉秋波莹，绿云拥扇青瑶柄。\r\n水宫仙女鬬新妆，轻步凌波踏明镜。\r\n彩桥下有双鸳戏，曾托鸳鸯问深意。\r\n半开微敛竟无言，裛露微微洒秋泪。\r\n晁郎神仙好风格，须遣仙娥伴仙客。\r\n人间万事苦参羞，吹尽清香不来摘。"
        },
        {
            "title": "题寒溪长老方丈",
            "content": "满坐绳床百事贫，荒溪古屋四无邻。\r\n为生易足君无笑，渠是人间得计人。"
        },
        {
            "title": "寄陈履常二首",
            "content": "近闻彭泽令，旅饭寄招提。\r\n杜老不厌赋，韦郎犹愧妻。\r\n得州惭牧养，怀友负招携。\r\n只学新诗好，高吟独醉泥。"
        },
        {
            "title": "阳翟道中",
            "content": "客行趋阳翟，驱马登高岗。\r\n群山拱西都，回首瞰许昌。\r\n原田秀且润，烟水远分行。\r\n荒冢卧石兽，古祠摧画墙。\r\n我行日已远，风物非故乡。\r\n随俗强饮食，所求肢体强。\r\n儿生事弧矢，有志行四方。\r\n秣马访前古，吾将问兴亡。"
        },
        {
            "title": "四月一日同潘何小酌",
            "content": "今晨一杯酒，相属送归春。\r\n明年东风至，何处复迎新。\r\n悬知柯山下，犹作未知人。\r\n来者事如梦，未至难预论。\r\n且使饮此酒，陶然付大钧。"
        },
        {
            "title": "夏日十二首",
            "content": "陶令抛官易，庞公去隐深。\r\n由来浮世事，可见昔人心。\r\n卜筑闲多思，奔驰病不禁。\r\n檐楹来燕雀，鸾鹤自山林。"
        },
        {
            "title": "昼卧口占三首",
            "content": "康济朝饥进汤饼，谁何午睡属新茶。\r\n读书隐几聊复尔，谢客扃门岂不佳。"
        },
        {
            "title": "冬至后三日三首",
            "content": "梅柳有情态，江城过岁除。\r\n山村见霜橘，江市出寒鱼。\r\n谪久衣冠懒，身闲故旧疏。\r\n傍篱挑翠甲，忆我故园蔬。"
        },
        {
            "title": "至日有感",
            "content": "前年至日在何处，寒事萧萧客许昌。\r\n乞火夜温行客酒，披裘晓冒五更霜。\r\n暮投阳翟荒凉驿，正见人家灯火光。\r\n饥马卧嘶毛瑟缩，羸童晓对色苍茫。\r\n二年旅宦孤村僻，东望归心洛水长。\r\n佳节几逢长索寞，我生何事苦凄凉。\r\n更无宾客青山满，只有风霜老树苍。\r\n昭代宁须厌留滞，冯公白首任为郎。"
        },
        {
            "title": "食菜",
            "content": "大雨困淋漓，小雨伤霢霈。\r\n哀哉南亩人，日夜涂手足。\r\n入仓无一粒，敢望祈报福。\r\n余功归老圃，畦菜青满目。\r\n长官却野馈，性命赦鸡鹜。\r\n何须问清白，荐德刍一束。\r\n归来辍食叹，每悔釜炊玉。\r\n青衫尚如此，何况膏粱腹。\r\n愿君少自宽，谋远须食肉。"
        },
        {
            "title": "所居有梅一株在堂东荒秽中正月二十六日已谢",
            "content": "平生常恨逢梅少，及时江梅无好诗。\r\n寂寞荒山少风味，直须云鬓插斜枝。\r\n\r\n【注释】：【原题】：\r\n所居有梅一株在堂东荒秽中正月二十六日已谢矣二首"
        },
        {
            "title": "闻红鹤有感",
            "content": "东风吹晓麦青青，柯山树头红鹤呜。\r\n窗间梦断客叹息，忆我去年临汝城。\r\n平池朱阁花如雪，岘山少室两奇绝。\r\n岂知崎岖黄土岗，茅屋芦篱风雨折。\r\n殷勤寄语望嵩楼，此身强健会重游。\r\n陈迹再寻难料得，正如三到旧黄州。"
        },
        {
            "title": "白纻词二首效鲍照",
            "content": "回纤腰，出素手，\r\n髻堕鬓倾钗欲溜，为君歌舞君饮酒。\r\n岁云暮矣七泽空，汤汤汉沔天北风。\r\n玉壶之酒乐未终。"
        },
        {
            "title": "食杞",
            "content": "江皋春气足，佳杞蕃新苗。\r\n老枿饱霜露，余滋发柯条。\r\n青青被修冈，若若缘空壕。\r\n僮归必盈筐，一杯劝尔劳。\r\n神农不吾期，夸誉何忉忉。\r\n坚筋及奔马，莹目察秋毫。\r\n余功补阳干，清利胜堇椒。\r\n老臞天随翁，空斧无脂膏。\r\n饭成资尔荐，长对颜家瓢。"
        },
        {
            "title": "冬日怀竟陵管氏梅桥四首",
            "content": "小小园林点点梅，如今绰约为谁开。\r\n只应清夜新霜里，依旧横斜倒影来。"
        },
        {
            "title": "迟日",
            "content": "迟日花光乱，东风酒浪深。\r\n天道为客恨，老去惜春心。\r\n起舞狂犹在，悲歌病不禁。\r\n高楼见千里，不醉莫登临。"
        },
        {
            "title": "九月下旬有作二首",
            "content": "惨惨岁云暮，寒日无停光。\r\n况复阴晦多，景短重云长。\r\n梳头坐清晓，朝饭熟黄粱。\r\n官闲无事业，终日偃空堂。\r\n经时不跨马，门径秋芜荒。\r\n惟有霜后山，当帘对苍苍。"
        },
        {
            "title": "暮春书事四首",
            "content": "漠漠山云合，檐风透薄帷。\r\n柳藏阴后絮，樱压雨中枝。\r\n坐暖晨杯罢，香浓午睡时。\r\n薄寒犹故在，再取紫貂披。"
        },
        {
            "title": "岁暮福昌怀古四首其三{李贺宅}",
            "content": "少年词笔动时人，末俗文章久失真。\r\n独爱诗篇超物象，只应山水与精神。\r\n清溪水拱荒凉宅，幽谷花开寂寞春。\r\n天上玉楼终恍惚，人间遗事已埃尘。"
        },
        {
            "title": "新霁",
            "content": "园门几日断行踪，新霁欣然路小通。\r\n晚萼有情开宿雨，长林尽日舞高风。\r\n后皇佳植宁无橘，鸾凤求栖亦有桐。\r\n不惜园林娱逐客，此情谁似主人翁。"
        },
        {
            "title": "秋日即事三首",
            "content": "萧萧衰草傍墙生，中有寒虫白日鸣。\r\n秋物荒凉禾稼熟，悠悠驱马水边行。"
        },
        {
            "title": "题扇二首",
            "content": "弯弯凉月帖淮天，露湿蒲梢风堕莲。\r\n松盖草茵迎不至，南山桂子老秋烟。"
        },
        {
            "title": "谢仲闵惠友于泉",
            "content": "地吉泉甘庆所钟，直疑遥与惠山通。\r\n曲肱烦暑都消尽，如卧萧萧紫竹风。"
        },
        {
            "title": "立春三首",
            "content": "苍龙阙角回金斗，文德门南散晓班。\r\n车马纷纷残雪里，镂银剪彩舞新幡。"
        },
        {
            "title": "用欧阳文忠韵雪诗",
            "content": "密雪当残腊，冲风到荜门。\r\n洒窗惊纸湿，入竹觉声繁。\r\n天阔飘无界，城高积有痕。\r\n气和归麦陇，水味到茶轩。\r\n广陌无游骑，空邮有滞辕。\r\n炎炉聊自暖，浊酒仅能温。\r\n野迥征鞍设，边寒塞甲屯。\r\n振奇歌历历，回袖舞蹲蹲。\r\n客至须驼褐，相逢赖酒樽。\r\n晴明占草木，春意到闲园。"
        },
        {
            "title": "舟行六五绝",
            "content": "船尾初回转野湾，波平天净惜投竿。\r\n飞飞小蝶秋花晚，啧啧沙禽野水闲。"
        },
        {
            "title": "暮春三首",
            "content": "红点蔷薇架，绿深桃李蹊。\r\n语莺知果熟，忙燕聚新泥。\r\n节物有常态，羁游无定栖。\r\n宁须说鹏鷃，物理固应齐。"
        },
        {
            "title": "霅溪道至四安镇",
            "content": "苕霅清秋水底天，夜帆灯火客高眠。\r\n江东可但鲈鱼美，一看溪山直万钱。"
        },
        {
            "title": "昼卧口占三首",
            "content": "甘风远集闻朝嘒，怨月深栖有夜鸣。\r\n凉牖疏明稀老翠，雨畦幽独立新清。"
        },
        {
            "title": "巫臣二首",
            "content": "咫尺山河不易知，无言莫谓即无思。\r\n人间只见枝头茧，不悟春蚕暗理丝。"
        },
        {
            "title": "泊楚州锁外六首",
            "content": "流落相逢二十年，羞将白发对婵娟。\r\n如何见我都依旧，添得尊前一惘然。"
        },
        {
            "title": "九月末大风一夕遂安置火炉有感二首",
            "content": "风声一夜下林端，遽作霜天十月寒。\r\n三伏炎蒸不可过，北风粟烈亦何难。\r\n人情何待常从缓，天令难移古不刊。\r\n幸有布裘毡履在，雪深高卧更安闲。"
        },
        {
            "title": "己未早春有感",
            "content": "南国柳黄莺未知，人情何事憾春迟。\r\n雪抽宿麦晴来叶，雨长枯榆烧后枝。\r\n载酒有谁寻寂寞，受薪只合学支离。\r\n近知壁观安心法，亦拟平治不作诗。"
        },
        {
            "title": "江南曲",
            "content": "平湖碧玉烟波阔，芰荷风起秋香发。\r\n采莲女儿红粉新，舟中笑语隔烟闻。\r\n高系红裙袖双卷，不惜浮萍沾皓腕。\r\n争先采得隐船篷，多少相欺互相问。\r\n吴儿荡桨来何事，手指荷花示深意。\r\n郎指莲房妾折丝，莲不到头丝不止。\r\n月上潮平四散归，舟轻楫短去如飞。\r\n断肠脉脉两无语，寄情流水传相思。"
        },
        {
            "title": "喜晴",
            "content": "朝看东南云物好，便有清风收浊潦。\r\n吾知天意将悔祸，约束蛟龙便粳稻。\r\n山川转眼异明晦，冠屦宜人亦轻燥。\r\n微凉人堂酒味好，一杯径醉愁如扫。\r\n清幽枕簟东窗下，晓睡老鸡呼不觉。"
        },
        {
            "title": "遣兴次韵和晁应之四首",
            "content": "洛阳宫殿锁埃尘，翠辇东还几度春。\r\n双阙晓云连太室，九明晴影动天津。\r\n地藏宝鼎宁无祲，龙护灵书固有神。\r\n游豫此时期圣主，保厘从古仗元臣。"
        },
        {
            "title": "壬午腊月下旬偶作二首",
            "content": "啄块饥禽傍短篱，风鸢一笑起高枝。\r\n君看草树冰霜里，即是东风欲到时。"
        },
        {
            "title": "舟行即事二首",
            "content": "古岸生微霭，空休挂夕阳。\r\n霞辉明野色，天影战波光。\r\n集鸟村墟暗，鸣虫禾黍荒。\r\n秋高孤月静，天末巧云长。\r\n沙晚横归艇，川晴列去樯。\r\n登临自多感，何必寄他乡。"
        },
        {
            "title": "杂咏三首",
            "content": "隆中卧龙公，平昔事耕钓。\r\n无言顾同侪，高视独长啸。\r\n彼宁惜开口，顾尔非同调。\r\n何事逢玄德，曹孙一言料。"
        },
        {
            "title": "八盗",
            "content": "挟弓持矛八人者，暮出永宁循白马。\r\n袁村饮酒呼主翁，主翁仓皇问以弓。\r\n朝饭南山民献彘，主人赠刀其姓李。\r\n道逢两夫捕鹰隼，胁之以威使从己。\r\n晚投民居迫之馈，坐有三夫愿从事。\r\n其徒新故十有三，驱使两夫前探伺。\r\n谍知小水无徼巡，弯弓长呼苍市门。\r\n传声市人恣诱胁，扰扰坐致几千人。\r\n一盗登床坐而视，四盗执兵环以卫。\r\n八夫露刃入民居，敛聚金珠致之帅。\r\n搜罗抉剔凡八户，淫污妇女累其主。\r\n烹羊致酒来纷纷，钱币满前随赐与。\r\n一盗扬声集市人，我怜市人常苦贫。\r\n居民积财尚余羡，恣尔攫取舍无嗔。\r\n市人听令喜且舞，肩负囊担谁复数。\r\n须臾散去闾里空，犬逝鸡逃无敢语。\r\n八盗连谋诏其五，为我鸣金南取路。\r\n人闻金声谓盗南，八盗西驰下山去。\r\n长吏飞书呵有司，坐欲捕获如吾期。\r\n洛阳大牓如匹帛，一百万钱赏能获。\r\n一朝两卒扣吾门，自言有密人不闻。\r\n我知小鼠群偷地，二盗今居洛之涘。\r\n立呼吏兵给戈弩，期以朝擒夜驰去。\r\n可怜鼠子不知逃，犹复持矛起相拒。\r\n一士挥刀身首离，复取傍盗如携儿。\r\n八夫获二亡其六，尽取党人付诸狱。"
        },
        {
            "title": "次韵子由舍人先生追读迩英绝句四首",
            "content": "恭默谁聆金玉音，陶甄万物付无心。\r\n君王好学真天意，忧国论思不厌深。"
        },
        {
            "title": "东堂夜坐偶成示秬秸和",
            "content": "东堂岁云暮，永夜有余清。\r\n月暗雁程急，霜严鸡梦惊。\r\n微月旁舍火，断续戍楼更。\r\n老眼浑无睡，偏闻晓雨声。\r\n野水菰蒲秀，荒陂荠麦长。\r\n卑田留积雨，荒寺掩斜阳。\r\n远树连云梦，群山近武昌。\r\n言归日已夕，村径度牛羊。"
        },
        {
            "title": "题陆羽祠堂兼寄李援援有诗殊佳二首",
            "content": "陆子不可招，寥寥风月魂。\r\n空堂掩遗像，幸此配老禅。\r\n举世人浇薄，云谁知子贤。\r\n竟陵樵牧地，陈迹岂复存。\r\n我欲歌子诗，三叹抚无弦。\r\n瓦登荐秋菊，酌此石井泉。"
        },
        {
            "title": "残春三绝",
            "content": "阑干倚遍更消魂，春到淮南得几分。\r\n袅袅柳枝烟雨湿，画楼残角送黄昏。"
        },
        {
            "title": "太宁庭柏",
            "content": "微风起清籁，烈日交翠阴。\r\n荫兹金仙居，楼殿郁沉沉。\r\n永日燕雀下，有时钟梵音。\r\n谁能悟斯道，来此契无心。"
        },
        {
            "title": "书馆直舍",
            "content": "紫禁断人声，蓬山转春日。\r\n楼外晚鼓传，城阴卫番出。\r\n循除撷新秀，红紫间疏密。\r\n倚天黄金阙，龙虎气郁律。\r\n明时赋铅椠，寓直守编帙。\r\n疏闲谢裨补，岁月感飘忽。\r\n谢公山林赏，不为轩冕屈。\r\n体道无朝野，达情惭利物。"
        },
        {
            "title": "东斋杂咏{竹}",
            "content": "袅袅墙阴竹数竿，秋风尽日舞青鸾。\r\n平生爱尔缘潇洒，莫作封君渭上看。"
        },
        {
            "title": "题寿阳楼二首",
            "content": "渺渺长淮去不休，行人独上寿阳楼。\r\n一阕长歌不须唱，山川都是旧时愁。"
        },
        {
            "title": "湖上成绝句呈刘伯声四首",
            "content": "野岸北风归客愁，浮烟不动雨飕飕。\r\n围成野色萦纡岸，点破湖光三四鸥。"
        },
        {
            "title": "酬同年徐正夫司户时欲卜筑嵩洛间",
            "content": "少别老相见，无言空惘然。\r\n功名属多病，诗酒乐衰年。\r\n釜厌颜公粥，囊须赵壹钱。\r\n归装何日办，嵩少好林泉。"
        },
        {
            "title": "雪中狂言五首",
            "content": "我家中州食嗜面，长罗如船硙如电。\r\n烂银白璧照中厨，膳夫调和随百变。\r\n江乡种麦几数粒，强进腥鱼蒸粝饭。\r\n雪深麦好定丰登，明年一饱偿吾愿。"
        },
        {
            "title": "早春",
            "content": "辉辉暖日弄游丝，风软晴云缓缓飞。\r\n残雪暗随冰笋滴，新春偷向柳梢归。\r\n可怜鬓发蹉跎老，每惜梅花取次稀。\r\n何事都城轻薄子，买欢酤酒试春衣。"
        },
        {
            "title": "陈履常惠诗有曾门一老之句不肖二十五岁谒见",
            "content": "南丰冢木已萧萧，犹有门人守一瓢。\r\n文彩自应传壶奥，典刑犹可想风标。\r\n纷纷但见侏儒饱，寂寂谁歌隐士招。\r\n十载敝冠弹未得，簪缨知复为谁彯。\r\n\r\n【注释】：【原题】：\r\n陈履常惠诗有曾门一老之句不肖二十五岁谒见南丰舍人于山阳始一书而褒与过宜阳有同途至亳之约耒以病不能如期后八年始遇公于京师南丰门人惟君一人而已感旧慨叹因成鄙句愿勿他示"
        },
        {
            "title": "福昌官舍",
            "content": "小园寒尽雪成泥，堂角方池水接溪。\r\n梦觉隔窗残月尽，五更春鸟满山啼。"
        },
        {
            "title": "瓦器易石鼓文歌",
            "content": "周纲既季宣王作，提剑挥呵天地廓。\r\n朝来吉日差我马，夜视云汉忧民瘼。\r\n桓桓方召执弓钺，蔼蔼申韩赐圭爵。\r\n北驱猃狁走豺狼，南伐淮夷斩鲸鳄。\r\n明堂车马走争先，清庙笙镛尸载乐。\r\n岐阳大猎纪功伐，石鼓岩岩万夫凿。\r\n千年兵火变朝市，后世纸笔传冥漠。\r\n迹荒事远贵者寡，叹惜风霜日摧剥。\r\n君诚嗜古更过我，易以瓦器尤奇卓。\r\n满盘苍玉列我前，制古形奇异雕琢。\r\n羲黄已亡巧伪起，采椽土木消纯朴。\r\n何为获此上古器，经历万古遭搜掠。\r\n寥寥墨翟骨已朽，尚有遗风传隐约。\r\n又疑晏子矫齐俗，陶土抟泥从俭薄。\r\n或云古者宗庙器，斥弃金玉先诚确。\r\n是时此物参鼎俎，蒉桴土鼓诚为乐。\r\n呜呼二物信奇绝，赖有吾徒与提握。\r\n不然乌瓦与荒碑，坐见尘埃就零落。"
        },
        {
            "title": "春日杂兴四首",
            "content": "昔我游京室，交通五陵间。\r\n主客各英妙，袍马相追攀。\r\n千金具饮啜，百金顾吹弹。\r\n缨弁罗广席，当头舞交竿。\r\n鲜妆耀渌酒，锦缬生风澜。\r\n灯烛暗夜艾，士女纷相班。\r\n欢娱易徂歇，转盼如飞翰。\r\n亹亹负孤愿，离离衔永叹。\r\n山鸟窥茗饮，檐花笑蔬餐。\r\n弃捐勿重陈，事定须盖棺。"
        },
        {
            "title": "冬日放言二十一首",
            "content": "灵通古丛林，他日休吾车。\r\n出门循古城，荒圃畦寒蔬。\r\n手种堂下花，颇已数尺余。\r\n何人揽其华，故人应念予。"
        },
        {
            "title": "秋日二首",
            "content": "黄帘朱户狭洞房，何事易知独难忘。\r\n相思故人云间月，凉夜皎皎出东厢。"
        },
        {
            "title": "和苏适春雪八首",
            "content": "不死松篁劳借问，未开桃李与催妆。\r\n已饶艳女纤腰舞，偏犯贫儒百结裳。"
        },
        {
            "title": "十二月十七日移病家居成五长句",
            "content": "水国穷冬犹未雪，木牙草色似春余。\r\n医教治嗽停朝饮，目为方眠废夜书。\r\n众醉羞随人鼓舞，天知谁怕鬼揶揄。\r\n久已率野由吾道，又信从来德不孤。"
        },
        {
            "title": "山舍",
            "content": "萧萧山舍静，谁复与相亲。\r\n琴酒忘尘事，诗书有古人。\r\n岁丰民事少，地辟土风淳。\r\n聊乐身无事，功名丧我真。"
        },
        {
            "title": "有所叹五首",
            "content": "蝎能毒人不能死，人能捕蝎残其类。\r\n世人意恶蝎为虐，人蝎相残竟谁至。\r\n不参彼已怨一方，自古诗人以为刺。\r\n我疑人酷蝎所羞，何暇区区论蝎罪。"
        },
        {
            "title": "吴王郊台",
            "content": "异时随举孝廉郎，旗盖相承据一方。\r\n肠绕阊门祥已定，将军毕竟是吴王。"
        },
        {
            "title": "冬日自福昌之渑池",
            "content": "群岗洛阳西，势若海浪翻。\r\n连岭起我左，层阜当我前。\r\n采如兽腾突，缭若蛇蜿蜒。\r\n外高陟缥缈，却下逼重渊。\r\n老崖忽中断，俯视毛骨寒。\r\n百丈未见底，立土如岩峦。\r\n登高望四垠，目断无平川。\r\n崩腾万马群，出没相后先。\r\n虽有貔虎军，顾步安得前。\r\n我观绝塞处，块土万雉坚。\r\n崤渑自古险，秦人有重关。\r\n信哉天作固，扃键谁敢干。\r\n时平战伐息，地辟村落闲。\r\n唯阜何茫茫，耕桑莽相连。\r\n平生喜壮观，吊古重悲叹。\r\n山川只自尔，兴废何多端。"
        },
        {
            "title": "感遇二十五首",
            "content": "江湖有潜鳞，颇厌沮泽陋。\r\n朅来游沧溟，矫首观宇宙。\r\n是时三神山，忽陨巨鳌首。\r\n奔波走仙圣，龙蜃纷格斗。\r\n重渊沸日月，万类错昏昼。\r\n掉尾归去来，莲巢以为友。"
        },
        {
            "title": "食菝葜苗",
            "content": "江乡有奇蔬，本草记菝葜。\r\n驱风利顽痹，解疫补体节。\r\n春深土膏肥，紫笋迸玉裂。\r\n烹之芼姜橘，尽取无可辍。\r\n应同玉井莲，已过猫头茁。\r\n异时中州去，买子携根拨。\r\n免令食蔬人，区区美薇蕨。"
        },
        {
            "title": "所居有梅一株在堂东荒秽中正月二十六日已谢",
            "content": "冷落疏枝寒草冈，欲攀先怕踏榛荒。\r\n异时折处何堪说，临水高城倚女墙。\r\n\r\n【注释】：【原题】：\r\n所居有梅一株在堂东荒秽中正月二十六日已谢矣二首"
        },
        {
            "title": "寄集节二首",
            "content": "北风号空庭，山雪鸣急霰。\r\n是时我与子，倾盖初相见。\r\n相逢两恨晚，语罢喜复叹。\r\n明灯照红炉，杯酌方烂漫。\r\n刘公摩霜鬓，气若初捷战。\r\n喜我两人交，深杯手持劝。\r\n纵横恣谈笑，一醉便侵旦。\r\n想子病酒容，蓬头不能饭。\r\n那知会日少，告别不容恋。\r\n出门送子归，惨若失侣雁。\r\n终朝或不语，妻子怪相问。\r\n别来三得书，日月去如箭。\r\n栗亭在何处，山川浩千万。\r\n吾将理南棹，遂我江湖愿。\r\n两如随风云，那复计聚散。\r\n迟君秣骊驹，别我过穷县。"
        },
        {
            "title": "马巨济董役魏王坟作诗寄之",
            "content": "城北牛脾山，千丘压其麓。\r\n事皆有司办，圣世数厚族。\r\n园林迫复土，百役兴甚速。\r\n烦我别驾公，侵星次空谷。\r\n邮亭旧客去，闲日睡颇足。\r\n闻莺有佳兴，徙倚近乔木。\r\n樱◇味鼎来，管弦调渐熟。\r\n期归酌烧酒，及此未炎燠。"
        },
        {
            "title": "遣兴次韵和晁应之四首",
            "content": "老去诗书倦讨论，一樽相对尚殷勤。\r\n锻炉放荡狂中散，书阁萧条老子云。\r\n要路交亲嗟隔阔，他乡耆旧饱知闻。\r\n衰知多病头风甚，解寄新文独有君。"
        },
        {
            "title": "病肺齿痛对雪",
            "content": "拥庭晴雪照高堂，卧病悠悠废举觞。\r\n肺疾仅同园令渴，齿伤不为幼舆狂。\r\n交飞翠斝知谁醉，独嗅乌巾认旧香。\r\n惟有烹茶心未厌，故知淡泊味能长。"
        },
        {
            "title": "夏日十二首",
            "content": "蛩怨青莎老，萤飞秋水深。\r\n庭除延夜色，砧杵发愁心。\r\n雄剑鸣初匣，寒衣补硬针。\r\n老来词赋懒，从使二毛侵。"
        },
        {
            "title": "和天启惠橘诗",
            "content": "十年不摘洞庭霜，喜见新苞照眼黄。\r\n但对典刑休嗜味，虎贲犹得作中郎。"
        },
        {
            "title": "秋雨独酌三首",
            "content": "羲和隔重云，不复知下土。\r\n商羊何为者，得时方鼓舞。\r\n老人闲不出，秋草生环堵。\r\n况兹阴霖时，块坐谁与语。\r\n江人雨不鱼，鲂鲤不登俎。\r\n晨烹亦何有，藜藿恣烹煮。\r\n壶中有芳春，造物不得与。\r\n一醉兴未终，连延忽三举。"
        },
        {
            "title": "蕲水道中二首",
            "content": "蚕老麦枯田舍忙，谁令四月雨浪浪。\r\n未容乌鸟私遗粒，鸣蚓跳蛙欲满场。"
        },
        {
            "title": "和苏仲南邵湖会饮三首",
            "content": "交友不在眼，逢君怀抱开。\r\n主人容客醉，樽酒犯寒来。\r\n老境侵霜鬓，羁愁付酒杯。\r\n身闲不易得，相与且徘徊。"
        },
        {
            "title": "孝感县",
            "content": "萧索江千县，林端见客樯。\r\n山川错吴楚，人物混荆杨。\r\n风略寒芦阵，云迷夕鸟行。\r\n故乡同见月，谁记白头郎。"
        },
        {
            "title": "和天启画古木山石诗",
            "content": "有待云雨在，无伤斤斧余。\r\n将军漫弓箭，居士或眉须。\r\n缺记共工怒，深资夸父腴。\r\n攀条感衰变，恨汝亦非夫。"
        },
        {
            "title": "和大雪折木",
            "content": "季秋木叶未全落，西风卷云飞雪作。\r\n奔腾倾倒来不停，顷刻山川失寥廓。\r\n白头老翁仰天叹，一生未见可吁愕。\r\n但悲无食饥冻死，何暇更议阴阳错。\r\n樵车不来椽数尽，仰彻屋茅烹苋藿。\r\n坐愁穷腊安可度，律管未改初冬朔。\r\n我居堂前有大榆，百年老干龙鳞剥。\r\n夜声疑是神物伐，参天大枝脆如斮。\r\n披檐掷瓦事未测，起坐明灯彻其幄。\r\n命乖久遭穷鬼笑，当虑压覆崩厥角。\r\n鹿山长官当此时，高楼大饮纵欢谑。\r\n两邦相邻无百里，谁谓同时异忧乐。\r\n尚能怨嗟念穷苦，喜君于物心不薄。\r\n百里饥寒仰长官，勉充此心救民瘼。"
        },
        {
            "title": "次韵苏翰林送黄师是赴两浙",
            "content": "昔见君纳妇，今见君抱孙。\r\n先公力种德，子合大其门。\r\n何为亦如我，有抱不得言。\r\n峥嵘胸中气，默默自吐吞。\r\n谁如东坡老，感激论元元。\r\n欲将洛阳裘，尽盖江湖村。\r\n既系海若颈，又鞭江胥魂。\r\n意令仰天民，不隔顶上盆。\r\n我独乞禅床，一气中夜存。"
        },
        {
            "title": "夏日七首",
            "content": "蕲簟纱厨与夏宜，法曹腰腹大何为。\r\n重云到地翻盆雨，却是幽人稳睡时。"
        },
        {
            "title": "赠无咎以既见君子云胡不喜为韵八首",
            "content": "黄子少年时，风流胜春柳。\r\n中年一钵饭，万事寒木朽。\r\n室有僧对谈，房无妾持帚。\r\n此道人人事，谁令予独不。"
        },
        {
            "title": "送程德孺赴江西",
            "content": "程侯治楚我独知，去时民作婴儿啼。\r\n归来明光见天子，还把一节来江西。\r\n年来屡下宽大诏，赤子未免寒与饥。\r\n恩如忧病政如药，知病无药何由治。\r\n朝廷法度寄吏手，付授得所乃合宜。\r\n事如黑白初易睹，敢以容悦相蒙欺。\r\n此行委寄意不浅，列城数十受指挥。\r\n任官轻外最弊法，省阁无补真何为。\r\n遥知敏手多暇日，不废樽俎环蛾眉。\r\n从君多乞歙州纸，岁晏天禄供吟诗。"
        },
        {
            "title": "腊月书事",
            "content": "荆棘连昌路，珠玑久化尘。\r\n青山飞白鸟，野水渡行人。\r\n寂寂繁华尽，悠悠草木春。\r\n人间有兴废，何事独伤神。"
        },
        {
            "title": "晓赴秘书省有感",
            "content": "桃李欲开时，长安春正好。\r\n晴空倚阊阖，朝日散驰道。\r\n云收龙蛇榜，烂烂金碧晓。\r\n清都不容尘，虎士守洒扫。\r\n家无当关警，襟袂免颠倒。\r\n何惭驱款段，吾事不须早。\r\n儒生近卜祝，本自异时好。\r\n圣朝尚文雅，诏使窥鸿宝。\r\n平生一杯酒，江海送吾老。\r\n静喧非人事，不得守怀抱。\r\n跳梁干造物，乃取镆铘诮。\r\n委怀随所遭，千叶才一笑。"
        },
        {
            "title": "视盗之南山",
            "content": "穷冬策羸马，只役走南山。\r\n原野势忽尽，并溪屡回沿。\r\n列石如牛羊，流泉鸣佩环。\r\n两峡忽壁立，仰失团圆天。\r\n浅涧冻欲绝，层冰洌我泉。\r\n跻攀越前岭，危石万丈悬。\r\n衣薄近翠壁，云低上层颠。\r\n谷深日无辉，地绝风更寒。\r\n百里不逢人，我徒互悲叹。\r\n但见女几峰，万寻戈剑攒。\r\n淋漓锁冰雪，冷射狐裘穿。\r\n日暮投主人，茅茨起孤烟。\r\n燃薪不计束，未解手足拳。\r\n主人前致辞，问官来苦艰。\r\n我答岂得已，王事不可闲。\r\n馈我脱粟饭，殷勤为加餐。\r\n山家无酒肉，粗粝味亦甘。\r\n月出万岭光，夜归霜满鞍。\r\n回视所历途，猿鸟应愁颜。\r\n暗想酸两股，夜眠惊梦魂。\r\n人生亦可贵，何事恋微官。"
        },
        {
            "title": "饭昭果寺",
            "content": "飘然乘兴游，殽酒笑俗具。\r\n僧居致野饭，草草亦有趣。\r\n山僧惯迎客，煮茗新泉注。\r\n岩花得春迟，晚秀见红素。\r\n萧萧野市井，人物自来去。\r\n溪光送孤舟，石色照素树。\r\n题名扫高壁，岁月记所遇。\r\n书罢迹已陈，出门犹反顾。"
        },
        {
            "title": "观鱼亭呈陈公度二首",
            "content": "猎猎微风波面开，近人鸥鹭不相猜。\r\n樽前忽起扁舟兴，新管江南山水来。"
        },
        {
            "title": "发孝感",
            "content": "袅袅樯乌转晚空，娟娟霜月入窗栊。\r\n岸头杨柳如怜客，犹舞萧萧五两风。"
        },
        {
            "title": "遣兴次韵和晁应之四首",
            "content": "蓬门鸟雀啅黄昏，归径牛羊各有群。\r\n水阔鱼龙阴后出，山空虎豹夜深闻。\r\n西来客引秦川雨，南去秋连楚泽云。\r\n唐汉废兴无处问，西风禾黍但丘坟。"
        },
        {
            "title": "晨起二首",
            "content": "穷居无远念，暇日亲庖厨。\r\n泽国富滋味，春江出嘉鱼。\r\n鬻市有悬羔，撷园得嘉蔬。\r\n虽无五鼎烹，荐俎颇有余。\r\n导和资一杯，径使愁肺苏。\r\n条味以实气，卿以强吾躯。\r\n圣贤戒求饱，丰德任形臞。\r\n彼皆勤励智，我独懒求愚。"
        },
        {
            "title": "摇落",
            "content": "摇落已可悲，况复值秋晏。\r\n山深云物阴，所向皆惨淡。\r\n疏枝缀陈叶，风至时一散。\r\n坏壁昼蛩啼，衰草飞虫恋。\r\n嗟余守穷谷，秋物已三见。\r\n胡为久淹留，不自厌贫贱。\r\n由来人间事，利害喜相半。\r\n优游归隐约，富贵足忧患。\r\n安行吾不迷，夷路坦可践。\r\n保此顽钝姿，悠哉复谁怨。"
        },
        {
            "title": "书寺中所见四首",
            "content": "江市樵苏早散，山家灯火常昏。\r\n纱帽搘筇独立，龛中佛像无言。"
        },
        {
            "title": "项城道中",
            "content": "尘壁苍茫有旧题，十年重见一伤悲。\r\n野僧欲与论前事，自说年多不复知。"
        },
        {
            "title": "元忠学士八兄耒离京师远蒙追送许惠服丹法托",
            "content": "身逐孤舟似断云，故人追送尚殷勤。\r\n秋城夜泊西风岸，落叶悲虫独自闻。\r\n\r\n【注释】：【原题】：\r\n元忠学士八兄耒离京师远蒙追送许惠服丹法托故竟未惠及赋五绝句"
        },
        {
            "title": "苏先生诗云芒鞋青竹杖自挂百钱游何事春山里",
            "content": "斋心礼仙圣，不是爱山游。\r\n山中笑何等，白发故诸侯。\r\n\r\n【注释】：【原题】：\r\n苏先生诗云芒鞋青竹杖自挂百钱游何事春山里人人识故侯辄继其后"
        },
        {
            "title": "次韵孔舍人曝书",
            "content": "图书陈秘奥，樽俎肆雍容。\r\n玉殿朝回答，蓬山深处峰。\r\n探囊图轴旧，题壁姓名重。\r\n盛世年年事，新篇莫厌供。"
        },
        {
            "title": "古意效东野二首",
            "content": "扇不风自凉，身不兰自香。\r\n深居不出门，幽独更清扬。\r\n为鹊栖君树，为燕巢君堂。\r\n不食亦可饱，况乃餐辉光。"
        },
        {
            "title": "离京后作七首",
            "content": "一水夷犹达汝阴，年华客意两相侵。\r\n河边无限青青草，揽辔何人系此心。"
        },
        {
            "title": "吕郡君挽词",
            "content": "表海东侯长，分吴异姓王。\r\n世家端作合，华裔远相望。\r\n龙去孤神剑，雏成九凤凰。\r\n多情潘散骑，悼逝足文章。"
        },
        {
            "title": "夏日杂兴四首",
            "content": "无地从容解郁陶，寄怀林野散尘劳。\r\n含风槐柳参天合，足雨桑麻映露高。\r\n五斗得官迷簿领，一廛何处斸蓬蒿。\r\n致身富贵须年少，顾我衰迟已二毛。"
        },
        {
            "title": "断云",
            "content": "断云秋望阔，山霭夕成霞。\r\n凄冷初高月，喧阗未定鸦。\r\n伏羁良马瘦，挂壁宝月斜。\r\n寂寂山城夜，明灯照鬓华。"
        },
        {
            "title": "和苏仲南柳湖会饮",
            "content": "北风阁雪不到地，寒日自同云外天，\r\n愁人得酒百不问，满引聊作诸公先。\r\n少休歌舞进棋局，更放旌旗移楼船。\r\n我欲吴歌恐惊坐，戏挥如意扣船舷。"
        },
        {
            "title": "小斋夜思",
            "content": "夜久高籁息，灯明一室虚。\r\n过声寒鹭鹄，落影老楸梧。\r\n大泽星河淡，孤城更漏疏。\r\n安能久郁郁，兴发付归欤。"
        },
        {
            "title": "梅",
            "content": "覆釜湖边雪压尘，数枝林外已先春。\r\n尽将七泽清霜气，洗出姑山绰约身。"
        },
        {
            "title": "微云",
            "content": "微云霮{上雨下对}弄余春，清晓微寒尚着人。\r\n重理夹衣温卯酒，绿阴啼鸟闭衡门。"
        },
        {
            "title": "遣闷",
            "content": "为问庭前鹊，归期何太迟。\r\n旧传能报喜，东去是何时。\r\n黄叶西风急，幽花白露滋。\r\n朝朝清洛水，坎坎只东驰。"
        },
        {
            "title": "何处春深好二首",
            "content": "何处春深好，春深居士家。\r\n荒园几畦菜，环堵数株花。\r\n自蜡登山屐，仍驱下泽车。\r\n时时客问字，醉帽任倾斜。"
        },
        {
            "title": "梁父吟",
            "content": "豪俊昔未遇，白日无光辉。\r\n隆中卧龙客，长啸视群儿。\r\n九州英雄争着鞭，黄星午夜照中原。\r\n君看慷慨有心者，乃是山东高帝孙。\r\n老瞒赤壁抱马走，紫髯江左空回首。\r\n世上男儿能几人，眼看袁吕真何有。\r\n永安受诏堪垂涕，手挈庸儿是天意。\r\n渭上空张复汉旗，蜀民已哭归师至。\r\n堂堂八阵竟何为，长安不见汉官仪。\r\n邓艾老翁夸至计，谯周鼠子辨兴衰。\r\n梁父吟，君听取，\r\n击节高节为君舞。躬耕贫贱志功名，\r\n功名入手亡中路。逢时儿女各称雄，\r\n运去英雄非历数。梁父吟，\r\n悲复悲。古今人事半如此，\r\n所以达士观如遗。庞公可是无心者，\r\n何事鹿门招不归。"
        },
        {
            "title": "水南春望",
            "content": "洛岸东风送马行，桥横落日半川明。\r\n天连观阁云垂地，春入山河秀满城。\r\n老去飘萍甘屏迹，兴来怀古未忘情。\r\n短短一曲聊回首，不待悲秋白发生。"
        },
        {
            "title": "题周文翰郭熙山水二首",
            "content": "洞庭叶落万波秋，说与南人亦自愁。\r\n指点吴江何处是，一行鸿雁海山头。"
        },
        {
            "title": "范忠宣挽歌二首",
            "content": "晚生长恨老成空，犹及风流正始中。\r\n经国谋猷号名相，传家正直似先公。\r\n回天巨力章犹在，拯溺深言老更忠。\r\n谁念人心吊邦国，新阡客泣白杨风。"
        },
        {
            "title": "寓陈杂诗十首",
            "content": "我不知暑退，但觉衣汗干。\r\n颇怪庭中天，湛然青已宽。\r\n有物叫草根，啾啾自相喧。\r\n问知已新秋，大火流金天。\r\n九土变寒暑，正尔事亦繁。\r\n静观付一笑，吾事宁相关。\r\n但无筋力健，悠然佳意还。\r\n喧喧憎邻里，砧杵乱人眠。"
        },
        {
            "title": "窥园",
            "content": "吾老懒读书，得闲尝窥园。\r\n爱此千树雪，高低不胜繁。\r\n冲风掠之去，颇已随沙尘。\r\n感之可奈何，我岂土木人。\r\n畏病不饮酒，已惭嵇阮真。\r\n淡泊非众嗜，自娱难及宾。\r\n独游还独吟，鱼鸟与我亲。\r\n悠哉山林趣，媿此簪缨身。"
        },
        {
            "title": "己未四月二十二日大雨雹",
            "content": "夜来飞雹惊我眠，大者磊落几如拳。\r\n起听但觉屋欲动，檐瓦破坠无复全。\r\n是日晚晴星斗出，镜静万里无云烟。\r\n乾坤变化竟谁使，造作诡怪须臾间。\r\n邻家老翁发已白，云昔见此今十年。\r\n木衰火滥气浮泄，激此阴沴成冰坚。\r\n儒生臆度知是否，天事谁得穷其源。\r\n屋头雏鸦失其母，足伤翅折亦可怜。"
        },
        {
            "title": "寄子瞻舍人二首",
            "content": "皎皎连城璧，实惟天地珍。\r\n足伤曾不售，宝气终氤氲。\r\n山川媚余秀，星斗揽奇氛。\r\n终然不可掩，三浴祓埃尘。\r\n天王斋戒受，严庭具九宾。\r\n贮之黄金台，籍以九龙茵。\r\n事称忘礼厚，人谁骇其新。\r\n车轮走四方，争睹快一陈。\r\n无瑕故易伤，敛辉志乃神。"
        },
        {
            "title": "初离山阳寄城中友人二首",
            "content": "野岸萧萧落叶风，秋光离思两相攻。\r\n殷勤临水挥双泪，凭寄清流却向东。"
        },
        {
            "title": "赋得风示秬秸",
            "content": "寂寂含至韵，清风时见嘉。\r\n无意偶自动，虽鸣终不哗。\r\n宫悬奏编磬，朝佩响冲牙。\r\n谁知无谱曲，举世好黄华。"
        },
        {
            "title": "呈徐仲车",
            "content": "朝日照高檐，夜霜犹在瓦。\r\n纤纤墙边柳，春色已可把。\r\n残年能几何，奔驶刻湍泻。\r\n虽无功名求，衰暮亦悲咤\r\n出门问徐子，两计决取舍。\r\n为当勉自修，汲汲不可暇。\r\n为当饮美酒，送老在杯斝。\r\n子当指我途，我即策其马。\r\n但我懒拙姿，终非服勤者。"
        },
        {
            "title": "绝句二首",
            "content": "风棹浮烟匝地回，雨将浓翠扑山来。\r\n晚凉楼角三吹罢，夕照江天万里开。"
        },
        {
            "title": "感春三首",
            "content": "冰消水面波光动，日暖树梢花意归。\r\n世上繁华随日好，却应春浅胜芳菲。"
        },
        {
            "title": "题宅后井",
            "content": "清泉十丈白如浆，甘似醍醐透◇凉。\r\n君欲道中无渴死，百寻操绠莫辞长。"
        },
        {
            "title": "题焦山",
            "content": "焦山如伏龟，万古浸碧浪。\r\n举头北顾海，尾负金刹壮。\r\n我闻城东楼，秀色日相向。\r\n松杉数毛发，人物见下上。\r\n欲携浮丘公，据壳恣潜漾。\r\n仙风如见引，金阙或可访。"
        },
        {
            "title": "食笋",
            "content": "荒林春足雨，新昏迸龙雏。\r\n邻叟勤致馈，老人欣付厨。\r\n朝餐甘饱美，放箸为嗟吁。\r\n惜取葛陂杖，犹堪代我驹。"
        },
        {
            "title": "伏暑日唯食粥一瓯尽屏人事颇逍遥效皮陆体",
            "content": "烈日炎风鼓大炉，藤床瓦枕开门居。\r\n屏书居士持斋日，挂壁禅僧问法图。\r\n邻汲满携泉似乳，新舂旋籴米如珠。\r\n饱餐饘粥消长夏，况值饥年不敢余。"
        },
        {
            "title": "西风",
            "content": "西风吹屋络纬鸣，星河错落已三更。\r\n军城传警万家静，山堂含风遥夜清。\r\n云收纤月映山尽，天转北斗向江倾。\r\n舍南高林栖鹤鶂，危枝高巢雏夜惊。"
        },
        {
            "title": "春雨",
            "content": "浪浪檐前雨，昼夜来不极。\r\n青苔生空廊，蜗涎被四壁。\r\n出门无所往，端居守笼翮。\r\n鸣呼林中鸠，聒聒方自得。\r\n林花扫余姿，高柳沐佳色。\r\n悠悠三月残，春物行欲息。\r\n感之欲何奈，取醉遣朝夕。\r\n穿泥得新笋，紫箨裹新白。\r\n从容妇子语，草草田野食。\r\n明日还复然，慵顽已成癖。"
        },
        {
            "title": "山都之宛丘赠寄参寥",
            "content": "萧然耳目清，驱马别都城。\r\n岸断秋光出，川平雨气横。\r\n浮生归物理，闲景付诗情。\r\n岁晚江湖客，何为滞玉京。"
        },
        {
            "title": "冬日怀竟陵管氏梅桥四首",
            "content": "堂下幽芳自可人，北风一为屏埃尘。\r\n上元簪珥玲珑玉，却曳青霞霜女裙。"
        },
        {
            "title": "悼亡九首",
            "content": "嵩阳道出建春门，同入西都四见春。\r\n谁谓回头隔存没，断肠今作独归人。"
        },
        {
            "title": "暇日步西园感物辄为诗得七篇·橘",
            "content": "奇林蕴贞粹，健叶圆青鲜。\r\n中有碧瑶实，正味百果先。\r\n贡包登尧俎，颂德列骚篇。\r\n李衡空庸材，徒烈木奴千。"
        },
        {
            "title": "予向集贤殿试罢寓居京师尝游西冈钱昌武郎中",
            "content": "东风冷峭着衣寒，云影深沉美睡天。\r\n青杏园林花尽落，晚风吹雨湿秋千。\r\n\r\n【注释】：【原题】：\r\n予向集贤殿试罢寓居京师尝游西冈钱昌武郎中之第时同会者河东柳子文与钱氏三子夏中予出京今才半年而昔所共游者或东或西有不知所之者古人所谓俯仰之间已为陈迹者欤夫求昨日之我于今日终其身而不得而况偶然相值聚而旋散者欤追记春睡诗一首乃寓钱第所为者"
        },
        {
            "title": "秋怀十首",
            "content": "飘风激浮云，飞雨来若注。\r\n絺衣逼新凉，感此岁云暮。\r\n高堂有华簟，坐觉颜色故。\r\n人情随炎凉，兴废一何屡。\r\n鲜鲜中庭菊，华叶日敷布。\r\n可怜摇落中，尔独傲霜露。\r\n官闲随俗念，岁晚无欢趣。\r\n惟与青山期，晴明蹑芒履。"
        },
        {
            "title": "至日离许州",
            "content": "先王重至日，静息资微阳。\r\n闭关绝商旅，后为不省方。\r\n我独何为者，古寺严晨装。\r\n酌酒饮僮仆，披裘冒朝霜。\r\n眷彼道路人，熙然乐而康。\r\n尊酒迭为寿，华衣冒鲜妆。\r\n怀古固非士，远客亦可伤。\r\n悠哉任行止，且复倾吾觞。"
        },
        {
            "title": "秋池",
            "content": "平生落寞意，况此秋池侧。\r\n寒水静无波，衰荷委余碧。\r\n萧萧动风鬓，照影感新白。\r\n来往双浴凫，尔生真自得。"
        },
        {
            "title": "石竹",
            "content": "真竹乃不华，尔独艳暮春。\r\n何妨儿女眼，谓尔胜霜筠。\r\n世无王子猷，岂有知竹人。\r\n粲粲好自持，时来称此君。"
        },
        {
            "title": "宿马庄寺",
            "content": "冲泥我马僵欲仆，空村落日不逢人。\r\n开门野寺净如扫，迎客老僧闲更真。\r\n佛案青黄园果细，斋厨汲洗野蔬频。\r\n年来到处无余念，静对同龛金色身。"
        },
        {
            "title": "岁暮书事十二首",
            "content": "日落擎明烛，一杯千里心。\r\n骄儿惊醉舞，山仆怪悲吟。\r\n谷冷水流急，天昏云起阴，\r\n三更何处雁，急急尚哀音。"
        },
        {
            "title": "题洛尾亭二首",
            "content": "日出南山春雾收，浑浑洛尾入淮流。\r\n莫向行人赠杨柳，折将离恨入孤舟。"
        },
        {
            "title": "题江州琵琶亭",
            "content": "危亭未榜名琵琶，尚有枫叶连荻花。\r\n呜呼司马则已矣，行人往来皆叹嗟。\r\n司马风流映千古，当日琵琶传乐府。\r\n江山寂寞三百年，浔阳风月知谁主。\r\n我今单舸犯江潭，往来略已遍东南。\r\n可怜千里伤心目，不待琵琶泪满衫。"
        },
        {
            "title": "感遇二十五首",
            "content": "衅隙不在大，巫臣图夏姬。\r\n百端终困楚，吴子会黄池。\r\n怨有大于此，居高易逢危。\r\n何言戒困兽，无易箦中尸。"
        },
        {
            "title": "春晚有感",
            "content": "洛川三月鹎鵊鸣，游絮萦空尘不惊。\r\n茸茸草色铺风软，点点杨花着水轻。\r\n何处浮云度天末，不妨微雨破春晴。\r\n江南有客增归思，怅望汀洲苹芷生。"
        },
        {
            "title": "冬日杂兴六首",
            "content": "小园晴自扫，曝日坐前轩。\r\n野鼠穿山叶，寒乌啄草根。\r\n短篱藩隙地，别径入孤村。\r\n幽趣供岑寂，淹留不复论。"
        },
        {
            "title": "冬日放言二十一首",
            "content": "风雨连江气，十月如深冬。\r\n坐曹日暮归，密室温炉红。\r\n惨惨庭下日，骚骚窗外风。\r\n三杯容我醉，万事听天工。"
        },
        {
            "title": "喜雨四首",
            "content": "墙东有高树，夏叶圆绿绮。\r\n西风才一夕，萧飒遽如此。\r\n寒螀号其颠，蟋蟀晓未已。\r\n群动催流光，荣华难久恃。"
        },
        {
            "title": "效白体赠晁无咎",
            "content": "过去生中作弟兄，依然骨肉有余情。\r\n青衫校正同三馆，白发东南各一城。\r\n君比郦生多事业，我方谢朓欠诗名。\r\n想当把酒笙歌里，亦记长安痛饮生。\r\n江南岁晚水风寒，铃阁无人昼掩关。\r\n过雨楼台宛溪市，新霜松竹敬亭山。\r\n不悲仕宦从来拙，所喜形骸绝得闲。\r\n山妓村醪君莫笑，亦胜苜蓿满朝盘。\r\n关河战国东秦地，风月南朝小谢城。\r\n妓乐比君拈不出，溪山许我赌来赢。\r\n真珠金线真无比，叠岭双溪亦有声。\r\n一事与君宵壤别，板舆时从老人行。"
        },
        {
            "title": "踵息斋",
            "content": "物之有知者恃息，物之有息知为贼。\r\n天长地久载元气，天地无心故无极。\r\n君知一身谁主持，六尘缘影工伎儿。\r\n发生变幻不暂止，令汝鼻息无停时。\r\n喘呼呀呷生至死，去今已远何由归。\r\n真人嗒然吾丧我，能使炎火为寒灰。\r\n中空无宰气不使，内自升降如灵龟。\r\n深之又深乃至踵，根深蒂固凝不动。\r\n超然内外无死地，梨枣华实龙虎用。\r\n真人示我尺素书，万卷丹经不劳诵。\r\n他年绿发对铜狄，却视吾斋真作梦。"
        },
        {
            "title": "秋怀",
            "content": "秋云晦清晓，密雨散回风。\r\n修然有嘉思，盥栉临青铜。\r\n扫地静如眼，妙香散浮空。\r\n黄葵丽不骄，幽菊静有容。\r\n无车惊门雀，幽巷连蒿蓬。\r\n老知饮无益，静觉书有功。\r\n晚木多美实，凉风惊候虫。\r\n问津竟何效，真愧圃与农。"
        },
        {
            "title": "暇日步西园感物辄为诗得七篇·斑竹",
            "content": "重瞳陟方时，二妃盖老人。\r\n安肯泣路傍，洒泪留丛筠。\r\n颇疑葛陂化，点点留斑鳞。\r\n慎勿脱水去，入世多埃尘。"
        },
        {
            "title": "斜日二首",
            "content": "斜日归钱暑，秋容淡太虚。\r\n闲云工变易，片月自清孤。\r\n淹泊年华老，凄凉岁事余。\r\n时违自朴拙，兴懒日萧疏。\r\n阮籍慵耽酒，文园病著书。\r\n簪缨非草野，江海得樵渔。"
        },
        {
            "title": "山行",
            "content": "驱马春山去，山蹊绕涧斜。\r\n浅清沙岸水，疏瘦石岩花。\r\n放荡从生事，殷勤向物华。\r\n依微听鸡犬，深柳映人家。"
        },
        {
            "title": "次韵子由舍人先生追读迩英绝句四首",
            "content": "冠佩煌煌拱北辰，道人风骨自轩轩。\r\n茯苓松下龟鼋老，须乞灵丹一粒吞。"
        },
        {
            "title": "赠蔡彦规",
            "content": "我不见蔡子，杜门十日余。\r\n今日叩我门，满手携琼琚。\r\n铿锵写我前，杂以贝与珠。\r\n我愕不知报，低头惊且吁。\r\n读毕致于怀，余光溢衿裾。\r\n坐令箪瓢室，磊荦堆璠玙。\r\n我拙寡所合，甘为不材樗。\r\n嗟君何所闻，屡枉长者车。\r\n我来淮南游，霭霭子之誉。\r\n骅骝走千里，凡马安能逾。\r\n奈予不自量，痛鞭而疾驱。\r\n常忧过所往，疲惫伤吾躯。\r\n愿君少待我，且欲休吾驹。\r\n跳奔舍其群，子乐谁与俱。\r\n俯身援其类，是亦仁之徒。\r\n不然但用我，畏甚将逃逋。\r\n何如少待之，效技供子娱。\r\n我无功名愿，与世日益疏。\r\n反慕古沮溺，穷年事耕锄。\r\n皇皇吾夫子，忧世亦勤劬。\r\n虽然竟何就，孰若安以居。\r\n人生各有怀，未用相贤愚。\r\n得乐愿即止，安能较锱铢。\r\n又疑异所任，劳逸事亦殊。\r\n作歌以讯之，子意当何如。"
        },
        {
            "title": "寄陈州朱教授三首",
            "content": "欲晓山禽百种鸣，最怜哑◇是雏莺。\r\n遥想西湖烟柳色，深春风露水边声。"
        },
        {
            "title": "赏心亭",
            "content": "楫迎桃叶家何处，桨送莫愁人已非。\r\n独立东风今古恨，春江无语又斜晖。"
        },
        {
            "title": "感春",
            "content": "我爱沙边双白鸥，飞鸣相乐还相求。\r\n往来饮啄性如一，异类不至心无忧。\r\n我来穷山无与友，虽有接纳非吾俦。\r\n人生从类乃为乐，强言笑语欢何由。"
        },
        {
            "title": "七月六日二首",
            "content": "山川摇落雁南飞，想见横汾鼓吹时。\r\n得意刘郎犹叹老，萧条宋玉故应悲。"
        },
        {
            "title": "权势",
            "content": "权势世所重，桓温役孟嘉。\r\n桓公自人雄，为下未足嗟。\r\n颇怪蔡中郎，为董受疵瑕。\r\n因之以取死，曾不念汉家。\r\n士固感知己，尚安知其它。\r\n搜牢则可诛，好邕自其佳。"
        },
        {
            "title": "晓发途中",
            "content": "坐无灯火夜萧然，马上匆匆未晓天。\r\n值驿老兵应笑我，肯将斗粟换高眠。"
        },
        {
            "title": "福昌杂咏五首",
            "content": "乘云飞去不辞家，女几荒祠一径斜。\r\n溪入乱云鸣佩玦，树蟠苍石老龙蛇。\r\n夜寒玉镜悬清月，天碧霓衣曳彩霞。\r\n陵谷易迁尘骨老，衰颜更欲服丹砂。"
        },
        {
            "title": "西江",
            "content": "拂瓦轻霜铅粉轻，东南日出竹窗明。\r\n小楼下见西江水，日日风光无限情。"
        },
        {
            "title": "离樊口宿巴河游马祈寺",
            "content": "扁舟下樊溪，江南正清泻。\r\n晓登巴河岸，极目望春野。\r\n步寻修竹寺，古木争偃亚。\r\n云昔孙仲谋，刑牲致师禡。\r\n雄图邈已矣，英概足悲诧。\r\n石梯造云雾，丹白开广厦。\r\n山僧安寂寞，畏冷不出舍。\r\n劳生遇闲境，顿使我心写。\r\n晚江平若席，风势欲相借。"
        },
        {
            "title": "离富池望庐岳是日入夹口直达浔阳遂舍大江之",
            "content": "山秀江清三百里，与君三宿一扁舟。\r\n饮残桑落溪云暮，卧冷桃笙楚雨秋。\r\n舟隐长江逢夹口，眼明五老立云头。\r\n几年泽国行将遍，归与亲朋说旧游。\r\n\r\n【注释】：【原题】：\r\n离富池望庐岳是日入夹口直达浔阳遂舍大江之险示同行"
        },
        {
            "title": "与李文举登梦野亭",
            "content": "樽俎相逢散百忧，虽非吾土共登楼。\r\n天边云送荆王雨，江上枫雕宋玉秋。\r\n华发不堪怀故国，清杯相与散牢愁。\r\n清谈七泽谁强健，莫学骚人赋远游。"
        },
        {
            "title": "泊舟都梁亭二首",
            "content": "旅枕无眠客梦劳，五更旁舍一鸡号。\r\n汴淮水阔浮梁小，城郭霜晴宝塔高。\r\n梅锁冷香通雀啄，水翻新绿出渔篙。\r\n君恩许作还乡客，肯对江蓠赋广骚。"
        },
        {
            "title": "早起二首",
            "content": "沧江初夜雨翻盆，将晓风声战乱云。\r\n篱下寒鸡鸣晓苦，老人先起自开门。"
        },
        {
            "title": "衡门",
            "content": "衡门日晏晚鸡鸣，下舍人归半掩扃。\r\n邑犬无声山郭静，暮天寒月拨云生。"
        },
        {
            "title": "寓陈杂诗十首",
            "content": "传舍不可久，束装投新居。\r\n新居亦苟完，佳木颇扶疏。\r\n洒扫寻丈地，琴书遣朝晡。\r\n风云中夜变，大雨如决渠。\r\n落点若强箭，穿我老屋涂。\r\n中夜起明烛，移床护吾雏。\r\n传闻北城隅，老弱堤上庐。\r\n官吏操畚锸，纷纷役千夫。\r\n蚁漏或一决，城闉变江湖。\r\n吾衰也久矣，岂复惮为鱼。"
        },
        {
            "title": "题韩干马图",
            "content": "头如翔鸾月颊光，背如安舆凫臆方。\r\n心知不载田舍郎，犹带开元天子红袍香。\r\n韩干写时国无事，绿树阴低春昼长。\r\n两髯执辔俨在傍，如瞻驰道黄屋张。\r\n北风扬尘燕贼狂，厩中万马归范阳。\r\n天子乘骡蜀山路，满川苜蓿为谁芳。"
        },
        {
            "title": "同七兄及崧上人自坟庄还寺",
            "content": "和风快人意，岸帻晚襟凉。\r\n日落野痕碧，月生淮际光。\r\n论诗得灵运，静语属支郎。\r\n不是耽闲散，从来懒性长。"
        },
        {
            "title": "登双溪阁",
            "content": "清溪浮天光，北骛而西折。\r\n群山合沓来，断作青玉玦。\r\n中围万家邑，箫鼓乐芳节。\r\n仲春卉木丽，红绿晚明灭。\r\n重楼压城角，高眺俯木末。\r\n川云断还续，谷鸟鸣复歇。\r\n兴阑未能反，留酌待芳月。"
        },
        {
            "title": "同荣子邕登石家寺阁",
            "content": "高楼南望一伤神，霭霭东风万里春。\r\n地阔山川围白日，天低观阙近浮云。\r\n惊心鸟语知时好，照眼花枝着意新。\r\n不是莼羹胜羊酪，素衣真怕洛阳尘。"
        },
        {
            "title": "春日偶题四首",
            "content": "白首伤春一老翁，预愁寒食过春中。\r\n下帘数点黄昏雨，一霎轻寒青杏风。"
        },
        {
            "title": "别外甥杨克一二首",
            "content": "泽国授衣早，今辰絺纻单。\r\n孤城远目断，秋水去帆寒。\r\n相见不再少，此生何日闲。\r\n殷勤换美酒，要对蟹螫盘。"
        },
        {
            "title": "奉先寺",
            "content": "定知生不出长门，禾黍萧萧寺后村。\r\n松柏城南万丘冢，伤心最说内人园。"
        },
        {
            "title": "题朱氏园",
            "content": "东风邀客入芳菲，夹径吹香李万枝。\r\n啼鸟远闻知昼静，好花相续得春迟。\r\n连樯东去淮天阔，绿野南环楚泽卑。\r\n客至会须留醉墨。主人留榜待新诗。"
        },
        {
            "title": "酒病中寄李十二招饮五首{按：实存二首。其",
            "content": "班郎握笔未封侯，嗜酒扬雄欲白头。\r\n寂寞著书谁作伴，雨枝风叶碧梧秋。\r\n\r\n【注释】：【原题】：\r\n酒病中寄李十二招饮五首{按：实存二首。其一}"
        },
        {
            "title": "春词",
            "content": "宝刀裁花碎罗縠，带腊圆红黄染粟。\r\n枝头几日即花开，世人上情何太速。\r\n东风未转北风严，返挂铜◇不上帘。\r\n莫怪蛾眉呵素指，层檐冰碧玉纤纤。"
        },
        {
            "title": "戏同小儿作望南京内门",
            "content": "别都制度拟王畿，双阙迢峣望太微。\r\n万乘旗常难望幸，九天楼观自相辉。\r\n百年龙虎兴王气，万雉金汤却敌威。\r\n一梦江南尚淹泊，风尘似欲变征衣。"
        },
        {
            "title": "寄都下旧友二首",
            "content": "城西古地昔同游，望月思家相对愁。\r\n明月秋来应更好，何人看月又悲秋。"
        },
        {
            "title": "七月六日二首",
            "content": "雨洗秋城碧玉天，暮云吹尽月娟娟。\r\n寂寥谁是清宵伴，只有姮娥最可怜。"
        },
        {
            "title": "太府李萃卿挽词",
            "content": "妙誉驰场屋，家风在搢绅\r\n使华推厚德，卿月上通津。\r\n齿德时方重，山丘迹已陈。\r\n长年先友泪，怀感独沾巾。"
        },
        {
            "title": "秀蔓",
            "content": "秀蔓依檐老，寒枝映屋疏。\r\n寒暄候虫报，昏旦老鸡呼。\r\n已饭新收稻，仍烹自种蔬。\r\n邻邦有佳酿，冲雨隔江沽。"
        },
        {
            "title": "杂咏三首",
            "content": "鸟鸣高屋上，饥顾朝求食。\r\n扰扰市井人，日夜衣食迫。\r\n岂伊理当然，或者养未得。\r\n我歌南风诗，归坐还叹息。"
        },
        {
            "title": "奉议杨君予姊丈也廉静乐道不交世俗造道微妙",
            "content": "杨君冢木已萧萧，笔墨遗文久寂寥。\r\n堕泪交亲悲宿草，长饥奴仆守空瓢。\r\n平生好事谁能继，后世高名骨已消。\r\n欲酌一杯浇墓隧，遗魂楚些倘能招。\r\n\r\n【注释】：【原题】：\r\n奉议杨君予姊丈也廉静乐道不交世俗造道微妙自得不耀未六十而终予实铭其墓其子克一又纂其遗文求书卷末怀想平昔不知涕之横集也"
        },
        {
            "title": "探春有感二首",
            "content": "柳萼蒙茸待放绵，樱桃新叶大如钱。\r\n深春冷落花残后，寒食朦胧月淡天。\r\n独坐每将诗作伴，遣愁安得酒如泉。\r\n伤心千里休凝望，城外东风早满船。"
        },
        {
            "title": "偶题二首",
            "content": "相逢记得画桥头，花似精神柳似柔。\r\n莫谓无情即无语，春风传意水传愁。"
        },
        {
            "title": "感春三首",
            "content": "亦知春归不可留，有情未忘宁免愁。\r\n平田茫茫芳草合，清洛不断波悠悠。\r\n伤心千里寄双泪，催老此身初白头。\r\n问舍求田未成计，青衫手板对人羞。"
        },
        {
            "title": "喜雪走笔呈李宣城三首",
            "content": "万夫饿腹待仓储，三户穷民守破圩。\r\n疲瘵不禁鞭挞甚，长官对酒且欢娱。"
        },
        {
            "title": "元忠学士八兄耒离京师远蒙追送许惠服丹法托",
            "content": "衰柳苦催空壁月，悲虫真吊短檠光。\r\n无情少壮抛人去，只有穷愁气味长。\r\n\r\n【注释】：【原题】：\r\n元忠学士八兄耒离京师远蒙追送许惠服丹法托故竟未惠及赋五绝句"
        },
        {
            "title": "出都有感",
            "content": "来时雪尽花初发，归去柳阴蝉乱鸣。\r\n四序风光半为客，百年飘泊一浮名。\r\n春来多病思高卧，老去违时畏后生。\r\n若有黄精换华发，敢随车马到高城。"
        },
        {
            "title": "余谪居齐安寓郡东佛舍而制不得逾岁今冬遂移",
            "content": "孟冬寒气至，北风群木衰。\r\n微霖堕檐瓦，老客卧先知。\r\n二年萧寺客，巾履忽复移。\r\n谁令简书畏，易此鹪鹩枝。\r\n冥冥造化中，毫厘阴有司。\r\n念此虽细事，亦非人所为。\r\n东窗颇明爽，洒扫吾遨嬉。\r\n浊酒为余办，勿使叹空◇。\r\n\r\n【注释】：【原题】：\r\n余谪居齐安寓郡东佛舍而制不得逾岁今冬遂移居因遣秬秸料理新居作诗示之"
        },
        {
            "title": "正月词",
            "content": "红梢一夜樱桃雨，帘卷晓晴鸲鹆语。\r\n帘旌细浪滚东风，迎得春归与为主。\r\n玉手娇慵添绣线，栏下菖蒲近相见。\r\n云屏晓睡翠翘横，楼上寒时正五更。"
        },
        {
            "title": "和应之出城",
            "content": "路穿槐柳遶山斜，长夏村墟对物华。\r\n青玉一寻披箨竹，绛缯千片剪榴花。"
        },
        {
            "title": "冬节小不佳怀正叔老兄",
            "content": "老境光阴短景催，新冬又复一年回。\r\n焚香燕坐衣僧衲，煮药高眠废酒杯。\r\n处处庖厨鸣瓮缶，年年歌笑惨风埃。\r\n孟公歌舞犹须雪，未放愁眉取次开。"
        },
        {
            "title": "离京后作七首",
            "content": "灌畦沽酒两三家，春去芳丛有晚花。\r\n莫道长安在天上，女牛犹有客乘槎。"
        },
        {
            "title": "题所居西斋",
            "content": "幽居不厌小，小院有深庭。\r\n一曲秋风地，低檐夕照明。\r\n脱条株有态，止水莹含清。\r\n中有支离客，吟腰瘦沉卿。"
        },
        {
            "title": "遣兴次韵和晁应之四首",
            "content": "女几山前云雨收，五更星斗转西楼。\r\n苍苍淡月关河晓，袅袅西风观阁秋。\r\n独鹤有求时饮啄，孤云无事任沉浮。\r\n可怜白发张公子，还望西山歌四愁。"
        },
        {
            "title": "早登望嵩楼望少室雪畏风不敢招客",
            "content": "临汝城中春雪消，望嵩楼上对迢峣。\r\n已披氛雾呈孤秀，未许春寒上泬寥。\r\n子晋玉笙如不隔，浮丘仙袂欲相招。\r\n便思唤客同清赏，苦畏春风入敝貂。"
        },
        {
            "title": "新正",
            "content": "春风浩浩春阳尽，老木生芽绿如豆。\r\n古巢老乌声鸦鸦，南陂雨干麦将秀。\r\n人家寒食无一月，青箬蒸鱼竞时节。\r\n白衫紫领来自田，县官呼我要青钱。"
        },
        {
            "title": "偶书三首",
            "content": "秋阴漫漫几千里，赤壁矶前天接水。\r\n连樯接舵不复行，老鱼擘波时出戏。\r\n黄橙紫栗收如积，青钱买酒不堪惜。\r\n北人岁久厌南餐，山边有路何时还。"
        },
        {
            "title": "绝句九首",
            "content": "读书老眼苦眵昏，茗饮无端遣梦魂。\r\n到处相逢真可喜，只应酒是好知闻。"
        },
        {
            "title": "次韵子由舍人先生追读迩英绝句四首",
            "content": "天寒书殿晓班清，气爽仙盘瑞露零。\r\n讲罢群公佩声散，一竿宫日转槐庭。"
        },
        {
            "title": "和应之石涧",
            "content": "麦气朝含露，溪光夕照烟。\r\n斗麋苍角老，雏雉绛毛鲜。\r\n葵折红缯绉，莲香水麝燃。\r\n敢辞幽僻处，直恐负林泉。"
        },
        {
            "title": "四月二十日书二首",
            "content": "久将醉眼视群儿，只与旁观作笑嘻。\r\n赋芋狙公曾未悟，牵丝木偶几多时。\r\n云间炎景人方畏，地下微阴谁得知。\r\n荣谢古今同此理，老翁端坐但忘机。"
        },
        {
            "title": "昨者",
            "content": "昨者飞雹几破屋，颇说四郊妨麦熟。\r\n十日霖雨一日晴，泥潦漫漫不容足。\r\n凄风寒凉肃肌骨，五月更衣初秋服。\r\n草木伤摧亦可怜，造物凭陵竟何欲。\r\n阴阳错行成疫疠，君子慎疾防寒燠。\r\n荒凉穷巷幸无他，更勤高眠饱饘粥。"
        },
        {
            "title": "暮春三首",
            "content": "应接非吾事，深幽兴有余。\r\n笋深鸣鸟下，花薄午风疏。\r\n草浅见飞雉，溪清生细鱼。\r\n端居亦多趣，不用席门车。"
        },
        {
            "title": "夏日池上三首",
            "content": "拒霜灼灼欲破红，夜来雨落荒兰丛。\r\n空亭无人日色午，但听桐叶惊秋风。"
        },
        {
            "title": "宫词效王建五首",
            "content": "昨夜新霜满玉阶，初冬处处火炉开。\r\n中官逐院传宣赐，南国诸侯进橘来。"
        },
        {
            "title": "春雨",
            "content": "南山多夕阴，夜雨复达旦。\r\n潇潇晚未已，零落云物乱。\r\n阴沉昼生寒，闭户守余炭。\r\n官庭草木合，山吏午已散。\r\n悠悠对朝景，念此春已半。\r\n昨日樱桃花，纷纷落如霰。\r\n天时不可驻，今古一嗟叹。\r\n唯应痛行乐，此计乃最善。\r\n簪绅束我体，局促困游宦。\r\n何当有茅屋，放意行所愿。"
        },
        {
            "title": "春日遣兴",
            "content": "洛阳自古帝王都，百战荆榛只故墟。\r\n零乱园林遗物在，嬉游人物古风余。\r\n草迷公子障泥锦，花近佳人油壁车。\r\n漂泊强随游客辔，不辞尘土污衣裾。"
        },
        {
            "title": "赠人三首次韵道卿",
            "content": "醉里纷纷散别筵，醒来客枕一灯前。\r\n黄茅野岸三更月，春水长亭十里船。\r\n一点泪凭谁寄与，十年香在恨依然。\r\n空疑窗外梅花发，珠箔青楼若个边。"
        },
        {
            "title": "夏日十二首",
            "content": "山雨晴来暑，溪云暗复兴。\r\n林塘阴不解，巾帻润还蒸。\r\n书帙慵披蠹，盘餐厌扑蝇。\r\n老来疲薾甚，多病日侵陵。"
        },
        {
            "title": "采石阻雨寄宣城故人二首",
            "content": "闲云浓淡作朝阴，柳色江头春已深。\r\n谁为宣城故人说，依依只似去年心。"
        },
        {
            "title": "石曼卿三佛名大字",
            "content": "石公神仙狂，脱落隐诗酒。\r\n余情到翰墨，落笔闻宇宙。\r\n峥嵘龟山殿，风雨梁栋旧。\r\n煌煌三佛榜，铁柱贯金纽。\r\n开张宫室正，浑实山岳厚。\r\n井水骇龙跧，蚁封观骥骤。\r\n欲知分毫初，一釂尽数斗。\r\n墨池毡作笔，神运不知手。\r\n从容解牛际，萧散善刀后。\r\n古来精绝艺，所贵神气守。\r\n呜呼涡水侧，爽气一培塿。\r\n微工付浩劫，念此终销朽。\r\n乾坤一大幻，妄计金石寿。\r\n惟有龛中人，吾生兹稽首。"
        },
        {
            "title": "夏日杂兴四首",
            "content": "蔬圃茅齐三亩余，溪光山影动浮虚。\r\n病妻老去惟寻药，稚子年来解爱书。\r\n中散无堪心放荡，冯唐已老兴萧疏。\r\n全真养素安吾分，敢谓轩裳不我如。"
        },
        {
            "title": "初秋对雨",
            "content": "闭户理残编，疏慵得自便。\r\n朝凉清病思，秋雨对高眠。\r\n屋冷深藏燕，槐疏混抱蝉。\r\n所欣堂下菊，芳意已鲜鲜。"
        },
        {
            "title": "句",
            "content": "须看远山相对蹙，莫欺病齿恼衰翁。"
        },
        {
            "title": "黄葵",
            "content": "黄葵贵丽不妖娆，一朵新晴槛外高。\r\n还似迩英临便坐，曈昽朝日照天袍。"
        },
        {
            "title": "青阳驿会刘伯声夜话",
            "content": "奔走倦尘埃，相逢颜暂开。\r\n语阑灯烬改，饮散月华来。\r\n行役风霜苦，流年岁月催。\r\n我愚甘自分，惆怅子多才。"
        },
        {
            "title": "漫呈无咎一绝",
            "content": "题扇灯前亦偶然，那知别后远如天。\r\n去年醉舞看花处，独听琵琶却惘然。"
        },
        {
            "title": "山城",
            "content": "野县闭门早，山深更漏微。\r\n薄云依月宿，孤翼犯霜归。\r\n弓冷新胶健，貂寒旧缕纰。\r\n旗亭换新酒，不惜箧中衣。"
        },
        {
            "title": "岁晚有感",
            "content": "疏梅点点柳毵毵，残腊新春气候参。\r\n天静秋鸿来塞北，云收片月出江南。\r\n青霄雨露将回律，白首江湖尚避谗。\r\n未信斯途无倚伏，有时清镜理朝鬖。"
        },
        {
            "title": "卧病月余呈子由二首",
            "content": "风叶鸣窗已复朝，唤回归梦故山遥。\r\n酒壶暗淡浮尘集，药鼎青荧败叶烧。\r\n闭户独依寒蟋蟀，移床近就雨芭蕉。\r\n雪深更请安心术，长日如年未易消。"
        },
        {
            "title": "赠别何道士",
            "content": "疏散多违久自知，形骸况复病先衰。\r\n全身幸免诛三献，避世何劳赋五噫。\r\n闻说永嘉饶水石，便思轻帆向天涯。\r\n却嗟病翮伤摧甚，孤鹤高飞不得随。"
        },
        {
            "title": "夜坐三首",
            "content": "微寒骚屑窗竹，淡月朦胧夜天。\r\n路暗城头传警，漏稀更士高眠。"
        },
        {
            "title": "旱谣",
            "content": "七月不雨井水浑，孤城烈日风扬尘。\r\n楚天万里无纤云，旱气塞空日昼昏。\r\n土龙蜥蜴竟无神，田中水车声相闻。\r\n努力踏车莫厌勤，但忧水势伤禾根。\r\n道傍执送者何人，稻塍争水杀厥邻。\r\n五湖七泽水不贫，正赖老龙一屈伸。"
        },
        {
            "title": "赴官咸平蔡河阻水泊舟宛兵皇华亭下三首",
            "content": "夜空如监碧新磨，倒影疏星乱素波。\r\n天色水光无别处，为君垂手揽银河。"
        },
        {
            "title": "题荣子邕陋居二首",
            "content": "草舍隆中一幅巾，闭门三致汉将军。\r\n纷纷自献知何有，终遣斯人了鼎分。"
        },
        {
            "title": "王子开朝散早年以疾病谢事还江阴求诗为别三",
            "content": "避禄免危疾，弃铅得黄金。\r\n须眉蔼如漆，便觉老难侵。\r\n江湖足幽遯，市卒或可寻。\r\n莫思芙蓉子，丹田乱君心。\r\n\r\n【注释】：【原题】：\r\n王子开朝散早年以疾病谢事还江阴求诗为别三首"
        },
        {
            "title": "雪晴野望",
            "content": "萧萧空谷隐山云，渡水人归何处村。\r\n樵径雪迷唐苑路，鸟声寒集汉祠门。\r\n公堂吏散惟修竹，近岭林疏见饮猿。\r\n客坐无毡君莫笑，陶潜亦有酒盈樽。"
        },
        {
            "title": "广化遇雨",
            "content": "浮云蔽高峰，台殿延晚色。\r\n风声转谷豪，雨脚射山白。\r\n东楼瞰虚明，龙甲排松柏。\r\n萧森异人境，坐视动神魄。\r\n撞钟寺门掩，晚霁尚残滴。\r\n相携下山去，尘静马无迹。\r\n归来解鞍歇，新月如破壁。\r\n但恐桃花源，回舟已青壁。"
        },
        {
            "title": "泊长平晚望",
            "content": "川隐夷犹棹，春归杳霭天。\r\n翠深交岸树，绿野望川田。\r\n渔酒数家市，船樯何处船。\r\n登临一回首，无限意茫然。"
        },
        {
            "title": "别梅",
            "content": "宦游到处即为家，况我迁谪来天涯。\r\n三年假馆主人屋，忽忽屡见新梅花。\r\n那知今冬当去此，十月已见凌霜葩。\r\n绕之百匝未易别，对我脉脉如含嗟。\r\n悬知客去门复掩，亭沼人散啼昏鸦。\r\n朝风吹香散寂历，夜月照影低横斜。\r\n嗟我明年复何处，东州旱野连桑麻。\r\n相思时有梦魂到，极目南望空烟霞。"
        },
        {
            "title": "寓陈杂诗十首",
            "content": "念昔为吏日，朝夕羡人闲。\r\n解印出公府，翛然若归山。\r\n衡茅三亩居，无客门常关。\r\n早眠而起晏，永日或不冠。\r\n故人远寄酒，为致一醉欢。\r\n我亦领其意，呼儿具杯盘。\r\n长闲贫亦好，安用朱其轓。\r\n我生本蓬荜，久已傲饥寒。"
        },
        {
            "title": "次韵和王彦昭九日湖园会饮",
            "content": "故人怜寂寞，九日共登临。\r\n天地客行远，山河秋已深。\r\n狂来能醉舞，兴罢独悲吟。\r\n莫怪凄凉甚，多忧损壮心。"
        },
        {
            "title": "寒蛩",
            "content": "寒蛩振翼声骚骚，夜深月影在蓬蒿。\r\n老人虽眠睫不交，愁窗人寂灯无膏。\r\n荒城鸣金睥睨高，北斗下挹江南涛。\r\n悲笳三奏老鸡号，晨光出山开泬寥。"
        },
        {
            "title": "夏日二首",
            "content": "重云卷雨过山来，遍洒中田到晓回。\r\n错落晴山移斗极，阴森暗峡宿风雷。\r\n佳人夜夜齐纨恨，骚客年年鹎鵊哀。\r\n欲见清秋近消息，月明白露湿苍苔。"
        },
        {
            "title": "秋雨书事",
            "content": "荏苒岁云暮，空山朝夕阴。\r\n可堪连日雨，并作晚秋霖。\r\n萧飒三川合，凄凉八月深。\r\n衰荷啼卧水，怨叶泣辞林。\r\n径滑蓬蒿长，庭荒苔藓侵。\r\n远声连促织，疏滴和清砧。\r\n灯暗残更梦，闺寒向晓衾。\r\n沾衣贫路客，啼苦失巢禽。\r\n天接岗峦近，云连草树深。\r\n川容千仗肃，溪力万艘沉。\r\n红湿梨垂颊，黄沾菊破金。\r\n苑荒怀古恨，楼远望乡心。\r\n碧涨池中浪，青藏云外岑。\r\n客城阴磷走，败舍湿蜗寻。\r\n骑省惊衰飒，荆州叹滞淫。\r\n恨饶经暑扇，冷入补衣针。\r\n懒学书高阁，驱愁酒细斟。\r\n离忧殊未阕，怅望一长吟。"
        },
        {
            "title": "夜意",
            "content": "荒城转五更，北斗向谁倾。\r\n穴鬬时争啮，林栖或自惊。\r\n老来神虑淡，睡足骨毛轻。\r\n石磬催僧粥，低窗枕畔鸣。"
        },
        {
            "title": "和苏仲南邵湖会饮三首",
            "content": "新亭当绝岛，景物更清妍。\r\n耳热风前酒，心澄水底天。\r\n观鱼方有得，荐味肯烹鲜。\r\n默坐吟春草，知君似惠连。"
        },
        {
            "title": "夜泊泗上阻风雨",
            "content": "雨昏古岸断人迹，天黑孤城闭水关。\r\n灯火樽前初拥膝，风云淮上欲移山。\r\n避人鱼鸟那足怪，吹浪蛟龙不自闲。\r\n便使乘桴亦何事，沧波岁晚合知还。"
        },
        {
            "title": "落莫",
            "content": "岁晚苦落莫，独游情易伤。\r\n晴溪沙漾碧，秋径叶铺黄。\r\n幽菊开经雨，疏槐老奈霜。\r\n闭门无俗客，摅散有林塘。"
        },
        {
            "title": "春雨中偶成四首",
            "content": "天低芳草接浮云，万柳含烟翠不分。\r\n燕子归时花遍落，暮云和雨入黄昏。"
        },
        {
            "title": "朝寒",
            "content": "朝寒卯饮已战胜，煮饼一瓯充午饥。\r\n便是衰翁一日了，夜炉茗果亦随宜。"
        },
        {
            "title": "田家三首",
            "content": "新见鹊衔庭树枝，黄口出巢今已飞。\r\n粟留啄椹桑叶老，科斗出畦新稻齐。\r\n田家苦作候时节，汲汲未免寒与饥。\r\n去来暴取独何者，请视七月豳人诗。"
        },
        {
            "title": "喜雨止",
            "content": "敬亭与吾期，今日雨当止。\r\n静扫峰头云，秀色粲如喜。\r\n我惭无以酢，园径欣细履，\r\n夜来四檐声，添我北池水。\r\n破圩久不补，积潦啮其址。\r\n南人麦禾薄，稻垄鱼尾尾。\r\n丰穰未敢望，疲饿何由起。\r\n饱食但高眠，自惭称刺史。"
        },
        {
            "title": "东海旅夜二首",
            "content": "兰釭背壁影微微，千里天涯客梦归。\r\n一夜海风声不断，晓来寒叶满庭飞。"
        },
        {
            "title": "干明院门望江山怀淮阳城南步二首",
            "content": "危台寺东野水，春来柳色鹅黄。\r\n江上沧波似屋，蛟龙作恶难量。"
        },
        {
            "title": "初冬偶成",
            "content": "清商忽已谢，环堵缅清冬。\r\n今晨起何早，肃气凄房栊。\r\n繁霜凛欲结。霁雾迷长空。\r\n理畦晓蔬尽，收果高林空。\r\n六年淮阳客，岁岁风景同。\r\n吁嗟吾老矣，抚事思无穷。"
        },
        {
            "title": "故仆射司马文正公挽词四首",
            "content": "伊洛平生兴，园林独乐居。\r\n曾过郑公里，得御李膺车。\r\n华屋当年客，名山异代书。\r\n定知传不朽，埋玉自沾裾。"
        },
        {
            "title": "读史二首",
            "content": "嬴秦余祚已蛇分，车府凶高尚畏人。\r\n安有区区犹指鹿，从来菽麦不曾分。"
        },
        {
            "title": "有感",
            "content": "鬓毛已自秋来变，髀肉仍于马上消。\r\n满眼青山不归去，强颜微禄亦何聊。"
        },
        {
            "title": "晚归寄无咎二首",
            "content": "雨气入古屋，薄帷生夜清。\r\n想君拥鼻坐，端学苦吟生。\r\n泥深欺我马，归卧日半楹。\r\n浩然有奇想，非子定谁评。"
        },
        {
            "title": "分冬",
            "content": "莫惊人事浮云变，且作吾侪饱饭行。\r\n白首分冬聊自劝，江城今夜一阳生。"
        },
        {
            "title": "和阳念三自武昌至京师",
            "content": "三年别我客荆州，一日长安从我游。\r\n爱君诗有春草句，使我神游黄鹤楼。\r\n江山望尔欲穿眼，见我惊嗟秋鬓短。\r\n扁舟可办吾欲东，年年五湖魂梦中。"
        },
        {
            "title": "寄答参寥五首",
            "content": "昔我初见子，子时客京师。\r\n闻名久不获，既得过所知。\r\n示我一卷书，大小百首诗。\r\n我嗜不可辍，熊蹯荐朝饥。\r\n约子彭城游，念当行有期。\r\n中间忽仓卒，决去不子辞。\r\n子后来高邮，我居淮之湄。\r\n中间无百里，诗句屡欲驰。\r\n客来得子书，云子久南归。\r\n投书不能读，恨我闻之迟。\r\n使我早知此，扁舟尚能追。\r\n远别不执手，近居不相携。\r\n每念今怅昔，耿耿衷肠悲。\r\n子行日已南，我去日已西。\r\n音书不可频，何以慰我思。"
        },
        {
            "title": "鸿轩下有蔷薇予初至时生意盖仅存耳予为灌溉",
            "content": "堂下蔷薇亲灌溉，辛勤才见一春花。\r\n时如转毂无停轨，客似飞鸿不定家。\r\n一岁相邀伴寂寞，明年谁复对芳华。\r\n驱车又向黄州去，风月相望一叹嗟。\r\n\r\n【注释】：【原题】：\r\n鸿轩下有蔷薇予初至时生意盖仅存耳予为灌溉壅护今年春遂大盛仲春着花数百萼大几如芍药丰盛妍丽顷所未见也余有黄州之行酌酒赏别"
        },
        {
            "title": "暇日六咏其六{槐庭}",
            "content": "清阴满我庭，苍苍六槐老。\r\n野性苦避人，青苔不须扫。"
        },
        {
            "title": "春阴二首",
            "content": "溪树昏昏锁暮云，晚山愁黛对含颦。\r\n不甘小雪犹妨暖，长恨闲阴每占春。\r\n宝带金貂侯第客，钿车珂马帝京尘。\r\n王城自古繁华地，回首高歌怅望频。"
        },
        {
            "title": "秋园杂感二首",
            "content": "世事我深谙委，人生他自奔忙。\r\n刻木牵丝作技，几回弄罢凄凉。"
        },
        {
            "title": "次韵子夷兄弟十首",
            "content": "经时不饮酒，廪薄人口众。\r\n人闲多是非，不敢盗邻瓮。\r\n二公洛阳日，想见饮屡痛。\r\n行求放湖海，种秫代官俸。"
        },
        {
            "title": "寄题何戢秀才琬琰堂",
            "content": "幽人筑淇澳，不与世相闻。\r\n独携千卷书，过于骨肉亲。\r\n辛苦作室堂，插架如鱼鳞。\r\n时时体不住，一遇千载人。\r\n山川兵火后，墟庙金石存。\r\n消磨余纸墨，幻灭去无痕。\r\n功名但如此，知子道可尊。\r\n不遗世一毫，以全与其身。\r\n包丑傅黛膏，百态售笑颦。\r\n谁能双蛾眉，闭户自贵珍。\r\n鄙人有夙尚，愿与幽侣敦。\r\n他年抱健犊，听啸入苏门。"
        },
        {
            "title": "暇日步西园感物辄为诗得七篇·菊丛",
            "content": "下根盘秋泥，上叶披宿雨。\r\n惟余黄金蕊，秀色日夜吐。\r\n宁须荐九日，但惜岁云暮。\r\n吾将屑落英，持泛兰皋露。"
        },
        {
            "title": "东池",
            "content": "东池久不到，摇落过秋中。\r\n万竹萧萧雨，孤荷袅袅风。\r\n遣秋诗酒在，久客岁时穷。\r\n唯有思乡梦，长随洛水东。"
        },
        {
            "title": "同周楚望饮华园",
            "content": "杖藜携手踏青苔，潇洒池亭为客开。\r\n柳色渐经秋雨暗，荷香时与好风来。\r\n斜阳似欲妆诗句，新月邀将入酒杯。\r\n身世已甘长寂寞，忘形赖有子徘徊。"
        },
        {
            "title": "东堂即事",
            "content": "东堂岁晚直穷寂，落叶寒蔬风雨余。\r\n下里数家同井臼，荒山十里半榛芜。\r\n夜霜摧菊房俱敛，晴日熏梅气欲苏。\r\n谁似樊山偏得意，倚天紫翠照空虚。"
        },
        {
            "title": "初夏谒告家居值风雨偶作二绝",
            "content": "春愁已逐莺花尽，野果垂檐绿叶稠。\r\n天上几回飞破镜，端居未折大刀头。"
        },
        {
            "title": "徐园闲步二首",
            "content": "动地春风晚未休，吹花折柳却成愁。\r\n尘埃不用频车马，独卧氍毹正拥裘。"
        },
        {
            "title": "腊日四首",
            "content": "园冷无人扫，门荒少客过。\r\n槐高庭日少，竹近野风多。\r\n霰雪催残腊，山川对浩歌。\r\n飘蓬求季主，身世问如何。"
        },
        {
            "title": "次韵张公远二首",
            "content": "平淡春云捧额浮，秋光剑戟近人流。\r\n无肠可断方为憾，有药能治不是愁。\r\n可待挑琴知有术，未传驱豆更无谋。\r\n遥知添得春窗梦，尤在樽前烛下羞。"
        },
        {
            "title": "四月二十三日昼睡起",
            "content": "幽人睡足芭蕉雨，独岸纶巾几案凉。\r\n谁和熏风来殿阁，不知陋巷有羲皇。"
        },
        {
            "title": "感遇二十五首",
            "content": "处世三不遇，放歌归去来。\r\n林卧观太初，悠悠付一杯。\r\n扶摇震云海，三山安在哉。\r\n金丹或可学，他日出尘埃。"
        },
        {
            "title": "晚春四首",
            "content": "洗雨吹风送晚春，尽收红紫布青云。\r\n眼前消长谙已久，清坐不妨长闭门。"
        },
        {
            "title": "淮阴阻雨",
            "content": "樯竿日日春风转，渺渺孤舟数家县。\r\n朝来雨暗隔淮村，白浪卷沙吹断岸。\r\n渡头杨柳湿青青，桥下涓涓野水生。\r\n满尺白鱼初受钓，断行归雁故能鸣。\r\n平生行止任迟速，篷底欠伸朝睡足。\r\n从来江海有前约，老去尘埃无可欲。\r\n晓天暖日生波光，桃杏家家半出墙。\r\n春日春波好相待，短帆轻橹可须忙。"
        },
        {
            "title": "至日有感二首",
            "content": "两逢至日惊身老，远寄周南览物悲。\r\n佳节风烟长惨惨，他乡人物自熙熙。\r\n荆榛崤渑秦关破，草树芳华隋苑隳。\r\n怅望高歌一回首，兹辰尊酒莫相违。"
        },
        {
            "title": "春暮有感二首",
            "content": "江城春雨暗，客舍夜灯明。\r\n构火添香炷，拥衾闻竹声。\r\n微明旁舍火，断续远楼更。\r\n何处离群鸟，孤飞深夜鸣。"
        },
        {
            "title": "自上元后闲作五首",
            "content": "东风吹雨夜侵阶，楼角长烟晓未开。\r\n何事旧时愁意绪，一番春至一番来。"
        },
        {
            "title": "赠吴孟求承议二首",
            "content": "我生仕宦求餬口，敢惮水浮兼陆走。\r\n朅来京口见花落，归去西风未吹柳。\r\n山寻北固初知路，水饮中泠未盈缶。\r\n徒劳结束解书剑，未觉尘埃生户牖。\r\n瓜洲澄江晓如镜，照水自觉秋容瘦。\r\n因公忽致旧酒壶，恍如梦觉南柯守。"
        },
        {
            "title": "依韵和范三登淮亭",
            "content": "身如客雁寄汀洲，北望休登王粲楼。\r\n残雪朔风惊岁晚，早梅新柳动春愁。\r\n免遭斤斧甘无用，敢向波涛较善游。\r\n奔走尘埃欲归去，勒移恐作故山羞。"
        },
        {
            "title": "客过",
            "content": "岁穷北风卷平楚，张子畏寒深闭户。\r\n叩门过我者为谁，束带出见亦良苦。\r\n俯眉谓客子勿瞠。我心善烦勿多语。\r\n天寒酒贱曷不饮，安用造谒勤如许。"
        },
        {
            "title": "雪中狂言五首",
            "content": "今春齐安大疾疫，闾里老弱死籍籍。\r\n篾绳芦席肩两夫，绕郭累累瘗千百。\r\n玄冥一日行正令，疠气入地应千尺。\r\n异乡身健百不忧，有钱但知沽酒吃。"
        },
        {
            "title": "夜来",
            "content": "夜来风雨掠余春，晏起萧条一病身。\r\n三月长安泥浩浩，懒随车马作游人。"
        },
        {
            "title": "秋风三首",
            "content": "昏鸦归栖暮天迥，新月娟娟水中影。\r\n秋声索索起桑麻，古道人归烟火静。\r\n公庭吏稀霜树老，药槛雨多幽菊盛。\r\n山家生事饱谙知，野果村醪遣朝暝。"
        },
        {
            "title": "绝句三首",
            "content": "淮上春风万鼓鼙，落帆舟泊岸边矶。\r\n喧喧野市残阳里，沽酒携鱼客散归。"
        },
        {
            "title": "鸣蜩",
            "content": "鸣蜩嘒高风，逮夜且复静。\r\n草虫何为者，落日鸣复逞。\r\n阴阳且战争，微物何所竞。\r\n化工执其机，开阖惟所命。\r\n朔雁有行意，肃肃如待令。\r\n江河有旧渚，宁畏风霜劲。"
        },
        {
            "title": "冬至三首",
            "content": "孤衾不成寐，起坐听鸡号。\r\n楼闭更筹静，天寒星斗高。\r\n萧条陶令酒，清怨楚臣骚。\r\n凛凛悲秋意，何须待二毛。"
        },
        {
            "title": "竹",
            "content": "自吾居山中，默默无与欢。\r\n朝晡谁相对，赖此青琅玕。\r\n堂东一亩池，远分西涧泉。\r\n萧萧一万竿，结根护池壖。\r\n婉婉翠凤凰，舞风照清澜。\r\n微飙自天来，新佩鸣已喧。\r\n王子骨已朽，后来岂有贤。\r\n谅非聋与盲，敢慢回与骞。\r\n灌溉养春茁，芟除去其繁。\r\n终日淡相对，俗车无至门。"
        },
        {
            "title": "耒将之临淮旅泊泗上属病作迎候上官不敢求告",
            "content": "谋身不解免飘蓬，零落孤舟西复东。\r\n双鬓虽青应早白，病颜更醉不成红。\r\n崎岖避俗人难合，憔悴多愁疾易攻。\r\n莼菜碧鲈秋正美，步兵终欲向江东。\r\n\r\n【注释】：【原题】：\r\n耒将之临淮旅泊泗上属病作迎候上官不敢求告比归尤剧疏拙无以自振自悯叹耳"
        },
        {
            "title": "无题二首",
            "content": "风槐已疏遽如许，夜蛩虽怨可若何。\r\n出门屐齿苔痕满，隐几书尘鼠迹多。"
        },
        {
            "title": "一亩",
            "content": "一亩秋蔬半成实，灶突无烟已三日。\r\n良人佣车毙车下，老妇抱子啼空室。\r\n秋风九月天已寒，饥肠不饱衣苦单。\r\n我身为吏救无术，坐视啼泣空丸澜。"
        },
        {
            "title": "宿铜陵",
            "content": "山色日已远，问人归路长。\r\n碧天凉夜阔，秋物雨余荒。\r\n人静路傍寺，鸟啼林下房。\r\n铜陵竟何就，空死汉吴王。"
        },
        {
            "title": "自上元后闲作五首",
            "content": "喧喧野县自笙歌，风卷高云天似波。\r\n谁谓楼前明月好，月明多处客愁多。"
        },
        {
            "title": "夏夜二首",
            "content": "受暑若作釜，付之无如何。\r\n岂阴阳知争，变起一刹那。\r\n西风卷屋茅，澍雨如江河。\r\n振衣欲露坐，濯此寒滂沱。\r\n烹鱼晓沽酒，醉卧仰屋歌。\r\n岁月不待人，吾年已蹉跎。"
        },
        {
            "title": "月夜怀陈永源",
            "content": "众喧息遥夜，爽气渍烦襟。\r\n殷勤低檐月，入幌来相寻。\r\n平生学虚静，每为多病侵。\r\n卧想陈夫子，幅巾修竹林。"
        },
        {
            "title": "二十二日立秋夜行泊林皇港二首",
            "content": "吴楚封疆接，东南泽国宽。\r\n江流秋日尽，山对暮云闲。\r\n囊有离骚赋，头余骑省斑。\r\n前秋聊把酒，一笑且开筵。"
        },
        {
            "title": "偃王城",
            "content": "逃战彭城似去邠，兴王可即废为臣。\r\n中原多少堪忧事，劳苦君王八马奔。"
        },
        {
            "title": "寓陈杂诗十首",
            "content": "开门无客来，永日不冠履。\r\n客至我老懒，投刺辄复去。\r\n端成两相忘，因得百无虑。\r\n故人在旁郡，书信不能屡。\r\n兴哀东城公，将掩郏山墓。\r\n不能往一恸，名义真有负。\r\n可能金玉骨，亦遂黄壤腐。\r\n但恐已神仙，裂石终飞去。"
        },
        {
            "title": "春日杂诗六首",
            "content": "东风入我园，落落如急霰。\r\n感之复携酒，抚树为三叹。\r\n离离墙间草，满地不可践。\r\n阴阳本无情，荣谢欲谁怨。"
        },
        {
            "title": "陋屋",
            "content": "陋屋秋霖后，荒城落叶中。\r\n坏墙朝插菌，幽草昼闻蛩。\r\n岂是不浪出，直缘无奈慵。\r\n何劳求季主，吾自了穷通。"
        },
        {
            "title": "喜雪走笔呈李宣城三首",
            "content": "聒聒庭中争曲直，纷纷笔下判鞭笞。\r\n坐曹决事输归饮，须信薛宣称吏师。"
        },
        {
            "title": "赠别仪上人",
            "content": "师似浮云触处闲，倦飞知我未能还。\r\n林泉会有相逢日，风月应须乞半山。"
        },
        {
            "title": "夜思",
            "content": "万声沈寂漏丁东，金井栏干上暗空。\r\n半夜西风人未觉，秋声先报草根虫。"
        },
        {
            "title": "六言",
            "content": "青春要去便去，美酒得斟且斟。\r\n莫问世间蹀躞，须知老境侵寻。"
        },
        {
            "title": "田家三首",
            "content": "社南村酒白如饧，邻翁宰牛邻媪烹。\r\n插花野妇抱儿至，曳杖老翁扶背行。\r\n淋漓醉饱不知夜，裸股掣肘时欢争。\r\n去年百金易斗粟，丰岁一饮君无轻。"
        },
        {
            "title": "偶成",
            "content": "低云着地晓悠悠，雨湿帘旌不上钩。\r\n江北江南千万里，年年长向此时愁。"
        },
        {
            "title": "题洪泽亭",
            "content": "三年淮海飘萍客，今日亭边再舣舟。\r\n人似垂杨随日老，事如流水几时休。\r\n闲于万事常难得，仕以为生最拙谋。\r\n此世定知犹几至，遑遑奔走欲何求。"
        },
        {
            "title": "晚望",
            "content": "长林脱叶委高风，晚菊依依发旧丛。\r\n梦泽云低衔落日，中洲山断见来鸿。\r\n行吟骚客三年谪，嗜酒衰翁百事慵。\r\n岁晚不须求季主，从来天理有穷通。"
        },
        {
            "title": "发泗州",
            "content": "万艘猎猎战风桅，我亦孤舟别岸隈。\r\n漠漠晓云生木末，萧萧飞雨送帆开。\r\n消磨岁月书千卷，零落江湖酒一杯。\r\n因病得州真漫尔，功名于我亦悠哉。"
        },
        {
            "title": "上方僧",
            "content": "不下上方地，夜禅心虑冥。\r\n三更风雪暗，一点佛龛灯。\r\n持钵咒潭水，鬼神拳跪听。\r\n山静寒云薄，天空孤月明。\r\n霜桐占阶影，风叶绕廊声。\r\n经济心难就，蹉跎岁屡更。\r\n冥鸿本清远，何事亦宵征。"
        },
        {
            "title": "青桐道中值雨凡数里舟行久之颇有江湖之思二",
            "content": "冥冥烟外鸟飞归，野老得鱼收网回。\r\n隔浦断霞沉欲尽，半弯新月出云来。\r\n\r\n【注释】：【原题】：\r\n青桐道中值雨凡数里舟行久之颇有江湖之思二首"
        },
        {
            "title": "漫成七首",
            "content": "修竹娟娟一万竿，清渠引水正潺潺。\r\n知时燕子来相语，任意凫雏去不还。"
        },
        {
            "title": "汴上观迎送有感",
            "content": "居人怜客千里来，扫堂为客致酒杯。\r\n夜阑再拜客辞去，尊前美人不成舞。\r\n阳关八叠倒玉船，销魂此地自年年。\r\n船头旗竿船尾柂，南游江海北长安。\r\n长亭出城十余里，柳边人家饭游子。\r\n少年此地几经过，白头相逢可奈何。"
        },
        {
            "title": "楮河",
            "content": "土壁裂如削，流泉漱雨间。\r\n平沙放清浅，小石聚潺湲。\r\n绝岸木斜出，隔桥人暮还。\r\n凭鞍照毛发，羁旅易衰颜。"
        },
        {
            "title": "和晁十七昼眠",
            "content": "冉冉残春去，悠悠归梦赊。\r\n窗围幽幌静，风引昼帘斜。\r\n清荫延高柳，余红惜晚花。\r\n山居谙静僻，诗句是生涯。"
        },
        {
            "title": "二月二十一日东园桃李未开有感二首",
            "content": "日惨东风正怒号，小园寂寂闭蓬蒿。\r\n可能春色如人事，独发玄都观里桃。"
        },
        {
            "title": "西窗杂咏三首",
            "content": "翠蔓垂檐笋过篱，幽禽线日傍窗啼。\r\n山林胜处平生事，他日何妨动我思。"
        },
        {
            "title": "访昙上人有感",
            "content": "上人稀出入，黄叶闭门深。\r\n系马长林下，逢僧古殿阴。\r\n相逢成底事，乘兴偶来寻。\r\n静境亦何有，无言知祖心。\r\n生平避浮俗，与物苦差参。\r\n脱去犹未得，应埃嗟滞淫。\r\n长廊秋日薄，古木野霜侵，\r\n徙倚谁晤语，独归还独吟。"
        },
        {
            "title": "生日赠潘郎",
            "content": "春雨萧萧江上城，论花与子酒同倾。\r\n恨君未到淮阳市，一见姚黄慰此生。"
        },
        {
            "title": "失性",
            "content": "失性摧颓君子鹤，忘羞跳掷沐猴冠。\r\n须知六合枭鸾杂，供与闲人静处看。"
        },
        {
            "title": "泊楚州锁外六首",
            "content": "水榭疏帘秋夜凉，清歌一曲釂瑶觞。\r\n明朝回首高城处，只有西风却断肠。"
        },
        {
            "title": "近中秋",
            "content": "姮娥药熟桂华新，满贮清光待出云。\r\n徐御冰轮行碧落，世间多少感秋人。"
        },
        {
            "title": "山暝孤猿吟",
            "content": "平野何岑寂，空山晚易阴。\r\n微云数峰暝，幽谷一猿吟。\r\n风果饥遇少，霜枝冷不禁。\r\n引吭当落日，激响度前林。\r\n最恻骚人兴，偏凄远客心。\r\n空斋怀谢守，空复昔时音。"
        },
        {
            "title": "采石阻雨寄宣城故人二首",
            "content": "风雨江头思故人，东南烟水湿青春。\r\n宛溪东岸垂杨树，想见烟眉亦解颦。"
        },
        {
            "title": "僧允怀惠紫竹杖",
            "content": "轻坚滑泽节仍匀，上下柯山助老身。\r\n他日天恩许归去，提携同踏故园春。"
        },
        {
            "title": "题堂下桐",
            "content": "零落当轩两树桐，秋来相伴一衰翁。\r\n寒枝向月空余影，陨叶知时不待风。\r\n故国山川天黯淡，美人音信雁西东。\r\n岁华节物俱寥落，满眼牢愁赖酒攻。"
        },
        {
            "title": "和陈器之诗四首·过韩城",
            "content": "周京无人吊禾黍，七雄按剑分周土。\r\n秦人匹马出函关，六王割地愁为虏。\r\n宜阳古堞故韩都，地接强秦争战苦。\r\n谋穷运去竟亡国，从长苏秦亦何补。\r\n诸侯已尽秦巍巍，嬴氏已亡秦不知。\r\n始皇自是吕家子，宗庙荐享真何为。\r\n山河百战移陵谷，宫殿成尘埋宝玉。\r\n秋风坏冢长荆榛，落日空城散樵牧。\r\n今古悠悠共一丘，争强蜗角欲何求。\r\n谁似令威仙骨健，千年重向故乡游。"
        },
        {
            "title": "腊日步西园",
            "content": "三亩寒园春欲回，浅池低树忽飘梅。\r\n楚乡万里霜云尽，归雁行行斜日来。"
        },
        {
            "title": "戏赠张嘉甫",
            "content": "铁锁沉渊谁敢干，塔中古佛澹无言。\r\n岁穷故里何时到，舟泊危亭尽日闲。\r\n博士虀盐稀把酒，腐儒冰葛惯冲寒。\r\n篮舆未怯浮梁险，兴发犹能走马鞍。"
        },
        {
            "title": "美哉",
            "content": "美哉洋洋清颍尾，西通天邑无千里。\r\n舸艤大艑起危樯，淮颍耕田岁收米。\r\n茫茫陂泽带平原，古时沟涧还相连。\r\n昔人屯田戍兵处，今人阡陌连丘墓。\r\n今年雨足种麦多，北风吹叶鸣空柯。\r\n高城回望郁嵯峨，丰年闾井闻笙歌。\r\n河边古堤多老柳，去马来船一回首。\r\n百年去住不由人，岁暮天寒聊饮酒。"
        },
        {
            "title": "子权朝散久在芜湖寄郡酒四壶副以小诗",
            "content": "寒流不相待，舟楫定何如。\r\n岁事日已宴，客行谁与娱。\r\n淮鱼将入馔，江酒且倾壶。\r\n我似离群雁，汀洲片影无。"
        },
        {
            "title": "暇日六咏其一{双白鸭}",
            "content": "已断鹰隼猜，仍叨主人惠。\r\n皎洁静天姿，双栖莫相忌。"
        },
        {
            "title": "牧牛儿",
            "content": "牧牛儿，远陂牧。\r\n远陂牧牛芳草绿，儿怒掉鞭牛不触。\r\n涧边古柳南风清，麦深蔽日野田平。\r\n乌犍砺角逐春行，老牸卧噍饥不鸣。\r\n犊儿跳梁没草去，隔林应母时一声。\r\n老翁念儿自携饷，出门先上冈头望。\r\n日斜风雨湿蓑衣，拍手唱歌寻伴归。\r\n远村放牧风日薄，近村牧牛泥水恶。\r\n珠玑燕赵儿不知，儿生但知牛背乐。"
        },
        {
            "title": "苦寒二首",
            "content": "二月八日寒未已，山城雨过净如洗。\r\n城门樵渔不复来，市中屐齿响长街。\r\n老翁一杯百不知，酒酣放歌视群儿。\r\n句芒当权不用事，玄冥功成徒尔为。"
        },
        {
            "title": "次韵黄汝器与君谟唱和三首",
            "content": "饮量平吞叔度陂，宣城风月旧相知。\r\n雪霜欺客凋新鬓，珠玉投人出好诗。\r\n门对洞庭书满架，饮翻云梦酒盈巵。\r\n江城少驻还乡棹，一伴山翁醉习池。"
        },
        {
            "title": "春日怀淮阳六首",
            "content": "灵通禅刹古丛林，永日惟闻钟梵音。\r\n阅世兴亡千室佛，百年风雨古墙金。"
        },
        {
            "title": "秦兵部书堂",
            "content": "丈人怜我厚，许与过常情。\r\n身世已迂阔，功名何敢争。\r\n笑谈忘晚辈，樽俎罄生平。\r\n欲斸临淮地，从公老此生。"
        },
        {
            "title": "春游昌谷访李长吉故居",
            "content": "连山忽中开，呀若敞双户。\r\n清泉泻中间，行子并溪去。\r\n苍崖左右壁，田垄亦棋布。\r\n渠流涨春漪，鸣涧转芳屿。\r\n鸡豚见茅屋，负檐隐微路。\r\n竹坞蔼青葱，花岩被红素。\r\n仲春雨新敛，晴日破氛雾。\r\n南山当其门，列嶂俨环护。\r\n深行不知厌，舍马时独步。\r\n欣然耳目惬，遂我麋鹿趣。\r\n朝随浮云来，归辔月中度。\r\n惆怅锦囊生，遗居无复处。"
        },
        {
            "title": "和人二首",
            "content": "曈昽晓日漏春光，栏下萱丛尚卧霜。\r\n认得君家门上雪，易知何事却难忘。"
        },
        {
            "title": "闻子瞻岭外归赠邠老",
            "content": "今晨风日何佳哉，南极老人度岭来。\r\n此翁身如白玉树，已过千百大火聚。\r\n望天留之付真主，世间毒烈计已误。\r\n柯山潘子应鼓舞，与子异时从杖屦。"
        },
        {
            "title": "离天长寄周重实",
            "content": "相逢握手便忘形，射策天门尽弟兄。\r\n浮世有谁尊道义，青衫自笑为功名。\r\n高谈未尽胸中意，作别犹如梦后惊。\r\n半夜叩门投野寺，天寒孤月更分明。"
        },
        {
            "title": "元忠学士八兄耒离京师远蒙追送许惠服丹法托",
            "content": "昔见将军破虎鞯，玉堂曾共扫千言。\r\n功名老去皆蹉跌，相见谆谆劝学仙。\r\n\r\n【注释】：【原题】：\r\n元忠学士八兄耒离京师远蒙追送许惠服丹法托故竟未惠及赋五绝句"
        },
        {
            "title": "寄答参寥五首",
            "content": "我生为文章，与众常不偶。\r\n出其所为诗，不笑即嘲诟。\r\n少年勇自辩，盛气争可否。\r\n年来知所避，不敢出诸口。\r\n时时未免作，包以千袭厚。\r\n低心让儿曹，默默众人后。\r\n见君不能已，颇亦陈所有。\r\n君岂少取之，时以佳句授。\r\n幽弦喜有听，清唱慰孤奏。\r\n如何瞥然去，使我不得友。"
        },
        {
            "title": "永宁遣兴三首",
            "content": "朱颜潘令尹，不肯事轻肥。\r\n笋径青无地，苔墙绿有衣。\r\n书勤枯简断，诗疾紫毫飞。\r\n应笑疏慵尉，朝游暮醉归。"
        },
        {
            "title": "送刘季孙赴浙东",
            "content": "将军好书如郄縠，文史随船三万轴。\r\n吟诗坐啸士贾勇，不学虎头飞食肉。\r\n念昔先君得佳句，归见儿童诧珠玉。\r\n乖离存没偶不死，十年遇公拜还哭。\r\n堂堂山西忠勇后，凛凛典刑在眉目。\r\n总戎南下聊复尔，健虏黠羌要颇牧。\r\n戈船水犀士扼虎，三江太湖浪翻屋。\r\n丈夫为将亦不恶，寂寞扬雄老天禄。"
        },
        {
            "title": "赠无咎以既见君子云胡不喜为韵八首",
            "content": "文衰东京后，特起得韩子。\r\n支撑诽笑中，久乃化而靡。\r\n籍湜既洒扫，后生始归市。\r\n垂君拯溺手，请效我一指。"
        },
        {
            "title": "寓寺八首",
            "content": "翠眉长好何曾损，寄语啼禽漫不闲。\r\n应为残春足愁恨，长疑蹙破镜中山。"
        },
        {
            "title": "正月十八日四首",
            "content": "道旁兰若冷于秋，迎客开门一比丘。\r\n夜久无人风露冷，空廊饥鼠窃膏油。"
        },
        {
            "title": "福昌官舍后绝句十首",
            "content": "清明山色到前檐，汩汩溪流聚小潭。\r\n一榻竹窗晴昼睡，依依春梦入江南。"
        },
        {
            "title": "离京后作七首",
            "content": "高槐老柳舞南风，晴日家家蚕麦中。\r\n芟尽黄云见原隰，却教风雨洗长空。"
        },
        {
            "title": "喜雨四首",
            "content": "手种五色蕉，意待听秋雨。\r\n南风扇旱日，破叶萎不举。\r\n滂沱未终夕，绿润遽如许。\r\n秋色入书帏，已觉青鸾舞。"
        },
        {
            "title": "漫浪翁",
            "content": "堂有书万卷，园有竹千竿。\r\n逍遥于其间，漫浪追昔贤。\r\n乃祖首阳人，疾世饿空山。\r\n堂堂秘书公，赤手犯鲸鳣。\r\n后来得吾子，门户真有传。\r\n已信怀道贵，预知行世艰。\r\n婆娑欲头白，不肯弹其冠。\r\n我顷未见之，千里知肺肝。\r\n不惜委珠玉，投我书数编。\r\n我穷安放逐，老去颇知田。\r\n君独胡取之，学问考渊源。\r\n江乡岁已晏，幽独抱悁悁。\r\n何当一杯酒，与子相周旋。"
        },
        {
            "title": "绝句九首",
            "content": "晓起山鸦噪作团，西园霜木倚空寒。\r\n风高断雁呼前伴，雨止归云赴旧山。"
        },
        {
            "title": "淮上夜风",
            "content": "县郭初传柝，船窗已闭篷。\r\n星低春野路，月淡夜淮风。\r\n烟水东南阔，渔盐吴楚同。\r\n久游谙里社，赊酒问邻翁。"
        },
        {
            "title": "夏日七首",
            "content": "两架酴醾侧覆檐，夏条交映渐多添。\r\n春归花落君无恨，一架清阴恰满帘。"
        },
        {
            "title": "绝句三首",
            "content": "照水轻明杨柳芽，隔林相映占巢鸦。\r\n东风香草城边路，到处人家尽是花。"
        },
        {
            "title": "送麻田吴子野还山",
            "content": "麻田老仙身驭风，万里一息如飞蓬。\r\n行穷山川出天外，阅尽世界归壶中。\r\n经过卖药勾漏客，乡里高年南极翁。\r\n我亦有心游八极，从公一借葛陂龙。"
        },
        {
            "title": "赠无咎",
            "content": "欺马街泥未肯干，重城含雾晓漫漫。\r\n谁令万屋淋漓雪，犹作长安半夜寒。"
        },
        {
            "title": "晓雨",
            "content": "轻阴江上千峰秀，小雨墙边百草生。\r\n惟有春禽慰孤客，晓啼浑似故园声。"
        },
        {
            "title": "自上元后闲作五首",
            "content": "面冷春霜拂瓦干，晓风吹雨冻阑干。\r\n柳梢黄弱梅苞破，更放东君几日寒。"
        },
        {
            "title": "长安仲春二首",
            "content": "长安花繁仲春月，北风倒山雨成雪。\r\n穷巷下里◇襦尽，老翁稚儿骨欲折。\r\n吾人谙事不复惊，以手扣额愿天晴。\r\n夕阳才升已复晦，积云如山那肯退。"
        },
        {
            "title": "倚声制曲三首",
            "content": "春丝惹恨鬓云垂，媚态愁容半在眉。\r\n早是思深难语列，可堪肌瘦不胜衣。\r\n眼前有恨景尤速，门外无情车载脂。\r\n自笑不如天上月，尊前犹有见郎时。"
        },
        {
            "title": "白沙闸西舣舟亭下二首",
            "content": "客恨如云冉冉，风光似水迢迢。\r\n回首十年旧事，令人泪尽魂消。"
        },
        {
            "title": "已醒",
            "content": "已醒厌厌醉，将开灼灼红。\r\n年年到春日，忽忽遇东风。\r\n暇日如年永，闲愁似酒浓。\r\n时能将醉眼，天际送飞鸿。"
        },
        {
            "title": "蹇驴",
            "content": "骥伏盐车饥不行，疲牛与尔饱平生。\r\n子荆自是佳公子，亦向人前作汝声。"
        },
        {
            "title": "书初凉夜至将晓：{灵寿寺作}",
            "content": "秋房灯火清，人语久已寂。\r\n城远不闻更，警柝鸣未息。\r\n横参已入地，斗柄当天直。\r\n乃知三更中，市廛已寂历。\r\n我时守书几，磨墨倾砚滴。\r\n反复小学书，昏目如芒刺。\r\n试寻邻房僧，鼻鼾背负壁。\r\n体劳径就枕，冷梦分南北。\r\n觉来寺钟鸣，僧礼像前席。\r\n须臾闻梵呗，木鱼如叩石。\r\n举头视东牖，朝日已淡白。\r\n反身起披衣，神爽健筋力。\r\n亟来酒瓮边，侧听声唧唧。"
        },
        {
            "title": "春望",
            "content": "鸟去晴云外，帆归芳草边。\r\n平淮分绿野，春树接低天。\r\n残枾寒余烧，新青雨后田。\r\n年来千里目，容易泪双悬。"
        },
        {
            "title": "次韵寄赵伯坚二首",
            "content": "西湖望中潬，能有几多程。\r\n问讯懒不讲，篇章来愈清。\r\n为邦循旧政，把酒忆交情。\r\n祝子过新岁，春风入帝城。"
        },
        {
            "title": "感遇二十五首",
            "content": "太冬积严杀，布令兆微霜。\r\n凄凄中园木，华采欻摧藏。\r\n岂无孤芳者，佳菊独煌煌。\r\n后雕虽尔德，曷补蕙兰伤。"
        },
        {
            "title": "十月二十日夜大雨雹震电先是数日极暖至是方",
            "content": "江乡节候异中州，十月狂雷震未休。\r\n二年到耳同常事，一夜雨声如蚤秋。\r\n想见麦畦添宿润，更欣蔬甲长新柔。\r\n东堂晚望无氛祲，洗出樊山紫翠浮。\r\n\r\n【注释】：【原题】：\r\n十月二十日夜大雨雹震电先是数日极暖至是方稍晴"
        },
        {
            "title": "送江瞻道之汝阴尉",
            "content": "少年相见已蹉跎，千里分携可奈何。\r\n世路险艰知子少，人间忧患属予多。\r\n二年穷巷山阳客，一棹清风颍水波。\r\n我为离居感身世，援琴西望独悲歌。"
        },
        {
            "title": "雁",
            "content": "知时避就物之难，千里萧萧振羽翰。\r\n水国稻收朝食乏，海天霜重夜飞寒。\r\n烟云秋去南山暖，风日春归朔野宽。\r\n九万腾凌那可测，弋人矰缴漫多端。"
        },
        {
            "title": "代人上颍川韩端明生日",
            "content": "实历休明运，金貂将相门。\r\n产材皆巨植，流庆出深源。\r\n世仰风规旧，公膺戬谷繁。\r\n人间见麟凤，天路引鹏鲲。\r\n诸老推渊懿，英儒伏讨论。\r\n韦平家学盛，黄绮帝师尊。\r\n天步开华旦，离明照厚坤。\r\n曳裾趋法从，操笔代王言。\r\n谏说倾朝听，公忠报主恩。\r\n高风何凛凛，谠议在元元。\r\n夷险千途历，清明一志存。\r\n宝圭纯不琢，秋汉阔无浑。\r\n鸣佩登书殿，均劳镇辅藩。\r\n洪枢归少第，玉节对元昆。\r\n腊报新春近，阳生厚地温。\r\n当年占梦寐，此日降玙璠。\r\n贺宴开瑶席，陈庭列寿尊。\r\n簪缨罗盛族，兰玉立诸孙。\r\n霜鹤寒逾健，岩松老更蕃。\r\n人祈贤相雨，国倚太师垣。\r\n留滞瞻云馆，飞驰有去魂。\r\n微官守山邑，无路走宾轩。\r\n中外心方注，君臣契已敦。\r\n伫观登辅弼，飞润及孤根。"
        },
        {
            "title": "次韵秦七寄道潜",
            "content": "衰疲久厌五更朝，每愧冥鸿在泬寥。\r\n顾我尘冠雕旧鬓，爱君山桂长新条。\r\n文词画虎工逾拙，世味春冰老益消。\r\n只欲归依香火社，高堂时听法音潮。"
        },
        {
            "title": "李处道都曹丈挽词",
            "content": "凄凉正始后，尚复有斯人。\r\n恸哭亦云已，伤心难重陈。\r\n传家双令器，怀德万遗民。\r\n尚想典刑在，萧然老鹤身。"
        },
        {
            "title": "题斋壁",
            "content": "松庭日午听啼莺，帘外人稀睡老铃。\r\n已叹近秋添白发，更因多病读黄庭。\r\n江鱼未上烹难致，吴酒空斟醉易醒。\r\n好住安心莫惆怅，此身天地一浮萍。"
        },
        {
            "title": "岁暮福昌怀古四首其二{张子房}",
            "content": "谋臣何处不知名，谁与留侯敢抗衡。\r\n筹下兴亡分楚汉，幄中谈笑走韩彭。\r\n惧诛老将争枭首，高卧成功更养生。\r\n戡乱直须希世哲，乘时儿女漫纵横。"
        },
        {
            "title": "至后早赴馆二首",
            "content": "城围残雪寒催晓，宫近晴云暖欲春。\r\n谁觉风光添一线，玉壶漏水报鸡人。"
        },
        {
            "title": "别外甥杨克一二首",
            "content": "东南秋雨足，泽国水连天。\r\n日出数声雁，风高何处船。\r\n寒葅初获韭，野饷屡烹鲜。\r\n吾事无淹速，悠悠得醉眠。"
        },
        {
            "title": "宿州道中",
            "content": "眼明初见淮南树，十客相逢九吴语。\r\n旅程已付夜帆风，客睡不妨船背雨。\r\n黄柑紫蟹见江海，红稻白鱼饱儿女。\r\n殷勤买酒谢船师，千里劳君聊转橹。"
        },
        {
            "title": "送客愁",
            "content": "数星点点间微河，城上三更树影蹉。\r\n霜落夜深风悄悄，月明无限客愁多。"
        },
        {
            "title": "冬日怀竟陵管氏梅桥四首",
            "content": "旅居泽国小园林，千里相望岁暮心。\r\n想见竟陵残雪里，新梅点雪橘垂金。"
        },
        {
            "title": "女几祠下",
            "content": "山边白云闲不扫，庙前土马荒春草。\r\n山下松花龙甲光，东风古柏吹暖香。\r\n朝霞为裳水为佩，守庙千年老龙在。\r\n清风扫堂神暮还，山头月出溪潺潺。"
        },
        {
            "title": "福昌杂咏五首",
            "content": "张翰飘然欲鲙鲈，周南久客意何如。\r\n风悲故国荆榛地，日落空城雉兔墟。\r\n明月捣衣闻洛杵，故人凭雁寄南书。\r\n旅歌辛苦空弹铗，谁念朝盘未食鱼。"
        },
        {
            "title": "送胡考甫",
            "content": "胡公精悍姿，勇气如秋鹰。\r\n兵书百万言，挥麈谈如倾。\r\n羞戴文吏冠，慨然喜功名。\r\n愿得丈二殳，为国作长城。\r\n朝廷士力盛，战马如云腾。\r\n貔貅饱肉食，武库森神兵。\r\n此岂不足用，麾之若雷霆。\r\n如何彼黠虏，坐敢邀金缯。\r\n由来在得将，选择当至精。\r\n譬如养骐骥，有御乃能行。\r\n安得伟丈夫，长驱两隅清。\r\n淮南听公语，乃是卫霍朋。\r\n终军白面儿，尚欲请长缨。\r\n纵横老将手，出袖盍一呈。\r\n策马勿自滞，我将观厥成。\r\n一奋庸将骄，泛灌出精英。\r\n立功报天子，执节旗旌。\r\n男儿当封侯，宁为老书生。"
        },
        {
            "title": "春日杂书八首",
            "content": "春风无形迹，贫舍亦时至。\r\n欲将桃李蹊，易此冰霜地。\r\n朝阳屋角暖，岸帻散衿袂。\r\n迹来饬妻子，裘纩且饮费。\r\n那知事大谬，暮雪卷风至。\r\n单衣不得出，宛转眠被袂。\r\n亦知事不久，顷刻度非易。\r\n四邻同一欢，初不办此计。\r\n天公擅万物，与夺得自恣。\r\n如何倒寒燠，乃以命为戏。"
        },
        {
            "title": "题赵楶所收赵令穰大年烟林二绝",
            "content": "江上孤烟蔽远林，秋原人静下鸣禽。\r\n水乡此景常经眼，谁信侯家画万金。"
        },
        {
            "title": "挽黄几道",
            "content": "异政颍川凤，遗风叔度陂。\r\n闻哀苦朋友，归葬束书诗。\r\n百岁乡人社，他年故吏碑。\r\n知公万金产，故在阿戎儿。"
        },
        {
            "title": "清明卧病有感二首",
            "content": "支离卧病逢佳节，漂泊西游寄洛城。\r\n重帽畏风惟益睡，青筇扶步不禁行。\r\n红飘残萼知风急，绿满新枝听鸟声。\r\n不见贾生遗宅处，空传金谷旧园名。\r\n悲歌身世惊将老，怅望古今空复情。\r\n笑看家人竞时节，争持新火照清明。"
        },
        {
            "title": "依韵和晁十七落花二首",
            "content": "投老殷勤向物华，风前犹欲拾余花。\r\n更将梦逐残红去，遍入长安百万家。"
        },
        {
            "title": "福昌杂咏五首",
            "content": "天倚冈峦翠万重，倚楼搔首更书空。\r\n莓苔古屋荒秋雨，草木空山起夜风。\r\n汉帛北来邀塞雁，楚招南望忆江枫。\r\n尘埃流落悲生事，白发年来拟见攻。"
        },
        {
            "title": "夜间风雨有感",
            "content": "留滞招提未是归，卧闻秋雨响疏篱。\r\n何当粗息飘萍恨，却诵僧窗听雨诗。"
        },
        {
            "title": "再寄",
            "content": "宛丘之别今五年，汴上留连才一日。\r\n残生飘泊客东南，忧患侵陵心若失。\r\n先生神貌独宛然，但觉岩岩瘦而实。\r\n有如霜露入秋山，扫除繁蔚峰峦出。\r\n自言近读养生书，颇学仙人饵芝术。\r\n披寻图诀得茯苓，云是松间千岁物。\r\n屑而为食可不饥，功成在久非仓卒。\r\n上侔金石免毒裂，下比草木为强崛。\r\n涓涓漱纳白玉津，链以真元纳之骨。\r\n神仙自是人不知，岂为难求废其术。\r\n我闻公说心独嗟，欲问太虚穷恍惚。\r\n奈何不使被金朱，乃俾枯槁思岩窟。\r\n又观世事不可常，倚伏谁能定于一。\r\n终身轩冕亦何赖，况有朝升而暮黜。\r\n何如端坐养形骸，寿考康宁无夭屈。\r\n乃知岂即非良图，却笑儿曹嗜糠籺。\r\n青衫弟子昔受经，赋分羁穷少伦匹。\r\n自知无命作公卿，颇亦有心穷老佛。\r\n但思饱暖愿即已，妄意功名心实不。\r\n终期策杖从公游，更乞灵丸救衰疾。"
        },
        {
            "title": "寄参寥",
            "content": "春风入楚乡，与子别经岁。\r\n有客过我门，携君尺书至。\r\n昔我出京师，仓皇省家事。\r\n遂令千里别，不一执君袂。\r\n又闻子亦行，杖履若飘驶。\r\n虽成相思诗，欲写不可寄。\r\n飘飘山水梦，时与飞锡值。\r\n乃能以书来，知子犹我记。\r\n浮云随风高，聚散未可计。\r\n迟君冰雪诗，濯我尘埃思。"
        },
        {
            "title": "竟陵酒官舍北有数步草岁寒霜落犹郁然也予为",
            "content": "为爱墙隅芳草色，故遮霜霰待新春。\r\n火烧雨洗寻无处，只有东风吹旧尘。\r\n\r\n【注释】：【原题】：\r\n竟陵酒官舍北有数步草岁寒霜落犹郁然也予为障其风霜暮冬尚自如一日大火焚舍无遗复往寻草不复有矣"
        },
        {
            "title": "秋风谣",
            "content": "秋风起，秋云高。\r\n连山草木如波涛，大江荡潏鱼龙逃。\r\n羲和奔忙日车逸，八柱倾侧恐不牢。\r\n柯山老人揜蓬茅，畏寒理我旧缊袍。\r\n粗餐在盘有浊醪，醉饱高卧从呼号。"
        },
        {
            "title": "润州书事",
            "content": "野蔓封城堞，疏松隔丽谯。\r\n楼临寒汹涌，门揖翠迢峣。\r\n客思闲易感，归心去莫招。\r\n何时送客处，看我理归桡。"
        },
        {
            "title": "梅花二首",
            "content": "天质自清非为瘦，仙姿正白不施红。\r\n未开如怨开如笑，枉乞幽香与北风。"
        },
        {
            "title": "次韵李德载见寄",
            "content": "头颅幸获免奸锋，甘分江湖老钓篷。\r\n老得一州聊自慰，相望千里与谁同。\r\n已欣台省登群俊，犹数湖湘卧病翁。\r\n诗就醉余频走笔，待观云海戏群鸿。"
        },
        {
            "title": "孙志康许为南酿前日已闻籴米欣然作诗以问之",
            "content": "平生一尊酒，风月不可无。\r\n谪官将十年，一醉未易图。\r\n市岂无旗亭，官亦有酒垆。\r\n薄乃捩齿酸，一滴不可沽。\r\n英英孙夫子，臭味真吾徒。\r\n自云得异蘖，乃出粳稻腴。\r\n岁久精粹出，去者乃其粗。\r\n酝酿才浃日，芳甘已盈壶。\r\n伧人喻其力，若火经茅芦。\r\n此语真野陋，殆出负贩夫。\r\n前日闻吉语，籴米已在途。\r\n每恨乏陈糯，价直如买珠。\r\n怜君久客囊，倾倒无复余。\r\n假器走仆僮，供我一笑娱。\r\n欲为漉巾潜，请学涤器如。\r\n作诗以讯之，何日陈尊盂。"
        },
        {
            "title": "调全玉病二首",
            "content": "维摩丈室自萧然，病起新凉得恣眠。\r\n我愧声闻难问疾，想君独对散花天。"
        },
        {
            "title": "腊初小雪后圃梅开二首",
            "content": "风格孤高又国香，故教小雪发新妆。\r\n修行嗟我无功力，却使天魔入道场。"
        },
        {
            "title": "绝句二首",
            "content": "晴江水满长菰蒲，野鸭鵁鶄欲哺雏。\r\n谁为寄声沙塞雁，春来朔野定如何。"
        },
        {
            "title": "晚凉行稻畦间",
            "content": "草木秋微警，山川夏已深。\r\n迎风云卷幕，沈日水浮金。\r\n晚鸣吟高木，霏烟暝远林。\r\n杖藜循野泽，谈笑不行吟。"
        },
        {
            "title": "和小雨",
            "content": "入夜雨声急，坐愁衾枕单。\r\n春归千里恨，梦断五更寒。\r\n遣兴芳樽满，惊心节物残。\r\n山城近野水，半夜有归翰。"
        },
        {
            "title": "冬日杂兴六首",
            "content": "击柝山城闭，疏灯野店扃。\r\n疾风鸣夜谷，晴水动浮星。\r\n霜翼归何晚，邻机织未停。\r\n短歌时自和，愁绝更谁听。"
        },
        {
            "title": "福昌官舍后绝句十首",
            "content": "洛川春色几时归，漾漾清流照翠微。\r\n日暖雪消沙岸软，鸳鸯相对不惊飞。"
        },
        {
            "title": "试墨",
            "content": "金案冰窗净绝尘，砚寒龙尾縠生纹。\r\n澄江清浅汀洲静，忽有苍螭下吐云。"
        },
        {
            "title": "依韵奉酬慎思兄夜听诵诗见咏之作",
            "content": "昔遇晁公淮水东，士衡已听语如钟。\r\n五车讲学知无敌，十载论文喜再逢。\r\n古匣剑光疑鬼泣，夜天虎啸有风从。\r\n许侯破的由来事，杜老裁诗晓墨浓。"
        },
        {
            "title": "秋蔬",
            "content": "荒园秋露瘦韭叶，色茂春菘甘胜蕨。\r\n人言佛见为下箸，芼炙烹羹更滋滑。\r\n其余琐屑皆可口，芜菁脆肥台葅辣。\r\n藏鞭雏笋纤玉露，映叶乳笳浓黛抹。\r\n已残枸杞只留枾，晚种莴苣初生甲。\r\n南来食鱼忘肉味，久思吾土牛羊茁。\r\n软炊一饱老有味，痛饮百壶今不说。\r\n蒲团斋罢欠伸时，自觉少年心解脱。"
        },
        {
            "title": "绝句九首",
            "content": "黄叶桑林赤土冈，蓬茅小径度牛羊。\r\n似闻流乞之唐汝，叹息何人为发仓。"
        },
        {
            "title": "怀竟陵莲花",
            "content": "景湖门外有汀洲，灼灼红莲照碧流。\r\n公子不归时节晚，雨枝风叶卧清秋。"
        },
        {
            "title": "晨起二首",
            "content": "中宵爽气入衾裯，檐雨浪浪晓末收。\r\n三伏焱歊扫除尽，待教明月放清秋。"
        },
        {
            "title": "暮春书事四首",
            "content": "冉冉春将老，迟迟日正长。\r\n露花低晓架，风絮集闲堂。\r\n水暖荷争出，杯寒杏已尝。\r\n芳菲值穷谷，嗟负少年狂。"
        },
        {
            "title": "招潘郎饮",
            "content": "老人夜短睡不足，勃公窗外强知时。\r\n五更未明语千万，更憎林间鹎鵊儿。\r\n吹红洗白雨三日，吾园花在已离披。\r\n一年春事坐如此，白首穷谪归无期。\r\n念此径须沽酒饮，买鱼烹肉勤妻儿。\r\n更呼东邻好酒伴，为我醉倒阶前泥。"
        },
        {
            "title": "张夫人挽词",
            "content": "世德簪缨贵，家风孝友传。\r\n承夫知不忌，爱子故亲贤。\r\n飘忽人间梦，生平物外缘。\r\n诸天清净报，可但閟重泉。"
        },
        {
            "title": "北堂斋居示秬秸",
            "content": "穷腊贫家絺纻单，可堪过雨夜堂寒。\r\n屏除荤酒神应爽，谈笑诗书乐未闲。\r\n净境眼前无俗物，清都梦到有飞翰。\r\n鸡鸣月落纸窗白，疑是从天风驭还。"
        },
        {
            "title": "游李氏园",
            "content": "堂下新年见草芽，惊心强起探年华。\r\n柳呈雪后青苍干，梅破风前一雨花。\r\n绰约风光新物态，哉培园沼好生涯。\r\n奔驰世路吾何有，一到林塘一叹嗟。"
        },
        {
            "title": "九月十八日梦中作闻雁诗",
            "content": "何日离燕碛，来投江上洲。\r\n高鸣云际夜，冷度雨中秋。\r\n缯缴远须避，稻粱寒未收。\r\n春风归翼便，容易一冬留。"
        },
        {
            "title": "九日独游怀故人",
            "content": "故人分散在天涯，九日登临独叹嗟。\r\n人世光阴催日日，乡闾时节自家家。\r\n风烟满眼临秋尽，鼓角荒城送日斜。\r\n取醉凭谁正乌帽，遣愁犹强插黄花。"
        },
        {
            "title": "登山望海四首",
            "content": "江阔风烟易晚，山高草木先秋。\r\n独倚阑干尽日，此身与世悠悠。"
        },
        {
            "title": "和人二首",
            "content": "腊残春近独消魂，残雪长安千万门。\r\n青鸟何曾寄音信，碧云刚解报黄昏。"
        },
        {
            "title": "荒园",
            "content": "日暖风檐翻乳燕，晓寒露柳啭流莺。\r\n荒园日日东风里，吹尽闲花香草生。"
        },
        {
            "title": "逐蛇：",
            "content": "嗟尧之时兮大水滂，横溃四海兮包陵冈。\r\n荡流涌汩兮周无防，龙腾蛇奔兮嬉以狂。\r\n腥鳞顽鬣兮更披猖，城居穴处兮乱厥常。\r\n颓虫纠结兮肆害戕，陆盘渊据兮傲不臧。\r\n朋屯党集兮蕃以昌，穿穴噬囓兮民尽伤。\r\n下民既病兮帝弗康，黄熊幽殛兮羽山阳。\r\n乃命伯禹兮行四方，乘高趋卑兮陵复航。\r\n凿山疏源兮导河江。万水下足兮来洋洋。\r\n经画九野兮兴农桑，驱龙放蛇兮屏诸荒。\r\n焚山燎野兮无遗芒，野巢窟居兮保厥疆。\r\n敢有弗率兮断尔吭，伯益作志兮稽妖祥。\r\n帝虞耄勤兮黜予商，天授神禹兮夏是王。\r\n九牧作贡兮金监锽，大冶鼓铸兮腾精铓。\r\n岩岩九鼎峙且刚，奇形诡质兮走与翔。\r\n鳞毛羽◇兮兮杂短长，求情抉态兮幽微彰。\r\n制驭百怪兮严纪纲，兽虫人鬼兮安其乡。\r\n殊宫别域兮异存亡，曷为兹蛇兮宅我居。\r\n妖顽坚老兮傲驱除。深潜居此兮坦无虞。\r\n下饮我沼兮稍林株，朱眸丹舌兮玄鳞肤。\r\n恍惚遽速兮疑有无，居者畏避兮行者徐。\r\n险夺我圃兮骇我徒，盗窃祭祷兮欺群愚。\r\n我咨尔蛇兮潜山而穴野，阴蟠远伏兮与人乎异舍。\r\n冬居夏游兮时以行，食尔之食兮朋尔朋。\r\n僣乱我居兮常失经，叛弃尔守兮帝有刑。\r\n胡昏与顽兮居以宁，自为不宁兮邀割烹。\r\n荒戾天理兮悖圣程，我宥尔愆兮逐尔行，\r\n亟舍故处兮遐以征。南山之幽兮云雾冥，\r\n草木荟蔚兮崄不平。尔徒实繁兮食惟尔盈，\r\n捕取不至兮居无与争。汝生孔遂兮寿绵尔龄，\r\n物违其常兮祸之所集。丰狐昼游兮冬裘以白，\r\n龟厌渊处兮吉凶是卜。虎不畏人兮皮包戈戟，\r\n矜险恃孽兮其终鲜克。我言孔昭兮语汝以理，\r\n日吉时良兮汝遄以逝。"
        },
        {
            "title": "寄子由先生",
            "content": "先生四十犹不遇，独坐南都谁与语。\r\n青衫弟子天下穷，饥走京城困羁旅。\r\n高门得饭暂见肉，敝筐无实惟巢鼠。\r\n楼头酒贵不敢沽，三百青铜输杜甫。\r\n强颜讲学昧时宜，漫自吟诗愁肺腑。\r\n平生不解谒贵人，况乃令严门者拒。\r\n此生自料应常尔，但愿流年醉中度。\r\n又思人世乐乃已，此外纷纷何足数。\r\n豫期归日在凉秋，想见西风荡烦暑。\r\n区区怀抱冀披豁，一尊愿驻东归橹。"
        },
        {
            "title": "晚步灵寿寺后二首",
            "content": "逢秋种菊尚殷勤，隙地侵寻欲过邻。\r\n便好采花供服饵，形容已似泽边人。"
        },
        {
            "title": "离光山驿",
            "content": "邮亭结束问残更，斜月西南鸡未鸣。\r\n草草劳人常少睡，绵绵远道苦无情。\r\n田家稔熟人情好，野路雨余秋气清。\r\n老得一州藏拙去，鹓鸾台阁尽豪英。"
        },
        {
            "title": "在告家居示内",
            "content": "虽云官事简，不似在家安。\r\n晏晏妇子语，嬉嬉儿稚闲。\r\n甘餐失粗粝，独酌置杯盘。\r\n老觉偎绥好，莫将年少看。"
        },
        {
            "title": "寒食离白沙",
            "content": "花枝袅袅水溶溶，杨柳轻明二月风。\r\n景物可怜人寂寞，年年寒食醉眠中。"
        },
        {
            "title": "冬日杂兴六首",
            "content": "南壁苍崖壮，穷冬井落闲。\r\n风声先老树，日色避诸山。\r\n落雁饥相向，啼乌夕自还。\r\n微微寒月影，蓬户已深关。"
        },
        {
            "title": "发岐亭宿故镇三首",
            "content": "乘月入秋山，月午山蹊静。\r\n森森松竹林，夹道散疏影。\r\n阴风留暗壑，白露蒙朝岭。\r\n耿耿村鸡鸣，坐感单衣冷。"
        },
        {
            "title": "和苏适春雪八首",
            "content": "寒阵须凭酒解围，闲官幸可典朝衣。\r\n一杯冷落凭谁劝，却有飞花舞入帷。"
        },
        {
            "title": "东堂",
            "content": "杳杳寒鸡唱，漫漫夜色深。\r\n斗柄垂地直，河势向江沉。\r\n林鸟栖欲去，草虫寒尚吟。\r\n幽人揜蓬荜，不睡拥单衾。"
        },
        {
            "title": "之天长会宿僧院",
            "content": "萧条林下寺，客至解尘鞍。\r\n雨过月逾白，夜深秋向寒。\r\n老僧无俗累，爱客故盘桓。\r\n之子静相对，松风清石栏。"
        },
        {
            "title": "喜晴有感呈晁郎",
            "content": "山城淫雨霁，窗户含余清。\r\n老人午睡足，杖策遶荒庭。\r\n长夏吾庐秀，清阴交众荣。\r\n茫茫榛莽中，萱草扬其英。\r\n植杖视天壤，悠然感浮生。\r\n淹泊且无叹，人事亦难恒。\r\n一旦舍此去，触物不无情。\r\n何为久戚戚，遇酒但知倾。"
        },
        {
            "title": "读李憕碑",
            "content": "自唐中微北方沸，胡马长鸣饮清渭。\r\n李公守节陷贼庭，身死骷髅行万里。\r\n百年事往谁复省，一丘榛莽无人祭。\r\n荒碑半折就磨灭，后人空解传其字。\r\n杀身不畏真丈夫，自古时危知烈士。\r\n俗书小技何足道，嗟我但欲扬其事。\r\n寥寥获麟数千载，末学褒贬多非是。\r\n高文大笔谁复作，黜臣饿夫须有待。\r\n纷纷后世竞著述，纸墨徒为史官费。\r\n却嗟何独此事然，搔首碑前空叹慨。"
        },
        {
            "title": "伤春",
            "content": "山城夜来雨，卧病惜残春。\r\n暗暗鸟啼树，飘飘花去人。\r\n地偏佳客断，官冷酒钱贫。\r\n乘兴还骑马，田家乐更真。"
        },
        {
            "title": "和陈器之苦雨",
            "content": "急雨凄风未肯归，三川烟树远凄迷。\r\n泻山涨潦千霆怒，到地重云万幕低。\r\n扰扰泥涂同野鹜，萧萧昏晓听邻鸡。\r\n为君一借扶摇便，静扫平郊散马蹄。"
        },
        {
            "title": "和归去来词",
            "content": "归去来兮，行世不偶予曷归。\r\n其出无所为喜兮，舍去而何悲。\r\n眄一世之无与兮，古之人逝莫追。\r\n求不疚于予义兮，又奚恤余子之是非。\r\n彼好恶之罔极兮，或颠倒其裳衣。\r\n顾吾涉之已深兮，愧哲人之见微。\r\n吾归甚安，无所事奔。\r\n既守吾室，又杜吾门。\r\n一气孔神，于中夜存。\r\n纳至和于灵根兮，挹天酝于玄尊。\r\n既充溢于幽阙兮，亦粹然而见颜。\r\n往有坎而兹夷兮，昔或危而今安。\r\n将从化人于西域兮，面藏吏于函关。\r\n将以一世为刍狗兮，废与兴吾厌观。\r\n彼福祸之一源兮，必兹出而兹还。\r\n彼自以为无隙兮，何异夫石椁之宋桓。\r\n归去来兮，吾悲夫斯人不返兮，\r\n岂招仙圣与之游。昔惠我以好音，\r\n忽远去而莫求。予曷异于世人兮，\r\n初为哽塞而增忧。彼钱镈则深藏兮，\r\n盍视夫已垦之田畴。万古芸芸，\r\n共逝一舟。半夜而失，\r\n旦号其丘。畏达观之诮予，\r\n涕已泣而不流。悟荣名之取憎兮，\r\n善斯人之获休。已矣乎，\r\n万物之作各其时，吾独与时而去留，\r\n岂或能力而违之。既往莫或追，\r\n来者尚可期。盖雨暵之在天，\r\n岂吾稼之不耔。彼蜀雄之必传，\r\n作犹愧于书诗。嗟身屈而道伸，\r\n于斯人兮曷疑。"
        },
        {
            "title": "草舍",
            "content": "草舍芦藩百事贫，有时遇酒暂曛曛。\r\n天边日落未归客，江上春寒多思人。\r\n寄远相思时有梦，感时长啸不无神。\r\n东风又欲催桃李，搔首花前独岸巾。"
        },
        {
            "title": "悼亡九首",
            "content": "遥夜新霜凋碧槐，三更寒月满堂阶。\r\n美人化作秋风去，只有清魂梦里来。"
        },
        {
            "title": "乌臼",
            "content": "乌臼强知晓，譊譊鸣暗天。\r\n我事不须早，援衾且复眠。\r\n朝晖方聩聩，惨凛蔽清妍。\r\n且复待午景，负此檐间暄。"
        },
        {
            "title": "秋雨小酌赠贾七",
            "content": "出门秋雨泥漫漫，嗟我后土何时干。\r\n官曹事休归舍卧，破屋淅淅西风寒。\r\n弱妻倾榼劝我起，稚子笑语争杯盘。\r\n我生乐事但如此，为尔一醉愁肠宽。\r\n仕途翩翩鬬巧捷，华裾鲜縠相追攀。\r\n老来百事觉羞耻，懒伴儿女涂铅丹。\r\n贾郎豪华独异我，粉腮玉指双鸦鬟。\r\n清眸侑酒醉百盏，肯咀贫瓮寒虀酸。\r\n堂前菊花日以好，落砌槭槭梧桐残。\r\n当谋痛饮待九日，豪气一压龙山桓。"
        },
        {
            "title": "感秋呈宏父兼呈周楚望三首",
            "content": "西风中夜来，飞雨随以至。\r\n揽衣不能眠，起坐为涕泗。\r\n炎蒸虽云酷，香草犹可佩。\r\n清商来无情，凋我兰与蕙。\r\n咿咿草虫悲，袅袅露蝉嘒。\r\n高梁燕如客，铩翮鹰方鸷。\r\n乾坤本无心，万物随一气，\r\n如何于其间，感怆坐自累。\r\n置之勿复道，得酒但知醉。\r\n陶然杯杓间，萧洒无余事。"
        },
        {
            "title": "福昌官舍后绝句十首",
            "content": "无客门阑尽日扃，两行乔木拥寒厅。\r\n吏胥借问官何在，流水声中看竹行。"
        },
        {
            "title": "观池涨有作",
            "content": "清商初用事，力弱殊未完。\r\n假此通夕雨，遂收祝融权。\r\n平池旧深浅，亦复波浪翻。\r\n白鹭飞不下，高荷没青圆。\r\n是日酒初熟，芳香满金尊。\r\n三酌径就醉，此怀谁与论。"
        },
        {
            "title": "卧病读韦苏州诗呈无咎",
            "content": "闲官无吏课，未午省中归。\r\n端居属微疾，偃卧度秋辉。\r\n书帙纷几席，减谷亦清羸。\r\n庭花败风雨，晚蝶弄余姿。\r\n怀公天津语，梦起江湖思。\r\n高秋挟健橹，一与水神嬉。\r\n上去触樯阈，奋飞有絷维。\r\n饮人惭髀肉，消尽定何为。"
        },
        {
            "title": "出伏调潘十",
            "content": "伏尽热随尽，古语常有凭。\r\n淮南岁苦旱，秋暑郁方蒸。\r\n老火炽而焰，弱金融未凝。\r\n火云大江沸，烈日群山赪。\r\n平生白羽扇，挥拂何功能。\r\n蓬头卧永昼，起冠汗沾缨。\r\n柯山屡空子，贫病复相仍。\r\n衡茅未可诣，作诗问寝兴。"
        },
        {
            "title": "东园",
            "content": "浮云蔽亭午，白日成萧森。\r\n余凉入坐隅，萧洒散烦襟。\r\n孟夏爱吾屋，秀木成佳阴。\r\n众果颇已成，永日鸣山禽。\r\n杖履时亦到，逍遥忘滞淫。\r\n举头天雨霁，落日低遥岑。"
        },
        {
            "title": "湖上成绝句呈刘伯声四首",
            "content": "风荡云容不成雪，柳偷春色放冲寒。\r\n湖边艇子冲烟去，天畔青山隔雨看。"
        },
        {
            "title": "感春",
            "content": "若若堂北桃，昨日花犹小。\r\n暖风迟景一日功，万萼千葩烂相照。\r\n东风漾漾吹朝雨，朝日满檐春鸟语。\r\n樱桃得暖花意忙，接萼连枝间先吐。\r\n兰芽出地长可握，小笋如簪堪荐箸。\r\n欣欣万木谁使然，时来不肯居尘土。\r\n盛衰相感但如此，镜中安得朱颜驻。\r\n古来百计无可奈，惟有饮者谋犹庶。\r\n乃知其急莫如酒，有衣可典犹为富。\r\n我今不乐欲何待，薄俸自给供朝暮。\r\n功名有命不可求，白发无私谁得拒。\r\n从今酩酊勿复辞，弃置人间千万虑。"
        },
        {
            "title": "八月六日西风极凉如十月间晨起偶题",
            "content": "初过三伏暑初归，风景谁知遽惨凄。\r\n短日旅愁消美酒，五更乡梦托晨鸡。\r\n江天水冷鱼龙蛰，野泽风多鸿雁稀。\r\n尘箧敝貂犹得在，过冬偶免叹无衣。"
        },
        {
            "title": "春日",
            "content": "如丝苣甲饤春盘，韭叶金黄雪未干。\r\n旅饭二年无此味，故园千里几时还。\r\n异方时节三巵酒，残岁风烟一惨颜。\r\n曾奉龙旗典邦礼，岁穷祠祀少休闲。"
        },
        {
            "title": "夏日杂感四首",
            "content": "群动入夜息，我归亦安眠。\r\n脱我身上衣，援枕体晏然。\r\n朝日常营营，有生不可闻。\r\n羲和戢其光。幸此须臾间。\r\n人生一世中，大小无百年。\r\n胡为不自暇，长抱勤苦叹。\r\n才者勇设施，诞者夸势权。\r\n彼有驱其心，欲休谅无缘。\r\n我本与世疏，少慵老成顽。\r\n何为不引去，坎坷行所难。"
        },
        {
            "title": "晚春初夏八首",
            "content": "阴阴夏景变余春，清晓园林未有尘。\r\n日日东风欺弱柳，鹅黄吹尽作青云。"
        },
        {
            "title": "三月一日马令送花",
            "content": "未说浸阳别泪痕，江边苹芷不胜繁。\r\n不知来岁在何处，又对新花忆故园。\r\n插帽每惭辉白发，飞香曾伴照清尊。\r\n去年今日淮阳道，落絮残红正断魂。"
        },
        {
            "title": "衰荷",
            "content": "衰荷有余姿，秋水清更急。\r\n木落天宇宽，庭虚山气入。\r\n寒鱼渐受钓，野果晴可拾。\r\n幽居无余营，但与山水习。\r\n济时无良谋，戎陈畏戈录。\r\n端坐阅岁时，多惭微禄及。"
        },
        {
            "title": "岁暮书事十二首",
            "content": "清洛鱼梁浅，霜鳞素鲫肥。\r\n供厨调鼎快，充腹此羹稀。\r\n老去只便饱，年来甘息机。\r\n寒江鲈鲙美，怅望未成归。"
        },
        {
            "title": "赠陈履常",
            "content": "劳苦陈夫子，欣闻病肺苏。\r\n席门迁次数，僧米乞时无。\r\n旨蓄亲庖急，青钱药裹须。\r\n我场方不给，何以絷君驹。"
        },
        {
            "title": "乍晴二首",
            "content": "洗来桐叶晚青青，积雨阑干暗菌生。\r\n墙角半倾苔晕合，萧萧风草一蛩鸣。"
        },
        {
            "title": "岁暮书事十二首",
            "content": "原庙依冈起，传闻世祖营。\r\n南阳无雊雉，熊耳合投兵。\r\n霜日蓬原路，天风柏殿声。\r\n山川英气在，不负昔闻名。"
        },
        {
            "title": "黄几道哀挽",
            "content": "风流正始久无声，颇复因公到后生。\r\n千里族人分俸禄，百年乡党守题评。\r\n青云脱屣乌台峻，白首含香画省清。\r\n但得将军桃李在，宁须公相写铭旌。"
        },
        {
            "title": "绝句九首",
            "content": "树头三唱鸡宾日，门外斜行雁寄书。\r\n十月江城霜霰薄，满山林叶乱蓝朱。"
        },
        {
            "title": "腊月十八日蚤苦寒与家妇饮",
            "content": "寒夜不可旦，老鸡鸣苦迟。\r\n晨兴出户视，风折山树枝。\r\n最爱堂东梅，洌寒亦弄姿。\r\n夜来月中影，窥我读书帷。\r\n中庭石井栏，晨汲气如炊。\r\n今日复何事，环佩联冰澌。\r\n瓷罂有芳醇，庖舍具鲜肥。\r\n地炉炽新炭，三酌对山妻。"
        },
        {
            "title": "秋雨二首",
            "content": "急雨凄风未肯晴，墙阴先报候虫鸣。\r\n扫除暑气驱三伏，催促秋声向五更。\r\n美酒若能斟靖节，二毛偏解着潘生。\r\n醉来真有无穷意，老去何劳浪自惊。"
        },
        {
            "title": "赠人三首次韵道卿",
            "content": "未必蝤蛴如素领，故应新月学蛾眉。\r\n引成密约因言笑，试得真情是别离。\r\n罇酒且倾寒琥珀，泪妆更看薄臙脂。\r\n北城月落乌啼后，便是孤舟肠断时。"
        },
        {
            "title": "早起偶成",
            "content": "枕席清如水，萧然一老僧。\r\n鸡声消壁月，晓日失窗灯。\r\n山叶寒逾响，江云薄易凝。\r\n老僧曾教我，任运且腾腾。"
        },
        {
            "title": "将至汉川夜泊",
            "content": "水翼飞栖定，连樯宿暝烟。\r\n苇风惊客梦，江月伴人眠。\r\n多病闲偏乐，苦吟愁易牵。\r\n渔郎尔何恨，终夕独鸣舷。"
        },
        {
            "title": "早起二首",
            "content": "风鸣槁叶未辞枝，雨湿疏梅欲弄姿。\r\n地下一阳应蹀躞，世间浑未有人知。"
        },
        {
            "title": "晨起二首",
            "content": "仲春忽过半，长养候已深。\r\n晨兴雨初霁，近日瞩平林。\r\n繁桃张丽锦，好鸟鸣清琴。\r\n樛枝有新子，翘草无陈心。\r\n谪官伤局促，端居厌滞淫。\r\n眷言平生友，乖隔如参辰。"
        },
        {
            "title": "永城道中",
            "content": "东行十日何所有，衰草白茅梁宋陂。\r\n大风官树吹半折，欲雨野云垂不飞。\r\n十年所遇半陈迹，千里独愁怀所思。\r\n他日江湖片帆去，白头青镜久相期。"
        },
        {
            "title": "夏夜二首",
            "content": "一雨洗空旷，肃然天地秋。\r\n阴阳有至信，残暑逝不留。\r\n中夜事忽变，西风延蓐收。\r\n云雷西北来，弥漫布九州。\r\n万生息惔焚，我疾亦已瘳。\r\n起哦不待晓，暗步禅堂幽。\r\n落月倾屋西，候虫鸣不休。\r\n坐令百感集，岁晏此淹留。"
        },
        {
            "title": "雨中五首",
            "content": "春残厌寒搅，雨多空日长。\r\n饭余时策杖，睡足独焚香。\r\n芍药正酣寝，海棠浑未妆。\r\n贤哉堂下竹，相对只苍苍。"
        },
        {
            "title": "绍圣甲戌侍立集英殿临轩试举人作此两绝",
            "content": "弱岁千名翰墨场，春寒摇笔试西厢。\r\n茫然二十年间事，还着春衣侍玉皇。"
        },
        {
            "title": "苦寒二首",
            "content": "山城新炭贱于土，老翁守垆朝复暮。\r\n时倾墙下一杯酒，不怕檐前三尺雨。\r\n共言麦好岁当熟，里巷往来闻好语。\r\n老大汤饼百不忧，折脚铛中足烹煮。"
        },
        {
            "title": "离宿州后寄兄弟",
            "content": "落日村桥涕泫然，东风匹马去翩翩。\r\n两行绿树当隋岸，一片春云限楚天。\r\n妄意致身常许国，强颜得禄废求田。\r\n幅巾会作淮南叟，白发相收一钓船。"
        },
        {
            "title": "冬日杂兴六首",
            "content": "空山身欲老，徂岁腊还来。\r\n愁怯年年柳，伤心处处梅。\r\n绿蔬挑甲短，红蜡点花开。\r\n冰雪知何有，东风日夜回。"
        },
        {
            "title": "效白体二首",
            "content": "州贫须惜尊罍费，俗陋兼无妓乐名。\r\n幸有蒲团供燕坐，不妨藜杖助闲行。\r\n看炊香稻供斋饭，自采寒蔬试野羹。\r\n身外无营内无事，近来心气尽和平。"
        },
        {
            "title": "春日杂书八首",
            "content": "吾闻古夸父，逐日沈虞渊。\r\n以日为可逐，智固未足言。\r\n徒能出八极，撑突干云天。\r\n当其惫且毙，便使儿女怜。\r\n至弱败至刚，水波乃飘山。\r\n谁能守此道，却敌以空弮。"
        },
        {
            "title": "书颍州皇甫秘教书室",
            "content": "闲来便是日侵阶，窗下棋枰林下林。\r\n晓解扁舟又南去，百年还得几回来。"
        },
        {
            "title": "谒客",
            "content": "入门投刺吏翩翩，我非欲见礼则然。\r\n异哉宾主两无语，客起疾走如避然。\r\n我已不恭愧昔贤，忍使涂炭朝衣冠。\r\n人生暂聚鸿集川，春风吹飞何后先。"
        },
        {
            "title": "正月十八日晴霁登柯眺望二首",
            "content": "寂寂池亭古，园荒草自春。\r\n东风独游客，迟日未归人。\r\n久雨众山晦，初晴万境新。\r\n长歌视天壤，高兴不无人。"
        },
        {
            "title": "腊日二首",
            "content": "异乡怀旧人千里，胜日难忘酒一杯。\r\n不恨北风催短景，最怜残雪冷疏梅。\r\n江边寒色雁催尽，天上春光斗挹回。\r\n我独呼儿剩丸药，微功聊取助衰骸。"
        },
        {
            "title": "村晚",
            "content": "深坞繁花丽，晴田细径分。\r\n孤舟春水路，芳草夕阳村。\r\n暗雀投檐静，昏鸦集树喧。\r\n牛羊自归晚，灯火掩衡门。"
        },
        {
            "title": "杂诗二首",
            "content": "邾城山下梅花树，腊月江风好在无。\r\n争似姑山寻绰约，四时长见雪肌肤。"
        },
        {
            "title": "悼逝",
            "content": "结发为夫妇，少年共饥寒。\r\n我迂趋世拙，十载困微官。\r\n男儿不终穷，会展凌风翰。\r\n相期脱崎岖，一笑纾艰难。\r\n秋风摧芳蕙，既去不可还。\r\n滴我眼中血，悲哉摧肺肝。\r\n儿稚立我前，求母夜不眠。\r\n我虽欲告之，哽咽不能言。\r\n积金虽至斗，纡朱走华轩。\r\n失我同心人，抚事皆悲酸。\r\n积日而成时，积时更成年。\r\n山海会崩竭，音容永茫然。"
        },
        {
            "title": "读仲南和诗",
            "content": "异时文席许论诗，三载江湖读楚词。\r\n自笑酸寒无好语，少年仓氏独相知。"
        },
        {
            "title": "次韵鲁直夏日斋中",
            "content": "文章惭肮脏，谈舌罢嶲永。\r\n年来屏百事，但愿两耳静。\r\n黄公安禅室，不觉在市井。\r\n客来饱清风，可是徒造请。\r\n牺尊与社樗，妄计幸不幸。\r\n愿君妙观察，金门等云岭。"
        },
        {
            "title": "萧朝散惠石本韩干马图马亡后足",
            "content": "世人怪韩生，画马身苦肥。\r\n干宁忍不画骥骨，当时厩马君未知。\r\n开元太平国无事，战马卷甲饱不骑。\r\n玉关橐驼通万里，长安第宅连诸姨。\r\n笙歌锦绣遍一国，六龙长闲空食粟。\r\n霜甜秋草沙苑游，日暖春波谓川浴。\r\n脽圆腰稳目生光，细尾丰膺毛帖肉。\r\n珠鞍玉镫骄不行，岂有尘埃侵四足。\r\n韩生丹青写天厩，磊落万龙无一瘦。\r\n岂知车下骨如墙，饥食草根刺伤口。\r\n君家古图才半身，千里腾骧已有神。\r\n回身侧顾不无意，剪鬃络头嗟失真。\r\n君不见太宗战马拳腹毛，身骑此马缚群豪。\r\n龙虎精神金鼓气，岂有闲地供脂膏。\r\n至令画图快胸臆，想见虬须亲破贼。\r\n那知但爱厩中肥，渔阳筋脚蹄如石。\r\n神驹入水随烟云，蜀山石路无行人。\r\n六骥悲鸣足流血，骑骡遗事一酸辛。"
        },
        {
            "title": "嘲南商",
            "content": "两袖全匹帛，望知江淮客。\r\n深藏计算苦，好鬬意气窄。\r\n愁逢汤饼碗，遇鲊论瓮咋。\r\n市南沽茅柴，归店两颧赤。"
        },
        {
            "title": "宿咸平驿",
            "content": "萧萧暗叶鸣秋雨，淅淅窗风战客灯。\r\n世味饱谙心已老，不烦潘鬓强侵陵。"
        },
        {
            "title": "舟行五绝",
            "content": "渡头风雨晚生寒，蓑笠渔翁坐钓船。\r\n为问篷中有鱼否，一双新鳜出笼鲜。"
        },
        {
            "title": "岁暮福昌怀古四首其四{连昌宫}",
            "content": "欲问兴亡已惨颜，桑田沧海变人间。\r\n无情野水青春在，不动南山白日闲。\r\n伐木清溪寒剥啄，鸣禽高柳晓缗蛮。\r\n蛾眉皓齿终黄土，谁道仙宫有使还。"
        },
        {
            "title": "新春",
            "content": "水乡清泠落梅风，正月雪消春信通。\r\n昨夜园林新得雨，杏梢争放晓来红。"
        },
        {
            "title": "下直",
            "content": "留住长安鬓已丝，宫廊还见落梅飞。\r\n暮云疏雨苍龙阙，不惜障泥策马归。"
        },
        {
            "title": "苏叔党吕知止许下见访叔党有诗戏赠以此奉答",
            "content": "三年齐安有江山，可当中原故人面。\r\n北来尘埃逢故人，眼前郄作江山见。\r\n君似江山定不疏，能出吾言世亦无。\r\n苏郎下笔妙无敌，吕郎与谈惊未识。\r\n凤雏骥子未宜轻，囊空各有千金璧。\r\n赠君锦绣与琼瑶，报我琅玕金错刀。\r\n溪毛潢污未相弃，岁暮与君甘缊袍。"
        },
        {
            "title": "邓学士慎思挽词",
            "content": "清苦吟诗客，癯羸嗜学身。\r\n诗书不得力，鬼物定欺人。\r\n类物传遗学，经书植妙因。\r\n九原谁与友，千载葬鱼臣。"
        },
        {
            "title": "卷帘",
            "content": "卷帘新月上，林影散微茫。\r\n庭草鸣虫近，风灯秋幌凉。\r\n长年惟有病，晚岁苦多伤。\r\n身世竟何就，吾将问蜀庄。"
        },
        {
            "title": "冬日放言二十一首",
            "content": "塞向久室处，帟幕亦复周。\r\n温炉炽薪炭，永夜炎光流。\r\n五更屋霜重，重衾如无裘。\r\n兴怀无衣子，卒岁聊优游。"
        },
        {
            "title": "效白体二首",
            "content": "功名富贵付悠悠，高卧山城又过秋。\r\n燕坐香灯为静侣，闲行麋鹿是同游。\r\n青黄草木新霜过，潇洒溪山夜雨收。\r\n回首十年梁苑客，枉教白却少年头。"
        },
        {
            "title": "失题",
            "content": "欲知老子居陈事，古寺萧条屋数楹。\r\n幸免绝粮惭孔圣，更无环堵羡渊明。\r\n参差拙句何曾是，宠辱浮云无可惊。\r\n断送光阴须美酒，惟应此事费经营。"
        },
        {
            "title": "登谷州故城",
            "content": "控扼兵屯事已辽，倾敧遗堞隐蓬蒿。\r\n春芜满野牛羊散，秋稼连云雉兔骄。\r\n苔卧断碑昏故刻，雨飘残◇带余烧。\r\n人间兴废知何极，莫谓荆榛便寂寥。"
        },
        {
            "title": "寄答参寥五首",
            "content": "秦子我所爱，词若秋风清。\r\n萧萧吹毛发，肃肃爽我情。\r\n精工造奥妙，宝铁镂瑶琼。\r\n我虽见之晚，披豁尽平生。\r\n又闻与苏公，复与子同行。\r\n更酬而迭唱，钟磬日撞鸣。\r\n东吴富山水，草木余春荣。\r\n悲予独契阔，不得陪酬赓。"
        },
        {
            "title": "题南禅院壁二首",
            "content": "秋林落叶已斑斑，秋日当庭尚掩关。\r\n扫榻昼眠听鸟语，可怜身世此时闲。"
        },
        {
            "title": "正月二十日梦在京师",
            "content": "客睡何展转，青灯暗又明。\r\n春云藏泽国，夜雨啸山城。\r\n许国有寸铁，耕田无一成。\r\n朦胧五更梦，俄顷踏王京。"
        },
        {
            "title": "官舍岁暮感怀书事五首",
            "content": "笔床茶灶素围屏，潇洒幽斋灯火明。\r\n木落风霜初十月，坐寒星斗欲三更。\r\n消磨永夜昼盈案，分付闲愁酒满觥。\r\n干世愈疏身渐老，官闲何苦厌山城。"
        },
        {
            "title": "冬日杂书六首",
            "content": "望极添秋思，楼高动旅怀。\r\n天寒诸濑急，野阔四山来。\r\n余叶能几许，高鸿殊未回。\r\n年年洛阳道，岁晚厌风埃。"
        },
        {
            "title": "食蟹",
            "content": "世言蟹毒甚，过食风乃乘。\r\n风淫为末疾，能败股与肱。\r\n我读本草书，美恶未有凭。\r\n筋绝不可理，蟹续牢如絙。\r\n骨萎用蟹补，可使无骞崩。\r\n凡风待火出，热甚风乃腾。\r\n中炎若遇蟹，其快如霜泠。\r\n俗传未必妄，但恐殊爱僧。\r\n本草起东汉，要之出贤能。\r\n虽失谅不远，尧跖终殊称。\r\n书生自信书，俚说徒营营。"
        },
        {
            "title": "离蕲阳守风林皇方虑风壮晚未知所止俄顷风息",
            "content": "老怕风波见辄惊，赖逢谈笑慰危情。\r\n纵观云岭屏风合，坐见江涛镜面平。\r\n淹速人生难预计，险夷世路不须营。\r\n尘埃老作东州守，得得扁舟作此行。\r\n\r\n【注释】：【原题】：\r\n离蕲阳守风林皇方虑风壮晚未知所止俄顷风息一食顷宿富池作诗示同行"
        },
        {
            "title": "夏日十二首",
            "content": "蚓壤排晴圃，蜗涎印雨阶。\r\n花须娇带粉，树角老封苔。\r\n问字病多忘，过邻慵却回。\r\n晚凉还盥栉，对竹引清杯。"
        },
        {
            "title": "送黄师是梓州提刑",
            "content": "嘉陵江边树，他日系我驹。\r\n当时挟书儿，抱子镊白须。\r\n伤怀洒孤泪，一梦百崎岖。\r\n西城送我处，今日揽君袪。\r\n君才如涌泉，随用随有余。\r\n中年颇流落，四驾使者车。\r\n持节岂不贵，列城随惨舒。\r\n君看冒轩冕，奴隶笑金朱。\r\n猿鸟日异音，山川开画图。\r\n怀君即饮酒，念我当寄书。"
        },
        {
            "title": "昔苏先生游庐山诗云平日怀真赏神游杳霭间如",
            "content": "人生孰非梦，梦里见庐山。\r\n若了元无梦，何曾有往还。\r\n\r\n【注释】：【原题】：\r\n昔苏先生游庐山诗云平日怀真赏神游杳霭间如今不是梦真个有庐山辄继一首"
        },
        {
            "title": "赠翟公巽",
            "content": "我昔出守来丹阳，江流五月如探汤。\r\n使君之居在山腹，绕舍树石何青苍。\r\n千年药根蟠井底，灵液浸灌通寒浆。\r\n人言枸杞精变狗，夜吠往往闻空廊。\r\n金山荡潏浪花里，一舸遥去随鱼郎。\r\n最奇岩斋人迹少，乳水时滴白石床。\r\n翠鼋坡陀负日色，白蹢掀舞占风祥。\r\n我泊金山凡十日，穷探力取无遗忘。\r\n南风吹我渡江去，已厌淮南尘土黄。\r\n二十年间多少事，身如疲马起复僵。\r\n淮南穷栖众人后，朝食不充藜苋肠。\r\n公来衰颜得一笑，侧听高论惊寻常。\r\n穷阎过我坐至暮，满怀珠玉无◇糠。\r\n乃知世间有清议，未可尽以己意量。\r\n精金白璧天所宝，理无破碎委道旁。\r\n半年耳冷不闻此，过公矍然神激昂。\r\n论文自顾已老丑，从事理绝随飞翔。\r\n斯文有属不但尔，因公作诗我涕滂。"
        },
        {
            "title": "行路难",
            "content": "人生动与衣食关，百年役役谁为闲。\r\n四时睡足鞍马上，去岁钱塘今长安。\r\n车愁羊肠夜险折，船畏人鲊晨惊湍。\r\n九州一身恨自惜，使我颜色常鲜欢。\r\n天地一气成万象，融即是江结是山。\r\n再愿洪垆泻融结，万世更无行路难。"
        },
        {
            "title": "野望",
            "content": "野宽秋望阁，浩荡雨初还。\r\n寒树争标岭，归云各占山。\r\n岁穷风物惨，地阔井闾闲。\r\n饱食端无补，微官亦愧颜。"
        },
        {
            "title": "复答迎郭侯犊车之句",
            "content": "玉壶春酒射朝霞，只看纤腰不看花。\r\n但遣舟迎桃叶女，仍须恩赐短辕车。"
        },
        {
            "title": "喜雨四首",
            "content": "阴阳不暂驻，今夕已秋风。\r\n晨兴绵丝冷，岁月惊衰翁。\r\n朝烟爨薪湿，小甲蔬畦空。\r\n且复一杯酒，吾生不终穷。"
        },
        {
            "title": "晚春四首",
            "content": "蔷薇倒架笋过邻，梦泽茫茫欲晚春。\r\n绿暗红稀君莫叹，满枝梅杏欲尝新。"
        },
        {
            "title": "悼亡九首",
            "content": "欲治烦恼更无方，只有头陀理最长。\r\n不待存亡始知梦，故应交臂已凄凉。"
        },
        {
            "title": "局中听雨",
            "content": "秋庭听雨断人声，凉入衣裾秋意生。\r\n临水登山送归语，怜君解有许多情。"
        },
        {
            "title": "摘梅花数枝插小瓶中辄数日不谢吟玩不足形为",
            "content": "疏梅插书瓶，洁白滋媚好。\r\n微香悠然起，鼻观默自了。\r\n秀色定可怜，仙姿宁解老。\r\n禅翁心土木，对此成魔恼。\r\n\r\n【注释】：【原题】：\r\n摘梅花数枝插小瓶中辄数日不谢吟玩不足形为小诗"
        },
        {
            "title": "不寐",
            "content": "荒庭雨多秋草侵，秋蛩相语秋夜深。\r\n草虫暗飞羽格磔，星河影高天淡白。\r\n骚人多怀夜不眠，老松微吟风飒然。\r\n山川浩荡何日还，晚空漫漫白露寒。"
        },
        {
            "title": "局中昼睡",
            "content": "鸟啼花开千万思，春色醉人成午睡。\r\n烧香扫地一室间，藜床布枕平生事。\r\n君知章华久寂寞，楚梦无人惮青兕。\r\n东风转野作晴雷，荡蹙山川作红翠。\r\n白日下照七泽宽，孤城楼观失余寒。\r\n颇怪故山频入梦，年来真厌楚人餐。"
        },
        {
            "title": "句",
            "content": "惜日陶公宅，今为释子居。"
        },
        {
            "title": "徐园闲步二首",
            "content": "平田小雨润新耕，晓日园林信脚行。\r\n衬步野芜吹面柳，可怜春物总多情。"
        },
        {
            "title": "感春三首",
            "content": "我昔东行花始开，我自东归花半摧。\r\n万红辞林卷风去，坐见锦绣蒙苍苔。\r\n南山朝云鸠逐妇，日暮微雨萧萧来。\r\n一春晴明苦难得，掩蔽风日知谁哉。"
        },
        {
            "title": "中秋夜酌",
            "content": "一片秋天碧万寻，月华初上水沉沉。\r\n遣愁不用先愁醉，更看清光到夜深。"
        },
        {
            "title": "秋蚊",
            "content": "江城落木已穷秋，病客初寒欲袭裘。\r\n暗室飞蛟犹扑面，不知天上火西流。"
        },
        {
            "title": "宿龟山寺下赠旻师",
            "content": "淮流赴海何时穷，我生飘泊西复东。\r\n山中老僧旧相识，惊我非复当时容。\r\n三年历遍百忧患，迁就汲汲如飞鸿。\r\n人生易老古所叹，如我安得颜长红。\r\n尘埃漫灭旧题壁，枝叶已拱当时松。\r\n我方奔走师已老，更念别此何时逢。\r\n眼看故旧怀抱好，宴坐不觉听山钟。\r\n长淮月高人语绝，惟有塔铃鸣夜风。"
        },
        {
            "title": "离建雄涂中",
            "content": "远水悠悠静，孤樯袅袅迟。\r\n草深春已后，麦秀日长时。\r\n聚语条桑妇，行歌拾穗儿。\r\n年丰随处乐，飘泊我何为。"
        },
        {
            "title": "至日有感二首",
            "content": "一卧孤村两见冬，独搔华发思无穷。\r\n荒山极目漫汗雪，老树当庭昼夜风。\r\n佳节妻儿具樽酒，茅斋斟酌慰愁翁。\r\n未央晓贺瞻天冕，正在炉烟缥缈中。"
        },
        {
            "title": "秋兴三首",
            "content": "秋日照荆椿，空山莽萧索。\r\n人稀鸡犬闲，古道转城脚。\r\n旗亭数家市，炊烟起篱落。\r\n牛羊暮求群，归乌纷落泊。\r\n菅麻已在沤，黍稷行可获。\r\n岁丰农工勤，膏火通夜作。\r\n嗟余何为者，愧与众同乐。\r\n南亩亦易谋，咄嗟我力薄。"
        },
        {
            "title": "有所叹五首",
            "content": "卫青功高不荐贤，犹有苏建能拳拳。\r\n魏其已诛武安死，将军畏祸无敢言。\r\n田窦安知天下士，可是一言谁得罪。\r\n当忧磊落世上奇，白头骑奴安得知。"
        },
        {
            "title": "白公祠",
            "content": "斯人不可见，千古怀清风。\r\n犹想鸾凤姿，翛然山水中。\r\n空祠遗像俨，过者为肃恭。\r\n同时富贵人，泯灭知何穷。\r\n公昔得所遇，慨然屡输忠。\r\n一伤巧舌刀，泯默类瘖聋。\r\n出处竟无祸，卷舒讵知踪。\r\n被获空叹麟，不制方为龙。"
        },
        {
            "title": "漫成七首",
            "content": "风吹桃花西复东，雨打海棠零乱红。\r\n可是春光即消歇，牡丹音信未全通。"
        },
        {
            "title": "二十二日立秋夜行泊林皇港二首",
            "content": "萧萧晚风起，孤舟愁思生。\r\n蓬窗一萤过，苇岸数蛩鸣。\r\n老大畏为客，风波难计程。\r\n家人夜深语，应念客犹征。"
        },
        {
            "title": "次韵王彦昭感秋三首",
            "content": "木落风高秋雁归，初晴野水涨清伊。\r\n东流会向淮南去，凭寄秋来无限悲。"
        },
        {
            "title": "白乐天有渭上雨中独乐十余首仿渊明予寓宛丘",
            "content": "罢官卧穷巷，值此云物稠。\r\n连延经旬雨，城市欲行舟。\r\n柱础变坳塘，瓦沟成暴流。\r\n萧然残暑退，寒事戒衣裘。\r\n老人朝睡足，起坐梳白头。\r\n呼童饬晨餐，薪湿爨妇愁。\r\n洗我朱提杯，不复具肴羞。\r\n一觞已径醉，万事良悠悠。\r\n\r\n【注释】：【原题】：\r\n白乐天有渭上雨中独乐十余首仿渊明予寓宛丘居多暇日时屡秋雨仿白之作得三章"
        },
        {
            "title": "和应之永日",
            "content": "多病倦烦暑，幸兹山水幽。\r\n惜芳悲鷤{右封去寸左鸟}，占雨听鸣鸠。\r\n池影澄当户，山阴暮转楼。\r\n黄昏萤点点，秋信与堪愁。"
        },
        {
            "title": "次韵黄汝器与君谟唱和三首",
            "content": "吴门韦白旧推贤，文雅相望数百年。\r\n千里江山留醉墨，五湖风月纵归船。\r\n书来远慰连镮梦，岁熟归收种秫田。\r\n仕禄及亲身早退，高名荣事更谁先。"
        },
        {
            "title": "七月十日雨炎暑顿解有感",
            "content": "空山风雨夕，微雨凄房栊。\r\n徂年兆摇落，感叹白头翁。\r\n谪居困炊玉，无田愿年丰。\r\n欲持一杯酒，旁舍庆老农。\r\n烈日辞纨扇，高林坠晚风。\r\n青灯夜斋静，不睡独闻蛩。"
        },
        {
            "title": "题宣州后堂壁四首",
            "content": "过雨山亭暑气微，老人犹未试生衣。\r\n满园闲绿无人到，春日南风燕子飞。"
        },
        {
            "title": "立春三首",
            "content": "风光先着竹间梅，和气应从九地回。\r\n桃李满园浑未觉，微红先向宝刀开。"
        },
        {
            "title": "山夜",
            "content": "更漏孤城迥，帘帷静夜长。\r\n天高风送雁，月冷树浮霜。\r\n晚菊差池绿，高桐次第黄。\r\n晓来南国梦，不觉寄他乡。"
        },
        {
            "title": "斜日二首",
            "content": "伏尽金才壮，天高火欲流。\r\n病悰抛酷暑，诗兴得高秋。\r\n昼静尘埃少，宵凉河汉浮。\r\n青伤桐叶腻，爽夺蕙兰柔。\r\n晚岁寒将届，群芳叶不收。\r\n幽人多感慨，啼鴃助骚愁。\r\n病懒非高卧，疏迂却自由。\r\n功名与世事，摆落醉乡游。"
        },
        {
            "title": "春暮有感二首",
            "content": "午枕消暗永，春裘御晓清。\r\n砌红多近采，园绿有深鸣。\r\n窗破斜光入，炉消断碧横。\r\n白头为吏苦，高卧笑浮生。"
        },
        {
            "title": "次韵苏公武昌西山",
            "content": "灵均不醉楚人醅，秋兰蘼芜堂下栽。\r\n九江仙人弃家去，吴市不知身姓梅。\r\n东坡先生送二子，一丘便欲藏崔嵬。\r\n脱遗簪笏玩杖屦，招揖鱼鸟营池台。\r\n西山寂寥旧风月，百年石樽埋古埃。\r\n洗樽致酒招浪士，荒坟空余黄土堆。\r\n但传言语古味在，一勺玄酒藏山罍。\r\n邓公叹息为摩抚，重刻文字苍崖隈。\r\n五年见尽江上客，两屐踏遍空山苔。\r\n谢公富贵知不免，醉眼来为苍生开。\r\n长虹一吐谁得掩，六翮故在何人摧。\r\n横翔相与顾鸿雁，宝剑再合张与雷。\r\n山猿涧鸟汝勿怨，天遣两公聊一来。\r\n岂如屈贾终不遇，诗赋长遣后人哀。"
        },
        {
            "title": "寓寺八首",
            "content": "门外清泉浸稻畦，西南修竹作城埤。\r\n山平林断空明处，却有遥山作翠眉。"
        },
        {
            "title": "寓寺八首",
            "content": "病卧淮阳太昊城，牡丹丛畔过清明。\r\n那知春暮长江上，竹里招提听晓莺。"
        },
        {
            "title": "正月八日坐局沽酒",
            "content": "为问里闾何蹀躞，上元楚俗习张灯。\r\n新春此时最佳处，独我坐曹如定僧。\r\n霜林梦泽苍茫野，烟草江边寂寞城。\r\n小饮未能来唤藁，双眸终日冷如冰。"
        },
        {
            "title": "寒夜",
            "content": "暗空无星云抹漆，邑犬吠野人履霜。\r\n岁云暮矣风落木，夜如何其斗插江。\r\n屋头眠鸡正寂寂，野县严鼓先逢逢。\r\n摩挲老面起构火，春色床头酒满缸。"
        },
        {
            "title": "自海至楚途次寄马全玉八首",
            "content": "生涯飘泊一航轻，浩荡晴川送我行。\r\n北望山川连海远，南来风月近淮清。\r\n人家稻熟丰年满，泽国天高秋意生。\r\n惟有羁愁消不得，登临清泪落如倾。"
        },
        {
            "title": "未试即事杂书率用秋日同文馆为首句",
            "content": "邃馆深鱼钥，华堂静锁闱。\r\n每劳蛩作伴，不与燕同归。\r\n古栋蜗成篆，空墙藓作衣。\r\n寂寥还泛菊，九日莫相违。"
        },
        {
            "title": "春阴泊龟山寄园明",
            "content": "东风淮声鸣万鼓，山头孤塔藏烟雾。\r\n一庵老宿何处峰，孤舟倦客沙边雨。\r\n杨柳梢头春未多，白苹汀下正沧波。\r\n莫向春阴开病眼，风烟如此奈愁何。"
        },
        {
            "title": "局中负暄读书三首",
            "content": "辉辉短景留寒光，重裘不暖贪负阳。\r\n老人背温一体康，我欲持之献天王。\r\n天王九重居明光，玉几翠被女侍傍。\r\n人不我知谓我狂，此心耿耿不敢忘。\r\n岁云暮矣天雨霜，且复持此饮一觞。"
        },
        {
            "title": "宿柳子观音寺",
            "content": "黄尘满道客衣穿，古寺荒凉暂息肩。\r\n倦体收来便稳榻，汗颜濯去快寒泉。\r\n野僧治饭挑蔬至，童子携茶对客煎。\r\n夜久月高风铎响，木鱼呼觉五更眠。"
        },
        {
            "title": "腊日四首",
            "content": "腊云寒不动，残岁转萧条。\r\n雪意千山静，天形一雁高。\r\n冰留檐旧滴，红到杏新梢。\r\n寂寞群儿笑，因文更解嘲。"
        },
        {
            "title": "句",
            "content": "淮山二十里，秀色已在户。舟车走梁宋，烟树引吴楚。"
        },
        {
            "title": "三伏暑甚七月八日立秋是日风作凉爽炎酷顿消",
            "content": "西风吹淡白，窗户含凄清。\r\n炎凉一朝变，徂暑逝不停。\r\n山堂晓潇洒，病叟巾褐轻。\r\n平时干云树，芳叶亦复零。\r\n\r\n【注释】：【原题】：\r\n三伏暑甚七月八日立秋是日风作凉爽炎酷顿消老病欣然命酒成二诗"
        },
        {
            "title": "欲知归期近呈天启",
            "content": "欲知归期近，屈指不满手。\r\n岂无儿女心，惜此良邂逅。\r\n蔡郎吾未见，心已想雄秀。\r\n那知风雨夜，听此龙剑吼。\r\n八荒一骥子，万马空在厩。\r\n钟山净名老，为子不惜口。\r\n颇闻国士荐，固自君所有。\r\n惟应功名地，他日容老丑。"
        },
        {
            "title": "九月末大风一夕遂安置火炉有感二首",
            "content": "谪官两向黄州火，知是明年何处冬。\r\n须信炎凉相代至，亦知荣辱到头空。\r\n怨咨莫起天公念，燕坐何妨佛理通。\r\n更有墙边一樽酒，能于愁面放春红。"
        },
        {
            "title": "雨中题壁",
            "content": "去年此日泊瓜州，衰柳萧萧系客舟。\r\n白发天涯叹流落，今年对雨古宣州。"
        },
        {
            "title": "自干明移居柯山何氏第令秬秸先葺所居",
            "content": "吾居最易足，容膝便有余。\r\n平生一亩宫，游宦乖所图。\r\n谪官求便安，僦舍柯山隅。\r\n洒扫勤汝力，真成野人居。\r\n栖鸿媚夜渚，待旦志在涂。\r\n栖迟聊复尔，本不计忧娱。\r\n惟此东窗下，可以陈图书。\r\n三酌便陶然，何者为吾庐。"
        },
        {
            "title": "予元丰戊午岁自楚至宋由柘城至福昌年二十有",
            "content": "宋玉台前官树林，十年孤客独沾襟。\r\n白头青鬓隔存殁，落日断霞无古今。\r\n暮云梁苑雁鹜暗，久泛吴船江海深。\r\n阅世悲欢嗟老眼，呼儿取酒十分斟。\r\n\r\n【注释】：【原题】：\r\n予元丰戊午岁自楚至宋由柘城至福昌年二十有五后十年当元佑二年再过宋都追感存殁怅然有怀"
        },
        {
            "title": "竟陵僦舍仍有小园景物颇佳",
            "content": "荒凉台阁追随事，懒慢江河放逐臣。\r\n应是主人怜寂寞，僦居仍有小园春。"
        },
        {
            "title": "木香",
            "content": "紫皇宝辂张珠幰，玉女熏笼覆绣衾。\r\n万紫千红休巧笑，人间春色在檀心。"
        },
        {
            "title": "过卫真太清宫追怀章圣皇帝游幸之盛小臣斐然",
            "content": "凤历开三叶，中原正偃兵。\r\n端居思道妙，顺动展精神。\r\n函谷传经后，涡阳旧宅新。\r\n龙蟠泉不竭，丹养桧长生。\r\n鸾鹤迎黄屋，烟霞避翠旌。\r\n琳琅千佩玉，貔虎万屯营。\r\n邃殿仙容俨，灵庭盛礼行。\r\n书留河上语，碑勒大夫名。\r\n歌罢秋风晚，弓遗药鼎成。\r\n句陈严旧寝，辇道接新耕。\r\n日落重楼影，天寒暮鸟声。\r\n异时怀往事，千古有余情。\r\n\r\n【注释】：【原题】：\r\n过卫真太清宫追怀章圣皇帝游幸之盛小臣斐然成韵"
        },
        {
            "title": "病起登叠嶂楼",
            "content": "病来久不上层台，窗有蜘蛛径有苔。\r\n多少山茶梅子树，未开齐待主人来。"
        },
        {
            "title": "感遇二十五首",
            "content": "风霜凛已高，岁月逝云迈。\r\n萧条陋巷士，藜藿守耿介。\r\n欲吐胸中语，旁人笑言大。\r\n漆室非近忧，宜遭邻里怪。"
        },
        {
            "title": "夜",
            "content": "木落风高砧杵伤，孤城更漏入秋长。\r\n寒生疏牖人无梦，月过中庭树有霜。\r\n报落梧桐犹陨叶，知时蟋蟀解亲床。\r\n年年多病浑无寐，静对楞严一炷香。"
        },
        {
            "title": "和苏适春雪八首",
            "content": "寒窗冻坐成何事，趣唤红妆遣暖寒。\r\n却把吟肠盛美酒，更令柔指拨清弹。"
        },
        {
            "title": "泛宛溪至敬亭祠送别",
            "content": "南国初寒候，扁舟远客心。\r\n归人出断岸，晚翼会疏林。\r\n渔市临官道，丛祠蔽木阴。\r\n长年多感慨，况此对分襟。"
        },
        {
            "title": "赠无咎以既见君子云胡不喜为韵八首",
            "content": "文风还正始，磊落有诸君。\r\n长者进后生，亦使我有闻。\r\n譬如狸与虎，偶使并称文。\r\n终然不可及，困我力空勤。"
        },
        {
            "title": "将之天长题新亭壁二首",
            "content": "云卷山光到眼前，满川摇落早秋天。\r\n客来系马成何事，风雨寒窗一觉眠。"
        },
        {
            "title": "韩信祠：",
            "content": "千金一饭恩犹报，南面称孤岂遽忘。\r\n何待陈侯乃中起，不思萧相在咸阳。"
        },
        {
            "title": "冬日放言二十一首",
            "content": "寒羊肉如膏，江鱼如切玉。\r\n肥兔与奔鹑，日夕悬庖屋。\r\n嬉嬉顾妻孥，滋味喉可欲。\r\n谪官但强名，比者何不足。"
        },
        {
            "title": "晚归寄无咎二首",
            "content": "屋东云移山，屋西日半壁。\r\n余天一剑清，远雨万丝白。\r\n官事痴可了，未遭官长责。\r\n惟应晁夫子，不可别顷刻。"
        },
        {
            "title": "秋雨二首",
            "content": "离披衰柳已无蝉，黄叶闭门风雨天。\r\n陶令无钱难得醉，竹窗过午枕书眠。"
        },
        {
            "title": "飞云",
            "content": "时雨久不施，飞云作朝阴。\r\n芃芃中原麦，赖此三日霖。\r\n朝阳忽清霁，披露南山岑。\r\n虽无济物迹，膏泽在民心。"
        },
        {
            "title": "次韵子夷兄弟十首",
            "content": "昔有独醒士，绝口避醁醽。\r\n折杨得众笑，无地至秦青。\r\n周诗念忠嘉，所贵食野苹。\r\n良时不可再，佳人难合并。"
        },
        {
            "title": "小雨",
            "content": "小雨廉纤晚，幽花寂历秋。\r\n嘉时空冉冉，白日付悠悠。\r\n乱思工萦恨，危肠只贮愁。\r\n唯应时扣寂，一念万缘休。"
        },
        {
            "title": "夜思",
            "content": "江边鸬鹚鸣，栖我屋南树。\r\n夜深风霜寒，呼鸣自相语。\r\n树头鸦翼动，树杪雁行度。\r\n朦胧见江山，一一翻飞去。"
        },
        {
            "title": "宋景平命赋隔窗花影",
            "content": "午睡帘栊春日长，半消金鸭水沉香。\r\n隔窗花影时来去，疑有东邻觇宋郎。"
        },
        {
            "title": "腊",
            "content": "荒秋野水间荆榛，惟有青山日对门。\r\n草木向阴犹带雪，风光近腊已如春。"
        },
        {
            "title": "寒食后数日方持斋诵经而东园游人甚盛因而赋",
            "content": "芳物忽过半，寒食已阑珊。\r\n园静鸣鸟下，花稀新叶繁。\r\n焚香翻贝叶，谢客掩柴关。\r\n止酒方清坐，畦蔬助晚餐。\r\n\r\n【注释】：【原题】：\r\n寒食后数日方持斋诵经而东园游人甚盛因而赋此"
        },
        {
            "title": "望淮山硖石寺予幼年过此今十载矣",
            "content": "十年落泊竟何成，人事纷纷几废兴。\r\n今日扁舟淮上去，青山似与客相迎。"
        },
        {
            "title": "上文潞公生日",
            "content": "盛德元勋绝等伦，麟符虎节冠宗臣。\r\n灵椿上古身千载，一柱明堂力万钧。\r\n伐叛豹韬威尚凛，刊名金鼎铸来新。\r\n风谣四海占贤相，笑咏山川是主人。\r\n万里山河供气概，九秋鵰鹗入精神。\r\n光华稷契无穷誉，强健乔松不老身。\r\n坐锁熊罴瞻绣衮，燕居松鹤伴纶巾。\r\n只应便是神仙事，方丈蓬莱却未真。"
        },
        {
            "title": "潮水二首",
            "content": "水满清淮自在流，落花吹尽浪悠悠。\r\n总将春雨为春泪，未比思君一半愁。"
        },
        {
            "title": "送春",
            "content": "二年江上见春归，预想重来我未回。\r\n淹速世间谁料得，只应相遇且衔杯。"
        },
        {
            "title": "雨中晨起",
            "content": "端居多滞念，秋至一萧散。\r\n况兹炎凉异，微冷风雨旦。\r\n空山阴霭积，槭槭木声变。\r\n絺衣感轻单，素褐催补绽。\r\n泥行苦长须，买酒不可缓。\r\n洗盏自迎门，一杯聊自劝。"
        },
        {
            "title": "和即事",
            "content": "溪如圆堑木如城，鱼鸟从游信此情。\r\n啅雀踏枝飞尚袅，仰荷承雨侧还倾。\r\n弹琴废久重寻谱，种药求多旋记名。\r\n于世久判无妙策，直应归学老农耕。"
        },
        {
            "title": "七日晚同潘郎乘月到栾家观鹤问石生羚羊角偶",
            "content": "昨宵风月好，携手得吾人。\r\n南街访老鹤，夜扣主人门。\r\n入门未相见，清唳已可闻。\r\n见我展双翅，俯啄意甚驯。\r\n访药偶有之，初尚疑未真。\r\n今晨堕我前，获此万里珍。\r\n披图验良是，入药定有神。\r\n望兹以试方，辅此老病身。\r\n嗟我天所穷，一事百苦辛。\r\n兹游乃辄遂，造物良已仁。\r\n因歌遂成诗，往调柯山君。\r\n\r\n【注释】：【原题】：\r\n七日晚同潘郎乘月到栾家观鹤问石生羚羊角偶有之今惠角一对良真是也吾药遂成欣然作诗"
        },
        {
            "title": "八月十一日晨兴三首",
            "content": "江上秋阴合，柯山晓雨来。\r\n貂裘欲辞箧，纨扇已生埃。\r\n落叶湿相藉，晚花寒未开。\r\n殷勤探黄菊，九日泛清杯。"
        },
        {
            "title": "悼亡九首",
            "content": "新霜已重菊初残，半死梧桐泣井阑。\r\n可是神伤即无泪，哭多清血也应干。"
        },
        {
            "title": "十一月七日五首",
            "content": "寒暑添线衲，朝晡折足铛。\r\n无言病居士，面壁老胡僧。\r\n佛祖岂欺我，乾坤终有凭。\r\n穷年无一事，高卧醉腾腾。"
        },
        {
            "title": "和李二秀才",
            "content": "羡君年少盛游春，顾我无聊似厄陈。\r\n东市车牛泥到领，不劳举袂障京尘。"
        },
        {
            "title": "厄台寺三首",
            "content": "诸佛苍然照殿楹，园光明满自然灯。\r\n千年遗事无人问，馆后高眠久属僧。"
        },
        {
            "title": "依韵和晁十七落花二首",
            "content": "飞随风雨落随流，更有余红亦已休。\r\n杳杳天涯春物尽，可怜莺蝶不知愁。"
        },
        {
            "title": "次韵答存之",
            "content": "环堵萧然汝水隈，孤怀炯炯向谁开。\r\n青春不觉书边过，白发无端镜上来。\r\n祭灶请邻聊复尔，卖刀买犊岂难哉。\r\n故人休说封侯事，归钓江天有旧台。"
        },
        {
            "title": "洛水",
            "content": "洛水秋深碧如黛，乱石纵横泻鸣濑。\r\n清明见底不留尘，日射澄沙动玑贝。\r\n南山秋风已萧瑟，倒影上下迷空翠。\r\n何当载酒纵扁舟，一尺鲤鱼寒可鲙。"
        },
        {
            "title": "山雪",
            "content": "空中莽落索，晓雪遍平郊。\r\n霰急松鸣叶，声繁竹战梢。\r\n暮鸢饥啄屋，寒雉湿依茅。\r\n谁上梁王赋，淹留感鬓毛。"
        },
        {
            "title": "齐安春谣五绝",
            "content": "江头春泥妨踏春，闭门守春春着人。\r\n问春着人作何味，半酣美酒听韶钧。"
        },
        {
            "title": "和陈器之诗四首·吊连昌",
            "content": "广日西颓半明灭，长彗扫天流战血。\r\n六龙不复入东都，连昌已有狐狸穴。\r\n宫前茫茫洛阳路，汉甲胡兵几回度。\r\n火焚马蹴百战场，尽是尽时歌舞处。\r\n游魂不归宫树老，茂陵金玉人间宝。\r\n春耕迤逦上空山，夜磷青荧照秋草。\r\n女几巉巉青插天，东流洛水自潺湲。\r\n兴亡一觉繁华梦，只有山川似旧年。"
        },
        {
            "title": "同李十二醉饮王氏牡丹园二首",
            "content": "吹尽纷纷桃李尘，天香国艳一翻新。\r\n正过谷雨初晴日，分得西都大半春。\r\n旧态似推新艳好，红芳不似淡妆真。\r\n嗟予久得丘园意，何日相逢一幅巾。"
        },
        {
            "title": "冬日杂书六首",
            "content": "地僻秋将老，山深客未归。\r\n闭门朝对雨。搜箧冷添衣。\r\n图暗经阴画，琴昏在匣徽。\r\n妻孥惯山薮，不复问珠玑。"
        },
        {
            "title": "宿泗州戒坛院",
            "content": "楼上鸣钟门夜扃，风檐送雨入疏棂。\r\n老僧坐睡依深壁，童子持经守暗灯。\r\n千里尘埃长旅泊，五年忧患困侵凌。\r\n谁知避世天然子，一见禅翁便服膺。"
        },
        {
            "title": "寓陈杂诗十首",
            "content": "秦子死南海，旋骨还故墟。\r\n辛勤一生事，空得数编书。\r\n琅琅巧言语，玉佩联琼琚。\r\n知者能几人，憎者颇有余。\r\n书生事业薄，生世苦勤劬。\r\n持以待后世，何足润槁枯。\r\n兴怀及昔者，使我涕涟如。\r\n道路阻且长，悲哉违抚孤。"
        },
        {
            "title": "绝句九首",
            "content": "岁弊寒骄风落山，卧听园木怒涛翻。\r\n去年慈德门东雪，永夜宫郎喝探喧。"
        },
        {
            "title": "题东坡卜操作数后",
            "content": "空江月明鱼龙眠，月中孤鸿影翩翩。\r\n有人清吟立江边，葛巾藜杖眼窥天。\r\n夜凉月堕幽虫急，鸿影翘沙衣露湿。\r\n仙人采诗作步虚，玉皇饮之碧琳腴。"
        },
        {
            "title": "和苏适春雪八首",
            "content": "白帝阴兵严羽卫，汉皇老傅振须眉。\r\n撒盐飞絮浑粗俗，尽拨尘言赋好诗。"
        },
        {
            "title": "赠无咎以既见君子云胡不喜为韵八首八",
            "content": "南山缚虎师，肯顾世书字。\r\n扬眉哦楚喉，鼎畔倒侯喜。\r\n诗声一苍蝇，下到霹雳耳。\r\n庸庸老寻常，物外有奇伟。"
        },
        {
            "title": "新堂望樊山",
            "content": "幽人井臼两山间，邻里樵渔尽往还。\r\n兴发登临穷眼界，江南秀色碧云鬟。"
        },
        {
            "title": "梦至一园池藕花盛开水鸟飞鸣为作二小诗记之",
            "content": "平池秋水雨来深，无数红妆出岸阴。\r\n翠幕深藏知有意，白鸥相见本无心。"
        },
        {
            "title": "水阁二首",
            "content": "池水亭亭如有光，晓风清露点新妆。\r\n翠帷自障非游女，多谢经营白鹭郎。"
        },
        {
            "title": "次韵渊明饮酒诗：",
            "content": "我欲常饮酒，俗事苦夺之。\r\n饮酒不得醉，何如未饮时。\r\n颠倒众讥笑，佳处正在兹。\r\n念此虽杜门，浊醪日常持。\r\n出门惮应接，俗士不多情。\r\n对酒辄拜辞，好礼以求名。\r\n嗟嗟名几何，曷足善尔生。\r\n共处一泡中，倏忽风涛惊。\r\n好饮信无补，不饮亦何成。\r\n我久喜文词，思与鸿鹄飞。\r\n老来觉非是，念昔正可悲。\r\n买金铸杜康，百拜誓归依。\r\n晋陶与康伯，九原吾与归。\r\n涉世苦不谙，多病身早衰。\r\n惟有尊中酒，不与我心违。\r\n处乐非纵情，处静非避喧。\r\n豪夸与枯槁，彼各据一偏。\r\n悠然独乐处，在我不在山。\r\n羲皇迹已远，三酌呼可还。\r\n一罇每独睡，不待宾客言。\r\n所嗜人不得，一物百非是。\r\n犹有尊中酒，道胜无敢毁。\r\n彼哉讥谤者，诳口而信耳。\r\n当忧十八隔，罚此缪语绮。\r\n自庇无一椽，道人分半宅。\r\n屋西罗古殡，寒草无人迹。\r\n累累长与少，岂复待年百。\r\n鸦飞朝树疏，虫吊宵月白。\r\n平生或不饮，至此方知惜。\r\n曹参汉贤相，掾吏亦豪英。\r\n四海付醇酒，乃真知物情。\r\n亡秦余毒烈，一洗百壶倾。\r\n和气熏醉人，金革乃不鸣。\r\n卑卑谈治道，陋矣洛阳生。\r\n种树东檐下，雨来发幽姿。\r\n微阳动九地，光彩变新枝。\r\n荣衰一以异，枯槁易神奇。\r\n消息天使然，人工徒尔为。\r\n杜门沽酒饮，高悬吾马羁。\r\n里有好事者，我往◇辄开。\r\n我亦为之尽，每往亦开怀。\r\n尚虑数见厌，动作旬月乖。\r\n今晨起苦晚，独坐见乌栖。\r\n冬温雪作雨，里巷苦多泥。\r\n且复闭门坐，开巷理多谐。\r\n谁知无言中，独往不自迷。\r\n得意复终日，弭车不复回。\r\n弱岁慕世名，中年颇探道。\r\n世间无非苦，病死与生老。\r\n相寻无穷已，递代作荣槁。\r\n奇哉竺干书，百遍读愈好。\r\n污泥虽云浊，本不害吾宝。\r\n酒虽破净津，吾事在律表。\r\n昔尝罹厄疾，一卧辄踰时。\r\n念无所归咎，乃誓与酒辞。\r\n那知偶不死，持杯复饮兹。\r\n既饮辄为尽，快哉复何疑。\r\n神畅病自失，此说信不欺。\r\n药石伤天和，此方吾笑之。\r\n世间有醉乡，百世本一境。\r\n欲游不待驾，但畏足疾醒。\r\n其乡无限界，亦不阻岩岭。\r\n阴阳无疾疠，风俗尽箕颍。\r\n君往余请从，无待宵烛炳。\r\n酒尽辄起沽，耽然待酒至。\r\n呼儿挈樽杓，未酌兀已醉。\r\n譬如念醯醢，流液不待味。\r\n醉客失揖让，醉语少伦次。\r\n坐客皆摇头，知稀故我贵。\r\n儿童居宛丘，里巷昔所经。\r\n重来三十年，落魄竟何成。\r\n扣门问长老，主人多已更。\r\n萧萧城南道，松柏共坟庭。\r\n念此久兴叹，游不待鸡鸣。\r\n悠然且饮酒，聊以慰平生。\r\n岁晏霰雪集，客庭号北风。\r\n老人不复出，兀睡小斋中。\r\n忽然身且老，惜此岁时穷。\r\n一弛不再张，吾身如挂弓。\r\n渊明酒不足，种秫犹可得。\r\n无秫酒须求，时人嘲我惑。\r\n宁当且醉酣，慎勿疑通塞。\r\n但憎独醒人，岂有禁酒国。\r\n酩酊忘对言，满引常默默。\r\n乐天好饮者，少亦登贵仕。\r\n八年浔阳谪，学道乃忘己。\r\n与时虽寡怨，行己终有耻。\r\n抗言立朝廷，放志傲闾里。\r\n优游祸福间，出处皆可纪。\r\n乘流与偕逝，遇坎辄复止。\r\n酣歌尽百年，天理端可恃。\r\n吾知李太白，潇洒本天真。\r\n一饮三百杯，不问漓与醇。\r\n子云亦好饮，白发事亡新。\r\n奇穷易投阁，区区赋剧秦。\r\n两贤竟谁乐，千载同埃尘。\r\n平生自百懒，而独于酒勤。\r\n生事万缘疏，而独于酒亲。\r\n皇皇东家丘，隐者笑知津。\r\n我欲去即去，柴车不劳巾。\r\n但饮百年中，不愧饮酒人。"
        },
        {
            "title": "偶成二首",
            "content": "绿遍长安树，春归空隔年。\r\n愁多落花地，情远倚楼天。\r\n河汉昆仑外，苍龙北极天。\r\n老知玄有味，羞更赋神仙。"
        },
        {
            "title": "方丈小山",
            "content": "窗外幽轩数步宽，小山幽石对漓岏。\r\n说知老子婆娑意，且作僧房一衲看。"
        },
        {
            "title": "次韵张公远二首",
            "content": "襄王坐上微词客，子建车前步水妃。\r\n瞥过低鬟流盼处，争先含笑独来时。\r\n东边日下终无雨，阙上书时合有碑。\r\n肠断吴王烟水国，扁舟何日逐鸱夷。"
        },
        {
            "title": "次韵子夷兄弟十首",
            "content": "少年初入路，见谓醒日少。\r\n春风牡丹市，走马帽檐倒。\r\n知音君伯仲，骐骥与腰褭。\r\n五年复相逢，但怪酒盏小。"
        },
        {
            "title": "瓜洲谢李德载寄蜂儿木瓜笔",
            "content": "瓜洲萧索秋江渚，西风江岸残红舞。\r\n津亭永夜守青灯，客睡朦胧听江雨。\r\n青罇晓酌遣怀抱，但恨郁郁将谁语。\r\n敲门忽得故人书，洗手开缄见眉宇。\r\n蜂儿肥腻愈风痹，木瓜甘酸轻病股。\r\n铦锋皓管见还愧，老去笔砚生尘土。\r\n北归飘泊亦何事，篙工已束横江橹。\r\n天寒应客太昊墟，当遣何人具鸡黍。"
        },
        {
            "title": "吕尉醉中索诗为别",
            "content": "吾友吕子者，其人艺且文。\r\n何侯绿沉枪，颜皋弓六钧。\r\n勿谓豪少年，诗书精讨论。\r\n文词踵骚雅，岂但惊庸人。\r\n群儿事膏沐，炫粥倚市门。\r\n汲汲恐不售，惟忧货非珍。\r\n子独抱奇璞，九袭包衣巾。\r\n尘埃自蒙垢，但畏人知闻。\r\n区区事边幅，碌碌随俗尘。\r\n顾我未免此，深惭非子伦。\r\n离别可奈何，高歌倒清尊。\r\n愿子重辉光，去去翔青云。"
        },
        {
            "title": "读史二首",
            "content": "区区奸智终何补，不悟身犹弄伎儿。\r\n蛇断楚郊秦未觉，鬼谋曹社梦先知。"
        },
        {
            "title": "七言",
            "content": "飞鸿归尽燕将还，亭院深沉人倚栏。\r\n斜搭秋千寒食雨，已黄柳柳暮春寒。\r\n密球杏萼红如糁，半落梅花香未残。\r\n人世年年非旧事，感时惟有泪丸澜。"
        },
        {
            "title": "秋怀十首",
            "content": "岁暮无所为，官门聊饮酒。\r\n家贫乏肴果，撷蔬不盈手。\r\n要归一醉尔，宁复计薄厚。\r\n颓然几案间，樗散忘宇宙。\r\n古来痛饮人，可是耽醇酎。\r\n由来困寂寞，聊此娱昏昼。\r\n纷纷眼前物，泯泯胸中垢。\r\n当其暂忘去，快若免介胄。\r\n萧萧风入檐，皎皎月当牖。\r\n歌罢兴已阑，感叹还搔首。"
        },
        {
            "title": "冬日书事二首",
            "content": "草草漫翁居，心安知有余。\r\n风高收野潦，霜晚足园蔬。\r\n宿火温茶箧，明灯转素书。\r\n御冬无旨蓄，渍药酒盈壶。"
        },
        {
            "title": "夏日七首",
            "content": "野水弯环夏木森，清蝉晚噪碧云深。\r\n扁舟两桨谁家子，万里江湖此日心。"
        },
        {
            "title": "贫病投劾乞补外官亲友问者以诗答之",
            "content": "卑如扬子官执戟，贫似玉川居洛阳。\r\n不敢弯弓轻妄射，争如覆被逐山郎。"
        },
        {
            "title": "二月词",
            "content": "滚风画幕长廊静，帘下人眠初日永。\r\n嘤嘤不动采花蜂，夜来露重蔷薇冷。\r\n芳草长时寒食天，红墙低处见秋千。\r\n人家无事鸡犬闲，日暮芳郊留醉眠。"
        },
        {
            "title": "无题二首",
            "content": "晚起清秋一枕凉，四檐鸣雨下淋浪。\r\n竹笼烧药时添火，书榻焚香却闭房。"
        },
        {
            "title": "送梅子明通判余杭",
            "content": "东南山水窟，钱塘吴越都。\r\n吾人神仙后，厌直承明庐。\r\n一舸去莫挽，落帆风月湖。\r\n蹁跹青衿子，能诵先生书。\r\n借问太守谁，子云蜀名儒。\r\n家有王阳金，清商奏箫竽。\r\n相逢不妨饮，坐啸治有余。\r\n遥知子还日，未厌浙江鱼。"
        },
        {
            "title": "万松亭有感",
            "content": "微雨湿青松，松间多好风。\r\n翠光浓欲滴，对舞千蛟龙。\r\n可惜青玉钗，道边委蒿蓬。\r\n幽人不汝弃，应有绿毛翁。"
        },
        {
            "title": "读唐书二首",
            "content": "二张挟嬖宠，声势各滔天。\r\n蛇鼠依城社，自谓终千年。\r\n天道恶满盈，五龙忽腾骞。\r\n断头谁救汝，猳豚尸道边。\r\n击狗不击首，反噬理必然。\r\n智勇忽迷方，脱匣授龙泉。\r\n区区薛季昶，先事仅能言。\r\n留祸启临淄，败谋岂非天。"
        },
        {
            "title": "岁暮书事十二首",
            "content": "陈叶不肯堕，冻醪凝未融。\r\n寒林晴有影，霜日冷无风。\r\n许国片心壮，劳生双鬓蓬。\r\n功名任愚智，万事古今同。"
        },
        {
            "title": "晚步灵寿寺后二首",
            "content": "秋城草树欲黄昏，微径新晴菜甲新。\r\n便好灌园从老圃，此怀原是汉阴人。"
        },
        {
            "title": "寿安怀古",
            "content": "萧王积甲事空传，子晋吹笙去不还。\r\n千里荒芜山色在，百年兴废水声间。\r\n雉飞陇麦新耕地，花落丛祠旧战关。\r\n旅宦远游仍吊古，苦无樽酒奈愁颜。"
        },
        {
            "title": "赠无咎以既见君子云胡不喜为韵八首",
            "content": "诗坛李杜后，黄子擅奇勋。\r\n平生执羁靮，开府与参军。\r\n举诗秉笔徒，吟哦谩云云。\r\n安知握奇律，一字有风云。"
        },
        {
            "title": "大雨十日不止五月十八日晚始霁",
            "content": "昊穹忽悔祸，淫雨霁今夕。\r\n峰岭舒紫翠，云天丽金碧。\r\n深蛙鸣远汪，凉叶坠余滴。\r\n漏屋百不忧，宵眠始安席。"
        },
        {
            "title": "读吴怡诗卷二首",
            "content": "罗田春动雪消初，主簿清诗雪不如。\r\n休学风骚穷事业，花前莫负古铜壶。"
        },
        {
            "title": "乍晴二首",
            "content": "虹长饮雨川无滴，苹末生风沼有波。\r\n一扫烟云不知处，夜天如水泻银河。"
        },
        {
            "title": "小雨",
            "content": "稍稍阴霭集，萧肃春寒生。\r\n窗灯耿初照，小雨细无声。\r\n还来就温炉，依然有故情。\r\n燕坐悄无语，军城递远更。"
        },
        {
            "title": "题壁",
            "content": "命驾欲诣客，欲去复迟迟。\r\n事幸无甚急，何用劳驱驰。\r\n家贫幸有酒，亦略具鲜肥。\r\n且复东窗下，高歌醉而嬉。"
        },
        {
            "title": "道士矶",
            "content": "匡庐奠九江，苗裔遍南服。\r\n横江蔽原野，内外实一族。\r\n危矶插江生，石色擘青玉。\r\n蛟龙穴乱石，猱玃在乔木。\r\n我行季冬月，江迹在山腹。\r\n扁舟如镜面，清净不可触。\r\n跻攀既不可，千古长幽独。\r\n缅想邃古初，巢居戒樵牧。"
        },
        {
            "title": "春日杂诗六首",
            "content": "三月行复至，青春坐侵寻。\r\n飞花去寂寂，新叶来骎骎。\r\n白日照芳草，荒园乱鸣禽。\r\n朱颜任自老，安事累吾心。"
        },
        {
            "title": "大榆",
            "content": "高榆百余年，其大数十围。\r\n修柯遏云日，老枿干虹霓。\r\n嗟尔拥肿材，大匠已见遗。\r\n何人失翦伐，养此顽钝姿。\r\n夏叶穴虫蚁，繁柯蔽凉飔。\r\n寒凭烈风怒，号白陵冬曦。\r\n鸾凤不女巢，所藏鸦与鸱。\r\n吾宁爱弹射，念尔不适宜。\r\n蟠据起墙屋，斧斤谅难施。\r\n去恶不慎微，既成安可追。"
        },
        {
            "title": "一日复一日",
            "content": "一日复一日，炎凉行一周。\r\n异乡犹在望，白发久生头。\r\n且看寻橦技，休怀失马忧。\r\n天公有至信，万古一春秋。"
        },
        {
            "title": "游园",
            "content": "病来久不上层台，窗有蛛丝径有苔。\r\n为报园花莫惆怅，故教太守及春来。"
        },
        {
            "title": "送杨念行监簿侍行赴鄂渚",
            "content": "楚天南去水冥冥，鄂渚悠悠到几程。\r\n京洛信稀千里隔，江湖春尽一帆轻。\r\n莫辞送别青春满，会是相逢白发生。\r\n饱读诗书取卿相，不应如我老无成。"
        },
        {
            "title": "杂题二首",
            "content": "寒雨萧萧桐叶惊，浪浪还作夜阶声。\r\n西风忽起幽人觉，枕簟凉时向五更。"
        },
        {
            "title": "和苏适春雪八首",
            "content": "山中景物最幽奇，只欠夫君为赋诗。\r\n长忆东风吹女几，琼瑶交贯碧◇璃。"
        },
        {
            "title": "次韵子夷兄弟十首",
            "content": "金马聊代耕，浅郎亦为官。\r\n何必歌五噫，遭非如伯鸾。\r\n物生各自遂，萧艾与芝兰。\r\n诗人亦多事，屑屑计鹑貆。"
        },
        {
            "title": "感春三首",
            "content": "梅梢柳眼弄春娇，云暖南山腊雪消。\r\n近郭樵渔成野市，远村箫鼓隔溪桥。"
        },
        {
            "title": "十月十二日夜务宿寄内",
            "content": "夜寒欺老人，展转睡不足。\r\n长年怕为客，况此空斋宿。\r\n嗈嗈度云雁，瑟瑟受霜竹。\r\n冻骹冷如植，未觉重衾燠。\r\n天明起盥栉，淡日初照屋。\r\n寄声家具酒，买鱼烹雁鹜。"
        },
        {
            "title": "殷浩",
            "content": "田野高风过有熏，庙堂经画竟无闻。\r\n固应竹马思元子，江左兴亡不在君。"
        },
        {
            "title": "秋思",
            "content": "故人陈迹生蛛网，古殿苔深叠绿缯。\r\n檐雨晚秋鸣槁叶，窗风深夜触孤灯。"
        },
        {
            "title": "赠晁二：{走笔约无咎同赴大尹龙图四丈羔酒",
            "content": "昔者与兄城南邻，未省一日不相亲。\r\n谁令僦舍得契阔，此事我每怀古人。\r\n逾旬寒热不可说，遍体戢戢生赤鳞。\r\n是身非有病亦幻，调御未伏犹酸辛。\r\n布衾蒙头但欲睡，瞥见檐雪如飞尘。\r\n岂无杯杓与酬酢，口舌未肯亲芳醇。\r\n平生相逢百不问，斗酒倒尽才逡巡。\r\n崎岖行世得皆妄，嵬峨就醉事最真。\r\n残年峥嵘欲无日，晴云浩荡已有春。\r\n柳黄梅破最佳绝，京兆羔酒仍殷懃。\r\n\r\n【注释】：【原题】：\r\n赠晁二：{走笔约无咎同赴大尹龙图四丈羔酒之集}"
        },
        {
            "title": "鹎鵊词",
            "content": "树头玄衣郎，神爽声复清。\r\n睡先万目觉，起对残月星。\r\n悯世耽睡昏，体秽神不灵。\r\n招使离衽席，啼呼每丁宁。\r\n幽人最怜汝，未旦起坐听。\r\n荒山多嘉树，春尽故园情。"
        },
        {
            "title": "岁暮叹三首",
            "content": "寥寥野空禾黍荒，北风日夜鸣空桑。\r\n南山碧天青不极，渺渺洛水东流长。\r\n山空水寒行客少，鸿雁飞急天初霜。\r\n萧萧穷谷岁已晚，嗟我再补冬衣裳。"
        },
        {
            "title": "和慎思与文潜无咎对榻夜话达旦",
            "content": "灯花昨夜已分明，更听朝檐喜鹊声。\r\n明日朱门闭空馆，秋风骏马大梁城。"
        },
        {
            "title": "西湖三首",
            "content": "一曲清池柳岸风，长苗新稻短蒲茸。\r\n功名由命何须问，幸有沧浪作钓翁。"
        },
        {
            "title": "句",
            "content": "逢君金华宴，正味百花仙"
        },
        {
            "title": "三更",
            "content": "三更月晕合，定知明日雨。\r\n开门已萧飒，寒气侵庭宇。\r\n东风变凄凛，闭户思室处。\r\n赖兹尊有酒，细酌供燕语。\r\n斗杓行指卯，虽寒能几许。\r\n惟应园林好，新霁千花吐。"
        },
        {
            "title": "效白体赠杨补之",
            "content": "青衫居士断荤血，一榻萧然如在山。\r\n堂下黄花惊岁晚，尊中绿酒觉官闲。\r\n胸中已了一事大，镜里莫惊两鬓斑。\r\n我亦久怀伊洛兴，烦君先为卜禅关。"
        },
        {
            "title": "范参军挽词",
            "content": "力学志不就，多才宦可嗟。\r\n生平叔知己，身后妇成家。\r\n温洛新阡茂，东吴庆系赊。\r\n功名付儿子，文史旧生涯。"
        },
        {
            "title": "题洛尾亭二首",
            "content": "洛尾亭边淮汴交，来波去浪恨迢迢。\r\n无端更洒黄昏雨，吹作春愁不肯消。"
        },
        {
            "title": "赠僧介然",
            "content": "寒窗写就白云篇，客至研茶手自煎。\r\n儒佛故应同是道，诗书本是不妨禅。\r\n长松千尺巢云鹤，寒峤三更啸月猿。\r\n请以篇章为佛事，要观半偈走人天。"
        },
        {
            "title": "赠李德载二首",
            "content": "长翁波涛万顷陂，少翁巉秀千寻麓。\r\n黄郎萧萧日下鹤，陈子峭峭霜中竹。\r\n秦文蒨藻舒桃李，晁论峥嵘走金玉。\r\n六公文字满人间，君欲高飞附鸿鹄。"
        },
        {
            "title": "春望",
            "content": "暖日晴熏草，清淮阔浸天。\r\n地卑连远水，城废入春田。\r\n目极风灯外，愁悬泪脸边。\r\n人生苦多感，花柳自年年。"
        },
        {
            "title": "归马二首",
            "content": "萧萧霜鬓独惊秋，病眼天边暮倚楼。\r\n已老冯唐犹不遇，思归庾信正多愁。\r\n溪通积雨流方壮，山入重云翠未休。\r\n一梦淮南经岁别，菊林还向洛阳浮。"
        },
        {
            "title": "与潘仲达二首",
            "content": "东风沛甘雨，百物一时好。\r\n江南桃李尽，红紫到百草。\r\n道傍负担子，寒食归祭祷。\r\n今我淮上丘，三年不躬扫。"
        },
        {
            "title": "和北寺",
            "content": "寺倚苍崖古，僧闲昼掩扉。\r\n晓云辞岭去，夕鸟占林归。\r\n悟理观旛动，临风想锡飞。\r\n寄怀玄观外，更觉此生微。"
        },
        {
            "title": "柘城道中",
            "content": "欲雪日易晚，不寒风更清。\r\n崩桥断官路，积水入空城。\r\n屏翳野初烧，降丘民始耕。\r\n冬晖疾如马，汲汲暝犹征。"
        },
        {
            "title": "休日同宋遐叔诣法云遇李公择黄鲁直公择烹赐",
            "content": "休日不造请，出游贤友同。\r\n城南上人者，宴坐花雨中。\r\n金貌散香雾，宝铎韵天风。\r\n鸟语演宝相，饭香悟真空，\r\n尚书三二客，净社继雷宗。\r\n黄子发锦囊，句有造物功。\r\n握中一寸煤，海外千年松。\r\n谁降午睡魔，赐茗屠团龙。\r\n晁子卧城西，咫尺不可逢。\r\n岂无坐中客，终觉少此公。\r\n归帽见新月，扑衫暮尘红。\r\n困眠有余想，却听寺楼钟。\r\n\r\n【注释】：【原题】：\r\n休日同宋遐叔诣法云遇李公择黄鲁直公择烹赐茗出高丽盘龙墨鲁直出近作数诗皆奇绝坐中怀无咎有作呈鲁直遐叔"
        },
        {
            "title": "朱云",
            "content": "直言请剑斩安昌，勿谓朱游只素狂。\r\n君看汉家文景业，张侯能以一言亡。"
        },
        {
            "title": "冒雨归饮酒",
            "content": "密雨集春庭，花含晓气清。\r\n喜倾烧酒酽，更御暑衣轻。\r\n老惜春无日，穷欣岁有成。\r\n杖藜园径晓，坐见小池平。"
        },
        {
            "title": "冬怀二首",
            "content": "山阳贤者有徐子，亲没十年哀不已。\r\n精诚感天天为悲，甘露常沾坟树枝。\r\n徐子行年过五十，衣不披体常苦饥。\r\n天公盍使少富足，甘露万斛真何为。\r\n虚恩浮惠天犹尔，安得世人无巧伪。"
        },
        {
            "title": "新开北原",
            "content": "山深草木多，春夏废翦剔。\r\n北原有高溪，经岁不蹑屐。\r\n阴根走重险，飞蔓密如织。\r\n交柯不容鸟，老枿顽若石。\r\n由兹废登眺，幽致莽萧瑟。\r\n杖藜每独往，驻立为叹息。\r\n穷秋九月衰，霜过万叶赤。\r\n北风始驱除，蒙翳遭搏击。\r\n乘时集吾徒，斤斧必谨饬。\r\n攀缘穷翦伐，上下恣搜剔。\r\n霜芒落劲节，巨劚剖坚植。\r\n蛟龙脱鳞须，犀兕遗骨革。\r\n薪蒸不足道，椽栋固委积。\r\n纷纭一日劳，既暮岩薮辟。\r\n寒篁露幽翠，佳木呈秀色。\r\n高台忽平敞，快步失荆棘。\r\n巉巉女几峰，次第见晴碧。\r\n遥村暮烟合，乌鸟寒寂历。\r\n纵横目前景，指顾归咫尺。\r\n兹焉遂忘返，渐可携尊席。\r\n人间有能事，功效在勤力。\r\n恶深当痛治，秽尽善斯得。\r\n经年滞穷谷，庶以娱朝夕。\r\n题诗寄初终，抚事心有激。"
        },
        {
            "title": "苍浪",
            "content": "苍浪鬓发一衰翁，何事年来到骨穷。\r\n魑魅何常居四裔，自怜放逐尚无功。"
        },
        {
            "title": "再谢周颙之句",
            "content": "烟飞小玉吴王国，柳暗朱楼铁壅城。\r\n见说周颙经案外，亦闻荀粲并床声。"
        },
        {
            "title": "送子野大夫罢兖倅归汶上",
            "content": "爱君读览老不衰，日日早起先鸣鸡。\r\n白头未蒙国士知，佐郡秩满寂寞归。\r\n我辞魑魅得一麾，逢君话旧相嗟咨。\r\n几年东壁无光辉，不知武库实在兹。\r\n上书荐君非我职，临分一醉当无辞。"
        },
        {
            "title": "谒蒋帝祠过钟山下二首",
            "content": "溶溶野水戏凫鹥，垄麦初长午景迟。\r\n尽日绿杨闲照水，临风自爱好腰支。"
        },
        {
            "title": "读太白感兴拟作二首",
            "content": "陈王本无赖，少与美人期。\r\n蛾眉作秽血，蛊鬼尚何知。\r\n乃复结绸缪，伫车心伤悲。\r\n幻灭犹欲取，哀哉一痴儿。\r\n千年化异物，双作鸳鸯飞。\r\n终然随大化，飘荡今何之。"
        },
        {
            "title": "端居二首",
            "content": "余寒羞老木，惨淡气未平。\r\n平国富车马，士女竞新正。\r\n风埃息九陌，纨绮艳重城。\r\n灯稀夕烟车，斗转夜寒生。\r\n倚楹复何待，依依空复情。"
        },
        {
            "title": "有感二绝",
            "content": "日暇凝云去复还，晚风不动自清寒。\r\n可怜庭雪无人扫，斜占墙阴独未残。"
        },
        {
            "title": "感秋三绝",
            "content": "楚天未白转星河，楼角先吹出寒歌。\r\n长愧侵床五更月，殷勤无计谢姮娥。"
        },
        {
            "title": "发金陵折柳亭二首",
            "content": "瞿昙昔教我，林下一宵行。\r\n何事春江上，依依作俗情。"
        },
        {
            "title": "感遇二十五首",
            "content": "唐皇欲丧乱，豺虎依山丘。\r\n君王信李训，玉殿行戈矛。\r\n系狗不系首，遭噬血横流。\r\n堂堂赞皇公，委弃不与谋。"
        },
        {
            "title": "双凫",
            "content": "双凫元自白，况乃小池清。\r\n逐伴知身洁，当庭独眼明。\r\n暖沙晴共戏，寒渚夜多惊。\r\n何事秋风起，轩然向主鸣。"
        },
        {
            "title": "十月二十二日晚作三首",
            "content": "蓬万无奥处，北风利戈鋋。\r\n空炉有微火，且复与周旋。\r\n酒隐柴桑叟，醉吟渭上贤。\r\n二士忽已远，遗风载陈编。"
        },
        {
            "title": "悼亡九首",
            "content": "山僧老去久忘情，笑我多悲白发生。\r\n为道人间具烦恼，早来林下共修行。"
        },
        {
            "title": "暮春奉女兄弟集宴堂",
            "content": "晨晖丽花柳，流水滟池塘。\r\n暮春渐暄燠，华构肃朝凉。\r\n使君簿领暇，亦复陈壶觞。\r\n班坐岂异人，骨肉皆欢康。\r\n遥山出远翠，远水明斜阳。\r\n欢言不期醉，淡泊味何长。"
        },
        {
            "title": "叙十五日事",
            "content": "五更闻钟自惊起，坐守残灯具冠履。\r\n昏昏睡眼正团花，独爱当庭月如水。\r\n强驱睡味谁不仁，漠漠黑甜留两眦。\r\n忽惊左掖涨风埃，已起上阁锵环佩。\r\n平明原庙焕金碧，饥投散幕走寒饵。\r\n纷纷仆仆酸两胫，肉食当然贱何事。\r\n走马回家百不问，扫榻伸腰真有味。\r\n起来炊熟日亭午，槐叶新成庭覆翠。\r\n翻书弄翰老自笑，饱食安眠计难遂。\r\n古来高士不入城，肯听鸡鸣踏朝市。"
        },
        {
            "title": "洛岸春行二首",
            "content": "溪上映人杨柳黄，满溪流水碧泱泱。\r\n凭君莫向溪南望，春草春风能断肠。"
        },
        {
            "title": "长安仲春二首",
            "content": "长安仲春七日风，苍茫顿撼天地同。\r\n应门缥阙岌欲动，况我穷巷连蒿蓬。\r\n暮寒卷雪连芳草，平门万屋青城缟。\r\n无言桃李终默默，得势泥涂常浩浩。\r\n夕晖入屋人气活，劳苦羲和间何阔。\r\n斗杓东指令未行，要使烛龙聊泼刺。"
        },
        {
            "title": "木芙蓉菊花盛开",
            "content": "空山岑寂何所有，晚菊芙蓉相对幽。\r\n伴我悠悠过闲日，怜渠灼灼媚穷秋。\r\n清香但欲持供佛，醉舞何妨插满头。\r\n此生萍梗难前料，知复明年相见不"
        },
        {
            "title": "宿潘君草堂闻蛙声二首",
            "content": "孤村足雨菰蒲合，只有群蛙噪满陂。\r\n我亦闲来无鼓吹，不烦通夕短长吹。"
        },
        {
            "title": "株林",
            "content": "九寡奔亡一老姬，白头蛮叟嬖西施。\r\n二公费尽平生事，深屋婵娟世得知。"
        },
        {
            "title": "发安化回望黄州山",
            "content": "流落江湖四见春，天恩复与两朱轮。\r\n几年鱼鸟真相得，从此江山是故人。\r\n碧落已瞻新日月，故园好在旧交亲。\r\n此生已免嘲伧父，莫避北风京凉尘。"
        },
        {
            "title": "怀金陵三首",
            "content": "曾作金陵烂漫游，北归尘土变衣裘。\r\n芰荷声里孤舟雨，卧入江南第一州。"
        },
        {
            "title": "怀金陵三首",
            "content": "璧月琼枝不复论，秦淮半已掠荒榛。\r\n清溪天水相澄映，便是临春阁上魂。"
        },
        {
            "title": "怀金陵三首",
            "content": "此君堂后青苍玉，别后何曾寄一声。\r\n想见秦淮月堂下，西风吹浪拍堤平。"
        },
        {
            "title": "和周廉彦",
            "content": "天光不动晚云垂，芳草初长衬马蹄。\r\n新月已生飞鸟外，落霞更在夕阳西。\r\n花开有客时携酒，门冷无车出畏泥。\r\n修禊洛滨期一醉，天津春浪绿浮堤。"
        },
        {
            "title": "田家",
            "content": "门外青流系野船，白杨红槿短篱边。\r\n旱蝗千里秋田净，野秫萧萧八月天。\r\n\r\n【注释】：【注释】：这首诗写农村旱蝗灾情。村里不见人影，田里不见庄稼。八月的田中本来应该稻谷累累，现在却一片荒凉\r\n，只有野草了。\r\n【解释】①青流--河水，②红槿--一种野生灌木，常种在宅前屋后。这两句写村里的荒凉景象。③野秫\r\n--野高梁。这两句描写田野荒芜，庄稼没有收成。"
        },
        {
            "title": "书寺中所见四首",
            "content": "闲里光阴最好，病多谈笑无多。\r\n梦幻世间种种，楞枷卷里消磨。"
        },
        {
            "title": "次韵邠老见贻",
            "content": "已嗟肮脏倚门边，况复归来灶不烟。\r\n观国未书攀桂籍，还家却上过淮船。\r\n瑰奇难售真当尔，凿枘相遭亦偶然。\r\n未死此生谁料得，见将见在斗尊前。"
        },
        {
            "title": "秋日登海州乘槎亭",
            "content": "海上西风八月凉，乘槎亭外水茫茫。\r\n人家日暖樵渔乐，山路秋晴松柏香。\r\n隔水飞来鸿阵阔，趁潮归去橹声忙。\r\n蓬莱方丈知何处，烟浪参差在夕阳。"
        },
        {
            "title": "海州道中二首",
            "content": "孤舟夜行秋水广，秋风满帆不摇浆。\r\n荒田寂寂无人声，水边跳鱼翻水响。\r\n河边守罾茅作屋，罾头月明人夜宿。\r\n船中客觉天未明，谁家鞭牛登陇声。"
        },
        {
            "title": "赴官寿安泛汴二首",
            "content": "落泊云随宿雨开，西风似与早寒催。\r\n晓天雁起平沙去，霜岸风鸣败叶来。\r\n扰扰劳生移岁月，纷纷过眼旋尘埃。\r\n求田问舍真良策，功业应须与命偕。"
        },
        {
            "title": "梅花",
            "content": "北风万木正苍苍，独占新春第一芳。\r\n调鼎自期终有实，论花天下更无香。\r\n月娥服御无非素，玉女精神不尚妆。\r\n洛岸苦寒相见晚，晓来魂梦到江乡。"
        },
        {
            "title": "夏日三首",
            "content": "枣径瓜畦经雨凉，白衫乌帽野人装。\r\n幽花避日房房敛，翠树含风叶叶香。\r\n养拙久拚藏姓氏，致身安事巧文章。\r\n汉庭卿相皆豪俊，不遇何妨白发郎。"
        },
        {
            "title": "夏日三首",
            "content": "黄帘翠幕断飞蝇，午影当轩睡未兴。\r\n枕稳海鱼鑴紫石，扇凉山雪画青缯。\r\n廊阴日转雕栏树，坐冷风生玉碗冰。\r\n满案诗书尘蠹甚，故应疏懒过炎蒸。"
        },
        {
            "title": "春日书事",
            "content": "虫飞丝堕两悠扬，人意迟迟日共长。\r\n春草满庭门寂寂，数棂窗日挂空堂。"
        },
        {
            "title": "有感三首",
            "content": "南风霏霏麦花落，豆田漠漠初垂角。\r\n山边夜半一犁雨，田父高歌待收获。\r\n雨多萧萧蚕簇寒，蚕妇低眉忧茧单。\r\n人生多求复多怨，天工仈尔良独难。"
        },
        {
            "title": "有感三首",
            "content": "群儿鞭苔学官府，翁怜痴儿傍笑侮。\r\n翁出坐曹鞭复呵，贤于群儿能几何。\r\n儿曹相鞭以为戏，翁怒鞭人血流地。\r\n等为戏剧谁后先，我笑谓翁儿更贤。"
        },
        {
            "title": "有感三首",
            "content": "郁城本自贰师谋，骑士拔剑犹封候。\r\n董生明经守正直，白首区区相侯国。\r\n参差世事足嗟叹，我笑群儿较目前。\r\n可能董子之荣辱，乃在封侯得失间。"
        },
        {
            "title": "赴官寿安泛汴二首",
            "content": "西来秋兴日萧条，昨夜新霜缉缊袍。\r\n开遍菊花残蕊尽，落余寒水旧痕高。\r\n萧萧官树皆黄叶，处处村旗有浊醪。\r\n老补一官西入洛，幸闻山水颇风骚。"
        },
        {
            "title": "夏日三首",
            "content": "长夏江村风日清，檐牙燕雀已生成。\r\n蝶衣晒粉花枝午，蛛网添丝屋角晴。\r\n落落疏帘邀月影，嘈嘈虚枕纳溪声。\r\n久拚两鬓如霜雪，直欲樵渔过此生。"
        },
        {
            "title": "劳歌",
            "content": "暑天三月元无雨，云头不合惟飞土。\r\n深堂无人午睡余，欲动儿先汗如雨。\r\n忽怜长街负重民，筋骸长彀十石弩。\r\n半衲遮背是生涯，以力受金饱儿女。\r\n人家牛马系高木，惟恐牛躯犯炎酷。\r\n天工作民良久艰，谁知不如牛马福。"
        },
        {
            "title": "感春十三首",
            "content": "沈阴涉春仲，积潦断行迹。\r\n浮云起南山，商羊未休息。\r\n壅涸无宿滞，芬芳有新摘。\r\n灯明休间齐，鸟静山霭夕。\r\n浊醪足斟酌，野杞柔可食。\r\n瑶簪脱雏笋，玉缕剸肥鲫。\r\n冥怀默有契，玩理方自得。\r\n庶几达人风，持用慰寂默。"
        },
        {
            "title": "感春十三首",
            "content": "高台面南山，独立望空阔。\r\n东风悠然来，吹我鬓中发。\r\n独游动远思，览物念所悦。\r\n伊人在千里，山水不可越。\r\n玉音坐契阔，容华有消歇。\r\n悲哉音莫致，杂佩空自结。\r\n群飞云间鸿，北羽俨成列。\r\n爱日崇令德，嘉好当无绝。"
        },
        {
            "title": "感春十三首",
            "content": "仲春渐燠沐，摅散常远步。\r\n独穿林下蹊，斜转竹间屿。\r\n鸣泉竞漱石，迸笋或妨路。\r\n吹衣信和风，濯足解双履。\r\n深行意益惬，默坐憩亦屡。\r\n野花迎客来，啼鸟惊我去。\r\n群鸣投树鸦，独下过溪鹭。\r\n晴霞送斜日，历历星已布。\r\n娟娟新月弯，稍稍山已暮。\r\n用此遣朝昏，谁谓非尺素。"
        },
        {
            "title": "感春十三首",
            "content": "漫漫东风来，吹此庭前樱。\r\n累累缀葩萼，华采日鲜明。\r\n朝阳助辉烁，好鸟亦和鸣。\r\n起行不自得，节物伤我情。\r\n皇天分四时，寒暑无暂停。\r\n悠然一气耳，不与人事争。\r\n方春感芬敷，秋复惜其零。\r\n一年能几何，方寸不暂平。\r\n念此自知妄，放歌遂遗形。\r\n达人傲天壤，儿女徒咿嘤。"
        },
        {
            "title": "感春十三首",
            "content": "嗟余尉穷县，端坐百无虑。\r\n幸兹岁丰穰，庶息尘埃步。\r\n乘间策羸马，莽莽出门去。\r\n田原亦可悦，农事蔼方布。\r\n还家有诗书，客至具鸡黍。\r\n勿复叹远游，人生孰非寓。"
        },
        {
            "title": "感春十三首",
            "content": "浮云起南山，冉冉朝复雨。\r\n苍鸠鸣竹间，两两自相语。\r\n老农城中归，沽酒饮其妇。\r\n共言今年麦，新绿已映土。\r\n去年一尺雪，新泽至已屡。\r\n丰年坐可待，春服行欲补。"
        },
        {
            "title": "感春十三首",
            "content": "夜醉朝未醒，披衣步南堂。\r\n折彼晓树花，嗅此凝露香。\r\n好鸟鸣我林，声如韵风篁。\r\n娟娟屋外杏，顾我如窥墙。\r\n物色岂不好，人情独何伤。\r\n思我二三子，各限天一方。\r\n无鬐不可游，无羽不可翔。\r\n耿耿千里心，箕昴互相望。\r\n结交古所重，义合不能忘。\r\n离别可奈何，还归举予觞。"
        },
        {
            "title": "感春十三首",
            "content": "南山如佳人，秀色慰我思。\r\n微风从东来，清洛摇春漪。\r\n驱马出门去，悠悠踏长堤。\r\n暖日丽花草，微云渡南溪。\r\n高丘者谁子，断裂岗前碑。\r\n当年岂不伟，泯泯今谁知。\r\n老翁驱牛耕，坟草半已犁。\r\n功名但若此，达士观如遗。\r\n饮酒复饮酒，劝君无复辞。\r\n人生百无益，惟有饮庶几。"
        },
        {
            "title": "感春十三首",
            "content": "长啸视天壤，手抚白玉琴。\r\n一抚再三叹，谁哉知我音。\r\n翩翩媚俗子，一仰复一沉。\r\n灵凤翔九霄，不顾蒿下禽。\r\n择食无果腹，贪藏有良金。\r\n岂无得与失，两各行其心。\r\n穷通亦有命，荣辱迭相寻。\r\n躬耕傥未辍，聊为梁父吟。"
        },
        {
            "title": "感春十三首",
            "content": "寒池冬不流，落叶塞泉罅。\r\n东风日夕来，春色到山舍。\r\n杖藜遶东溪，流水清可架。\r\n叠石引之来，潺潺到深夜。\r\n平栏朝可监，倒影见亭榭。\r\n清风起修篁，翠鸟亦来下。\r\n天和人意舒，春暖景物姹。\r\n歌此濯缨诗，尘埃欲高谢。"
        },
        {
            "title": "感春十三首",
            "content": "春郊草木明，秀色如可揽。\r\n雨余尘埃少，信马不知远。\r\n黄乱高柳轻，绿铺新麦短。\r\n南山逼人来，涨洛清漫漫。\r\n人家寒食近，桃李暖将绽。\r\n年丰妇子乐，日出牛羊散。\r\n携酒莫辞贫，东风花欲烂。"
        },
        {
            "title": "海州道中二首",
            "content": "秋野苍苍秋日黄，黄蒿满田苍耳长。\r\n草虫咿咿鸣复咽，一秋雨多水满辙。\r\n渡头鸣舂村径斜，悠悠小蝶飞豆花。\r\n逃屋无人草满家，累累秋蔓悬寒瓜。"
        },
        {
            "title": "绝句",
            "content": "亭亭画舸系春潭，直待行人酒半酣。\r\n不管烟波与风雨，载将离恨过江南。"
        },
        {
            "title": "失调名",
            "content": "手把合欢彩索，殷勤微笑殢檀郎。低低告，不图系腕，图系人肠。"
        },
        {
            "title": "感春十三首",
            "content": "今晨起何早，盥漱坐南轩。\r\n啄木响高柳，春渠鸣乱泉。\r\n悠然此时心，默默谁与言。\r\n焚香阅素书，濯手开灵篇。\r\n神爽道自合，体和真亦全。\r\n萧萧毛发轻，浩气驱昏烦。\r\n呼童策藜杖，蹑露开中园。\r\n撷彼杞与菊，归烹助盘飧。\r\n既饱谁与乐，登高望南山。\r\n还归酌美酒，兴罢复陶然。"
        },
        {
            "title": "失调名",
            "content": "菖蒲酒满劝人人，愿年年欢醉。偎倚。把合欢彩索，殷勤寄与。"
        },
        {
            "title": "少年游",
            "content": "含羞倚醉不成歌。纤手掩香罗。偎花映烛，偷传深意，酒思入横波。看朱成碧心迷乱，翻脉脉、敛双蛾。相见时稀隔别多。又春尽、奈愁何。"
        },
        {
            "title": "风流子",
            "content": "木叶亭皋下，重阳近，又是捣衣秋。奈愁入庾肠，老侵潘鬓，谩簪黄菊，花也应羞。楚天晚，白苹烟尽处，红蓼水边头。芳草有情，夕阳无语，雁横南浦，人倚西楼。玉容，知安否，香笺共锦字，两处悠悠。空恨碧云离合，青鸟沈浮。向风前懊恼，芳心一点，寸眉两叶，禁甚闲愁。情到不堪言处，分付东流。"
        },
        {
            "title": "满庭芳",
            "content": "裂楮裁筠，虚明潇洒，制成方丈屠苏。草团蒲坐，中置一山炉。拙似春林鸠宿，易于□、秋野鹑居。谁相对，时烦孟妇，石鼎煮寒蔬。嗟吁。人生随分足，风云际会，漫付伸舒。且偷取闲时，向此踌躇。谩取黄金建厦，繁华梦、毕竟空虚。争如且、寒村厨火，汤饼一斋盂。"
        },
        {
            "title": "鹧鸪天",
            "content": "倾盖相逢汝水滨。须知见面过闻名。马头虽去无千里，酒盏才倾且百分。嗟得失，一微尘。莫教冰炭损精神。北扉西禁须公等，金榜当年第一人。"
        },
        {
            "title": "秋蕊香",
            "content": "帘幕疏疏风透。一线香飘金兽。朱阑倚遍黄昏後。廊上月华如昼。别离滋味浓於酒。著人瘦。此情不及墙东柳。春色年年如旧。"
        },
        {
            "title": "感春十三首",
            "content": "致酒傍修竹，竹风吹我衣。\r\n临觞曷不乐，感此盛与衰。\r\n昔我池边柳，北风无完枝。\r\n春芽忽可撷，弱弱不自持。\r\n荣枯两相召，念此能几时。\r\n要终必复始，惜我芳华姿。\r\n自古无如何，悲歌欲何为。\r\n聊进杯中物，日醉以为期。"
        },
        {
            "title": "春暮",
            "content": "春尽空余白日长，枝头青杏已堪尝。\r\n人闲帘幕燕相语，风暖园林柳半黄。\r\n病里不知时节换，老来都减少年狂。\r\n残风浊酒应堪在，更遣流莺送几觞。"
        },
        {
            "title": "减字木兰花",
            "content": "个人风味。只有江梅些子似。每到开时。满眼清愁只自知。霞裾仙珮。姑射神人风露态。蜂蝶休忙。不与春风一点香。"
        },
        {
            "title": "夜坐",
            "content": "庭户无人秋月明，夜霜欲落气先清。\r\n梧桐真不甘衰谢，数叶迎风尚有声。"
        },
        {
            "title": "初见嵩山",
            "content": "年来鞍马困尘埃，\r\n赖有青山豁我怀。\r\n日暮北风吹雨去，\r\n数峰清瘦出云来。"
        }
    ]
}