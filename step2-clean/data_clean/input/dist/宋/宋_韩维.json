{
    "dynasty": "宋",
    "author": "韩维",
    "intro": "",
    "items": [
        {
            "title": "和之美春日对酒",
            "content": "高轩怒马一憧憧，夫子端居寂寞中。\r\n绿酒细斟消暇日，朱弦缓拨对春风。\r\n官闲势利无从入，道胜纷华岂易攻。\r\n即此便堪遗万虑，可怜夸者自穷通。"
        },
        {
            "title": "和彦猷在华亭赋十题依韵·陆机宅",
            "content": "山身岂明代，涉祸固以深。\r\n一观废兴迹，可用当所箴。\r\n高门非昔时，乔木或遗阴。\r\n空令吊古士，感激成幽寻。"
        },
        {
            "title": "和原甫封月招江梅不至",
            "content": "尘事无时已，归休虑暂空。\r\n超飖广庭步，萧散葛衣风。\r\n默与清樽对，心期静者同。\r\n独怜新月色，百过达幽丛。"
        },
        {
            "title": "庵中睡起五颂寄海印长老",
            "content": "四风标韵出风尘，高下虽殊一色均。\r\n为我终朝谈实相，参差庭柏敞精神。"
        },
        {
            "title": "闻太素绝食饮水颇甚清羸以诗见招",
            "content": "曲肱饮水归寒士，服气休粮号道人。\r\n顾我非寒亦非道，好来相伴祭身神。"
        },
        {
            "title": "和景仁胡中",
            "content": "繁花乱委茵铺锦，弱柳交垂绿作笼。\r\n竹影入波添旧翠，桥阴横岸见新红。\r\n临觞善谑如平日，落笔佳章有古风。\r\n早乏斯文华国体，更将何术代天工。"
        },
        {
            "title": "和孙廷平坦嵩山十首·幽谷泉",
            "content": "鸣泉泻幽谷，谷响声又激。\r\n上荫百丈松，下有无数石。\r\n会脱炎天屦，坐浸两脚赤。"
        },
        {
            "title": "奉同原甫槐阴行",
            "content": "天门观阙双凌霞，下有驰道开平沙。\r\n高槐左右覆朱梐，绿阴翠气相蒙遮。\r\n朝回亘云下宝骑，游散制电奔香车。\r\n我惭太学官况冷，旦暮出此驱疲騧。\r\n清风吹冷南就局，炎日转景东还家。\r\n昏然百事不知省，空复春叶零秋华。"
        },
        {
            "title": "黄葵花",
            "content": "池上朝来玉露零，檀心先向日边倾。\r\n侧金巧样新成盏，蒸栗温姿始号琼。\r\n芍药未应推艳品，牡丹须合避姚名。\r\n秋花碎琐谁能数，醉眼逢君亦自明。"
        },
        {
            "title": "答方佑甫感怀见示之作",
            "content": "壮士何憔悴，寒郊独掩扉。\r\n有亲垂素发，为客化缁衣。\r\n风雪灯生晕，尘埃剑失威。\r\n多惭佳句赠，无寥助骞飞。"
        },
        {
            "title": "景仁欠道斋礼院予与和叔过之值其方饮引去二",
            "content": "肃肃奉常署，高门敞天街。\r\n群英谨邦祠，先事戒洁斋。\r\n我时过其舍，值与众客侪。\r\n方闻治杯酌，避去礼亦谐。\r\n愧无孟公名，安使所至怀。\r\n不知贤豪意，未遽见弃排。\r\n明日出长篇，正声谢淫哇。\r\n如畏明义重，殷勤惧暌乖。\r\n几时持笔和，落纸还成揩。\r\n何以叙缱绻，晨当策疲騧。\r\n\r\n【注释】：【原题】：\r\n景仁欠道斋礼院予与和叔过之值其方饮引去二君以诗见谢三首·答次道"
        },
        {
            "title": "颍桥会曼叔坐中写呈",
            "content": "朔雪清初霁，风生翠柏阴。\r\n星辰寒殿近，灯火夜堂深。\r\n坐爱温炉密，欢从浊酒斟。\r\n何当老吾里，杖屦日相寻。"
        },
        {
            "title": "棣华堂",
            "content": "锦衣赍钺耀当年，心在王家迹在边。\r\n论议每先诸将勇，规模仍袭仲兄贤。\r\n一朝华栋飞翚动，四坐清觞插羽传。\r\n欲赋酬章惭懦氏，白头终日诵尘编。"
        },
        {
            "title": "答江邻几",
            "content": "君虽宦游者，间适意有馀。\r\n平居对樽酒，口诵离骚书。\r\n援琴写其声，世事皆蔑如。\r\n不知万乘相，可易此乐无。\r\n诸诗来不竭，若有神物输。\r\n予病废学久，腹中日空虚。\r\n苦遭大敌压，便甘等缧俘。\r\n清风濯我圃，竹树相倾扶。\r\n益之以佳雨，清凉如可斟。\r\n聊休据梧暝，且复带经锄。\r\n鸣莺久不去，乳鹊时惊呼。\r\n即此良自逸，安知城郭居。\r\n此与群不浅，相望重踌躇。"
        },
        {
            "title": "新得小石呈景仁",
            "content": "泥沙洗尽太湖波，状有嵌崆势亦峨。\r\n可笑尚平游五岳，不如坐视一拳多。"
        },
        {
            "title": "奉同原甫郓州乐郊",
            "content": "诗人歌乐郊，以政不以游。\r\n太守名是地，岂非为民谋。\r\n下车布条教，惠爱春风柔。\r\n丹笔平枉讼，赭衣息奸偷。\r\n政和岁亦丰，闾里舞且讴。\r\n及我闲暇时，驾言此淹留。\r\n杂花艳暄朝，翠竹鲜霜秋。\r\n有台下观渔，有堂前抗侯。\r\n觞斝纷错，管鼓亦喧啾。\r\n都人从公来，小大毕休休。\r\n施设苟异此，且为民所仇。\r\n台高池益深，不若墟与丘。\r\n贤而后能乐，轲言良有由。\r\n聊书太守意，庶几来者求。"
        },
        {
            "title": "送孙广",
            "content": "文才武略有家规，懿行乡闾雅见推。\r\n乘障讵能申远业，偃戈良喜遇清时。\r\n风吹秀菊篱边发，雨落黄榆塞下悲。\r\n白首情怀何以慰，从军早寄仲宣诗。"
        },
        {
            "title": "赠曹大夫三绝",
            "content": "落落明珠骇暗投，知君所得在无求。\r\n直须言下通非句，识取澄潭皎洁秋。"
        },
        {
            "title": "读白乐天传及文集",
            "content": "仲尼饥饿颜回夭，此意谁能问大钧。\r\n何事香山白居士，每嗟衰老亦言贫。"
        },
        {
            "title": "酬盈祖中散",
            "content": "勇脱尘冠尚壮年，高斋图史日萧然。\r\n不教歌舞家规在，善作文章世学传。\r\n道旧每思倾浊酒，仰高徒觉愧华颠。\r\n相君昔展西陂尽，好约春风放画船。"
        },
        {
            "title": "答曼叔见谢颍桥相过之什",
            "content": "颍川今古贤豪多，后生继者为谁何。\r\n吾交曼叔少挺出，力自树立非由它。\r\n潜心直欲到圣处，论议不避况与轲。\r\n读书下笔知所趣，崇树兰茝遗蒿莪。\r\n轩昂头角事高大，肯与世俗同其波。\r\n一从得官坐山县，有如鸷鸟著网罗。\r\n朝符暮檄困奔走，尚畏官长来诛诃。\r\n时时矫首尘埃下，窥睹风月偷吟哦。\r\n我怜轶才就羁绊，岁一往视无蹉跎。\r\n扁舟远放汝水岸，浊酒暮醉高阳阿。\r\n前时拜会牒来颍上，谨视敛籴讥奸讹。\r\n官曹寂寞古寺冷，况复朔雪飞傞傞。\r\n驰书里中二三友，固要以义当予过。\r\n星言整驾夕已至，霜桥晚渡冰峨峨。\r\n燃薪暖我频饮我，斟酌脯酱调盐鹾。\r\n倾壶举觞纷左右，客馆而笑君颜酡。\r\n危然正论中法义，豆笾罗列阵象犠。\r\n嘲俳乘醉忽以发，驶如凿水放九河。\r\n哀弦孤止四坐寂，继以箫笛相谐和。\r\n先生久与人迹绝，心如止水形枯柯。\r\n忽警此乐非外奖，不觉抚手促而歌。\r\n归衔络马屡见夺，欲去未忍还婆娑。\r\n空堂想见别后意，一灯夜守阵编哦。\r\n兴来落纸成大句，势欲李杜相凌摩。\r\n缄题见寄邀以和，大江汹涌难为沱。\r\n短篇澀讷非所报，为我挥笔芟烦苛。"
        },
        {
            "title": "奉和君俞佳雪二首",
            "content": "老来事事皆抛尽，惟独忧民尚有心。\r\n深喜天公回气象，便同田父作讴吟。\r\n缘何更得闾阎暖，恨不偏于垅麦深。\r\n禅伯静中知我意，琅琅佳句玉其音。"
        },
        {
            "title": "和六弟苦雨",
            "content": "雷激霆奔夜复晨，天街流潦没车轮。\r\n清风皎日收无迹，妖{左虫右戾}顽蛟亦有神。\r\n洊至已惊占习坎，汨陈深巩败彝伦。\r\n苍生可念非吾力，漏屋颓垣不庇身。"
        },
        {
            "title": "和微之游湖春夏秋冬四绝",
            "content": "花边鹭立红云里，林下人行翠幄中。\r\n炎暑吾今知所避，全家移入广寒宫。"
        },
        {
            "title": "闻彝叟游展江亭",
            "content": "西亭不觉又春风，弱柳微波四面中。\r\n更欲烦君亭下看，海棠枝上浅深红。"
        },
        {
            "title": "和玉素喜影仁新宅",
            "content": "处仁由智古常然，贤者宁同聚所寰。\r\n植木便知如渭水，结茅仍得见箕山。\r\n杯深不许嘉宾诉，花小须防稚子攀。\r\n投绂归来无异事，许公诗酒断生还。"
        },
        {
            "title": "读信陵传",
            "content": "周网乱无纪，群雄事吞争。\r\n犹能假仁义，以势相夺倾。\r\n是时贤公子，信陵最知名。\r\n招摇大梁市，揽辔御侯嬴。\r\n义胜下予色，恩重忘彼生。\r\n窃符连王姬，奋锤遗国兵。\r\n救赵意何切，于魏情已轻。\r\n赖有毛薛在，终然臣节明。"
        },
        {
            "title": "早登襄城之龙山呈曼叔",
            "content": "鸟啼斋前树，促驾吾当西。\r\n朝从良友别，夕赴幽人期。\r\n方以会合喜，敢曰道路疲。\r\n予戆昧时利，百事弃不为。\r\n惟有好贤心，未愧缁衣诗。"
        },
        {
            "title": "送樊进士归宁",
            "content": "狂风吹飞花，烂漫天地间。\r\n春归花已歇，游子亦云还。\r\n言赴庭闱召，行色已在颜。\r\n岂在蓬荜徵，为子驻征鞍。\r\n岂无藜与藿，与子共盘餐。\r\n念子久游行，归得义所安。\r\n及时道当进，为养禄要干。\r\n一吟送子诗，感恻泪沾翰。"
        },
        {
            "title": "和微之宴景仁新第",
            "content": "华构经营不日成，宛如图画著丹青。\r\n温貂密坐浮香篆，绿蚁盈斟照弁星。\r\n得地新篁皆嫋嫋，凌霜修桧自亭亭。\r\n祝公眉寿长康乐，不学痴人事醉醒。"
        },
        {
            "title": "和胜之弹琴",
            "content": "寥寥太虚内，漠然函至音。\r\n淳源一以泄，其流播为琴。\r\n众人玩其器，贤者识其心。\r\n胜之明达士，于此趣已深。\r\n发为新诗谣，如听松风吟。\r\n钟牙久不作，谁辨雅与淫。\r\n昭氏贵弗鼓，兹言良所钦。"
        },
        {
            "title": "寄题秀州槜李亭",
            "content": "云水浩无极，兹亭安在哉。\r\n传名落人间，犹使尘抱开。\r\n昔为干戈地，今以游观来。\r\n物变未始穷，千年一浮埃。\r\n何时江山秀，旷然当酒杯。"
        },
        {
            "title": "病起呈景仁",
            "content": "卧病经旬独掩门，名园空想绿阴繁。\r\n牡丹时节重来会，尝记公非醉后言。"
        },
        {
            "title": "次韵和三兄田家",
            "content": "东皋雨新足，绿野对柴扉。\r\n晴日风景旷，暮春草木肥。\r\n好鸟依林响，疲牛望舍归。\r\n饷妇散田陌，桑间人语稀。"
        },
        {
            "title": "雪",
            "content": "屏翳驱云结夜阴，素华飘堕恶氛沈。\r\n色欺曹国麻衣浅，寒入荆王翠被深。\r\n天上明河银作水，海中仙树玉成林。\r\n日高独拥鹴裘卧，谁乞长安取酒金。"
        },
        {
            "title": "同阵太丞游龙兴寺经藏院",
            "content": "空堂洒寒水，碧楸凉漠漠。\r\n高眠得珍簟，委弃巾与屩。\r\n薰风穆然来，殿角鸣金铎。\r\n清香有时闻，幽鸟无声落。\r\n论诗爱平淡，语道造冲寞。\r\n非吾方外友，谁当共兹乐。"
        },
        {
            "title": "秋雨南堂即事",
            "content": "南堂秋雨清，竹树变愁静。\r\n微寒病体苏，燕坐尘事屏。\r\n高林飒已落，鸣雁去方永。\r\n何以消沉忧，予以在箕颍。"
        },
        {
            "title": "和朱少府",
            "content": "自我还故栖，再见炎与凉。\r\n朝游每含哺，昼坐常焚香。\r\n撷圃得奇艳，俯池鉴清光。\r\n不忧饥所驱，非为饱则颺。\r\n同里四三人，每过必命觞。\r\n浊醪无孤斟，嘉果有新尝。\r\n看舞雪翻席，度曲尘飞梁。\r\n桑榆傥徘徊，此乐未渠央。\r\n行止固有命，贵弃乃其常。\r\n与君酣且歌，幸世方欢康。"
        },
        {
            "title": "和杜孝锡展江亭三首",
            "content": "世情未免歌红粉，道韵无妨寄白云。\r\n归路看花应更好，林间明月涌金杯。"
        },
        {
            "title": "句",
            "content": "灵骨不随烟共尽，真心常与月孤明。"
        },
        {
            "title": "寄温州希用上人",
            "content": "炎尘满天地，怀子邈湖江。\r\n筑隐云峰乱，栖禅石树双。\r\n学禅仍慕孔，诗放欲兼庞。"
        },
        {
            "title": "答微之",
            "content": "南圃携樽数，西陂纵棹同。\r\n除书褒晚岁，归驭觞西风。\r\n节物萧条后，交游寂寞中。\r\n何时还一笑，池上舞惊鸿。"
        },
        {
            "title": "和江十浮光隐者",
            "content": "我本岩壑性，落身名利场。\r\n譬如笼中鸟，飞举意不忘。\r\n常恨此世人，与古不相方。\r\n争名塞朝市，养志空岩房。\r\n近闻二三子，卜筑淮山旁。\r\n松柏手自种，夏阴郁苍苍。\r\n晨钓淮上石，暮返林中堂。\r\n琴樽自为乐，过是皆秕糠。\r\n乃知天下士，未易一概量。\r\n好事江夫子，慕之著辞章。\r\n名落尘土间，清风何激扬。\r\n安知后来者，不及董与黄。"
        },
        {
            "title": "同曼叔游高阳山",
            "content": "久闻高阳胜，近在汝州侧。\r\n跂予三年望，我愿今卒获。\r\n烟云函两山，台殿开半壁。\r\n解鞍高林下，仰视怯登陟。\r\n苍松盘老枝，矫矫入檐隙。\r\n微风韵其上，落耳寒恻恻。\r\n枇杷两高树，中国所未识。\r\n叶间青实骈，大与蜀土敌。\r\n我来暮暮后，花草已狼籍。\r\n不见踯躅红，西岩向人碧。\r\n出门步榛荟，微迳不可索。\r\n援篱下幽涧，剥藓题苍石。\r\n鸟啼无定音，虎斗有遗迹。\r\n石台平挺挺，野竹瘦历历。\r\n主人尉下邑，奔走困符檄。\r\n喜我萧散人，幽奇共搜剔。\r\n息阴时一憩，贪胜还自力。\r\n归时山气冷，草露湿游屐。\r\n举手谢峰峦，高秋复来觌。"
        },
        {
            "title": "次韵",
            "content": "势利拘牵无已时，超然真乐绝端倪。\r\n家风淡寂从今见，人事尘劳与我暌。\r\n门外旌旗犹坌拂，辕间款段已鸣嘶。\r\n何当解组如初约，直与西京二傅齐。"
        },
        {
            "title": "和象之北轩书事",
            "content": "舍北多嘉树，重阴及四邻。\r\n清风常满竹，好鸟不惊人。\r\n图史无它物，讴吟佚此身。\r\n应容千里客，一醉倒冠巾。"
        },
        {
            "title": "游象罔亭偶成二绝",
            "content": "竹色隐波流不去，莲香浮坐断还闻。\r\n诛茅结宇才方丈，占尽清风与白云。"
        },
        {
            "title": "曹通直以颜鲁公墨迹题辞乞诗刊石",
            "content": "临池余事得忠臣，白刃林中不动身。\r\n见义舍生安为己，怀谖保位独何人。\r\n英名在世长如日，遗像于今凛若神。\r\n一览精诚方自失，羞将累句刻苍珉。"
        },
        {
            "title": "送曾通直入京",
            "content": "敏学高文俊茂身，少年今见鲁公孙。\r\n明心早得无生意，清耳常闻有味言。\r\n绿鸭陂中春纵棹，芰荷池上雨移樽。\r\n临分有赠非他物，声利精忘道始存。"
        },
        {
            "title": "和公美以诸家会集所赋诗",
            "content": "道在何非乐，官闲不近权。\r\n过从只闾里，真率易盘筵。\r\n捉麈躬千圣，衔杯慕八仙。\r\n清欢垂老得，佳句即时传。\r\n玉醴初醇日，琼花欲坠天。\r\n谁能于此际，华发问流年。"
        },
        {
            "title": "和三兄之山阳省孀姊书怀",
            "content": "君子蹈仁我，近自亲爱始。\r\n当行岂顾留，千里犹举趾。\r\n伯氏有东役，驾言适淮涘。\r\n离西半球未及展，浊醪未及洒。\r\n起视白日移，驱车一何驶。\r\n遵涂骊唱发，春风落端绮。\r\n义参成周作，辞追建安轨。\r\n感此留滞迹，一诵三四起。\r\n安得假羽翮，远慰心所企。\r\n此志良未遂，洒泣詎能已。"
        },
        {
            "title": "送河秘校鬲主簿良原",
            "content": "平时太学客，文藻士林传。\r\n憔翠尚一邑，声名空十年。\r\n风烟长夏始，关塞浊泾前。\r\n莫作归来叹，将军好荐贤。"
        },
        {
            "title": "对雪偶成三颂呈芳公长老兼简收贵二上人",
            "content": "闻君鼎足话无生，说尽无生及有生。\r\n几日西郊回杖锡，小窗同听竹风声。"
        },
        {
            "title": "晓出郊过方秀才舍饮",
            "content": "浮云散朝阴，初日动晴煦。\r\n行随风叶远，去傍田家路。\r\n人间无遽色，马缓有安步。\r\n遥识主人舍，青帘出霜树。"
        },
        {
            "title": "九月十日游象之葆光亭寄曼叔",
            "content": "几负高阳约，蹉跎此岁华。\r\n论心看翠竹，感事对黄花。\r\n寒日凄征雁，清霜急暮鸦。\r\n临风一樽酒，回首意无涯。"
        },
        {
            "title": "游龙门诗十二首·白傅影堂",
            "content": "远人乘化往，生死不为累。\r\n肖象即当年，忘言非翼世。\r\n一奠祠下觞，清风肃然至。"
        },
        {
            "title": "又和北轩竹上甘露",
            "content": "君家竹上露，点缀如明珰。\r\n垂枝乍惊重，映日复能光。\r\n聊可助清兴，安知为羡祥。\r\n应从草制暇，延咏对华觞。"
        },
        {
            "title": "公孙孝子",
            "content": "丧期著常数，在古固有之。\r\n嗟嗟三季后，礼让俗亦衰。\r\n亲亡有不葬，况问功与期。\r\n公孙布衣士，未免寒与饥。\r\n生兮已不恤，死者吾敢欺。\r\n孝生因其心，礼大实以时。\r\n挺然颓俗内，独以古自为。\r\n萧萧天平山，松柏有馀悲，\r\n可以表懿行，刻此无愧辞。"
        },
        {
            "title": "和象之河上见怀之作",
            "content": "一昨芳郊祖画轮，索居南北对残春。\r\n忽传河上相望意，未觉庵中独处人。\r\n几有高怀投绂冕，尚缘微禄走风尘。\r\n世间万事徒劳耳，清颍归来理钓纶。"
        },
        {
            "title": "招景仁饮",
            "content": "红薇花拆萱草丹，万铃嘉菊重台莲。\r\n问公此时胡不饮，乐有至理须鑽研。\r\n后夔已远师旷死，寂寞千载无其传。\r\n公穷天数索圣作，坐使绿鬓成华颠。\r\n屠龙绝艺岂世用，仪凤至业非公专。\r\n洛阳有客金石坚，持议不屈难鑱镌。\r\n园收独乐会真率，以劳校逸宁非偏。\r\n古称两忘化于道，此理岂不旷且然。\r\n折花持酒待公醉，乐至无声方得全。"
        },
        {
            "title": "赠卞大夫",
            "content": "鍊得朱颜老不衰，归来三径有余资。\r\n青林蔽日深开第，翠竹生寒密映池。\r\n明月泛觞频度曲，华灯照序未收棋。\r\n白头默坐公毋怪，独爱泉声入夜时。"
        },
        {
            "title": "答杨之美春日书怀依韵",
            "content": "久宦怜官薄，端居惜岁芳。\r\n世情徒枳棘，吾操自松篁。\r\n铁擿敷经暇，檀槽度曲长。\r\n浮沈归浊酒，感激见新章。\r\n守道言何固，安时志不忘。\r\n惭无推挽者，祝子寿而康。"
        },
        {
            "title": "句",
            "content": "日华川上动，风光草际浮。"
        },
        {
            "title": "九日客散西轩",
            "content": "穷阎车马散，默坐吊孤影。\r\n烟生竹町深，月出茅庐静。\r\n道存轻外物，心寂丧前境。\r\n即此之吾生，安知慕箕颍。"
        },
        {
            "title": "和三兄立冬祠太乙二首",
            "content": "曾为祝史趋真馆，屈指于今二十年。\r\n琪树瑶林成想像，直疑当日梦游仙。"
        },
        {
            "title": "和中道游金明池",
            "content": "山苑花光朱雪动，厌波桥影彩虹摇。\r\n飞扬莺燕惊高管，偃蹇鱼龙近画桡。\r\n早识浮名身外事，久判闲日醉中消。\r\n几年寥落同游伴，还春春风并马镳。"
        },
        {
            "title": "再游薛园",
            "content": "朱樱满芳林，夏景始去变。\r\n郊园掩深寂，休驾一来玩。\r\n残花扫空蹊，密竹乱清涧。\r\n置酒临层轩，波禽俯鸣泛。\r\n南风扬绡衣，微暑忽飘散。\r\n感此幽思生，吾其老佳观。"
        },
        {
            "title": "放鱼",
            "content": "时哉清川鱼，罗此钩网牵。\r\n稚子捧盘至，鳞采金翠骈。\r\n一感仁得意，泳我清泠泉。\r\n晨跳翻绿萍，暮息依白莲。\r\n脱身刀俎间，永以终尔年。\r\n唯昔郑国侨，亦尝叹悠然。\r\n以方斯可欺，孟子称其贤。\r\n永怀古人懿，屡叹春风前。"
        },
        {
            "title": "景仁欠道斋礼院予与和叔过之值其方饮引去二",
            "content": "昔予有行迈，辱赠猗兰辞。\r\n今我复来游，复贻黄鹄诗。\r\n兰以喻芳洁，撷佩正所宜。\r\n鹄以兴翅邈，鸾皇共追随。\r\n顺成自有法，意厚良不訾。\r\n投非所当授，乃反骇且疑。\r\n兰生深林间，蔼然抱幽姿。\r\n鹄有江海志，孤轩谢羁雌。\r\n残折兰色改，跂尚鹄性悲。\r\n愿君两置是，逍遥以相期。\r\n\r\n【注释】：【原题】：\r\n景仁欠道斋礼院予与和叔过之值其方饮引去二君以诗见谢三首·{缺}"
        },
        {
            "title": "芙蓉五绝呈景仁",
            "content": "不辞晨起立秋风，为爱浓芳露满丛。\r\n若比洛阳花盛品，万枝开遍瑞云红。"
        },
        {
            "title": "邻几和叔饮定力同赋",
            "content": "城头片云黑，飞雨霭已至。\r\n凉生芳树颠，影乱樽中翠。\r\n沈烦忽去体，精锐飒生思。\r\n江翁发新嘲，陈子抗奇议。\r\n在言岂多同，于道不为异。\r\n夜归清有余，微月照连骑。"
        },
        {
            "title": "送孙通直",
            "content": "白首归来养性情，同时流辈尽雕零。\r\n忘怀物外思游好，访旧樽前得典刑。\r\n霜月醉留湖榭白，雪风吟度陇山青。\r\n斯民利病君多识，好奉新书谒帝庭。"
        },
        {
            "title": "题招提院静照堂",
            "content": "道人幽栖地，潇洒临江湖。\r\n江湖置外物，妙观造无余。\r\n匆匆从世役，没没已为愚。\r\n何况毫发间，计画穷万殊。\r\n槛外薝林，几前沈水炉。\r\n世人欲问道，指象聊踌蹰。"
        },
        {
            "title": "许昌道中",
            "content": "荒郊不可望，极目尽伤心。\r\n日薄不开冻，风凄还作阴。\r\n倦鸦飞趁马，寒犬吠依林。\r\n赖有瓢中酒，愁来一独斟。"
        },
        {
            "title": "奉和府判学士景彝喜雪",
            "content": "朔风收尽冻云漫，细洒狂飘入夜寒。\r\n润浃土膏谣万俗，喜闻玉色舞千官。\r\n川原谁作呼鹰出，楼观朝宜跋马看。\r\n亚尹勤民流咏叹，一章高唱掩幽兰。"
        },
        {
            "title": "冬日喜雨呈穉卿景",
            "content": "严冬温气袭人间，忽听繁声慰病颜。\r\n从律好风千里至，执权真令一朝还。\r\n顿抽陇麦全如揠，欲绽江梅已可攀。\r\n主尹勤民嘉岁望，径携歌鼓乐幽闲。"
        },
        {
            "title": "奉同中道锁宿南宫思宝奎殿前花树子",
            "content": "曾见芳春二月时，弱枝繁萼动辉辉。\r\n难忘绝艳惊心丽，重惜良游与意违。\r\n好事几人能载酒，感时今日为沾衣。\r\n南宫老树无妍思，坐想东风绛雪飞。"
        },
        {
            "title": "和景仁同游南园",
            "content": "喜公新就好林塘，方驾来游属盛阳。\r\n广厦阴凉回暑气，平波炎赫变秋光。\r\n酒中未免分清浊，身外何曾校短长。\r\n地胜人高多乐事，须知洵美是吾乡。"
        },
        {
            "title": "芙蓉五绝呈景仁",
            "content": "少年尝记作西游，尤蕊奇葩夹道秋。\r\n今日家园开烂熳，怳疑身在蜀江头。"
        },
        {
            "title": "竭晃大夫庙",
            "content": "春草空庭绿，无人燕自飞。\r\n英魂传庙食，遗像俨朝衣。\r\n弊大谋何卒，才高祸所归，\r\n空令策画士，千古鉴危机。"
        },
        {
            "title": "襄柑分惠景仁以诗将之",
            "content": "荆州解绂十经春，迥梦青林绕汉滨。\r\n霜气轻寒催柑实，渚波余润作甘津。\r\n僧园采掇宁论数，客路奔驰竟占新。\r\n雪意垂收高会缺，分金聊助席间珍。"
        },
        {
            "title": "普明亭赋",
            "content": "杨柳飞花尽，樱桃结子成。\r\n蹊阴空净绿，野艳有孤明。\r\n访古重来地，伤春独望情。\r\n幽禽亦何恨，百种向人鸣。"
        },
        {
            "title": "和晏相公答张提刑名诗三首·讲德",
            "content": "上德钦明代，中阶翊亮司。\r\n夔龙曜勋业，鸾凤肃威仪。\r\n复古高文丽，为邦惠化绥。\r\n还富奉侯瑞，归辅太平基。"
        },
        {
            "title": "陪景仁赴况之湖上燕集遇雨",
            "content": "炎蒸消尽作浓阴，湖上兹游喜重寻。\r\n急雨洗开荷芰色，清风借出管弦音。\r\n凉生顿觉絺衣薄，欢至宁论酒盏深。\r\n善谑清谈都有适，过从所得在知心。"
        },
        {
            "title": "监中直舍种竹同冲卿邻几探韵赋得风字",
            "content": "职事惰不理，种竹养疏慵。\r\n爱此炎暵辰，独抱霜雪容。\r\n清阴动脩架，秀色如本丛。\r\n日落众客散，萧萧庭户风。"
        },
        {
            "title": "寄庆州德孺待制",
            "content": "常爱心家好弟兄，忠言直道反于情。\r\n心期光禄朝中驾，目断将军塞上旌。\r\n埤堄高风回过雁，琵琶宵寂语流莺。\r\n共欣出处非它辙，报国诚身各自行。"
        },
        {
            "title": "次韵和之美十日菊",
            "content": "孤根随地发，繁蕊破霜迟。\r\n但取凋零晚，何忧赏爱移。\r\n物情伤老大，人事阅兴衰。\r\n会有陶彭泽，清樽与重持。"
        },
        {
            "title": "晚过湖上登城楼泛小舟归",
            "content": "绿水逶迤城两面，清风摇动稻千畦。\r\n独乘幽兴携樽酒，小艇归时月已低。"
        },
        {
            "title": "圉城视囿",
            "content": "下马步榛荟，吊古高阳门。\r\n鸣蜩乱深樾，蔓草被颓垣。\r\n席阴得佳木，解带休我烦。\r\n二年官儒馆，始叹吏役喧。\r\n学圃蹈孔戒，征利服轲言。\r\n黾勉职事间，大惧失所存。\r\n秋风熟梨枣，令人思故园。"
        },
        {
            "title": "因题象罔亭榜呈太素",
            "content": "一颗圆明不欠亏，胡来胡现大钧知。\r\n如今象罔浑无用，榜样从教作世师。"
        },
        {
            "title": "答王詹叔见寄",
            "content": "詹叔好古者，卓立自既冠。\r\n有如骐骥儿，一纵不可绊。\r\n近闻治周易，颠倒爻象彖。\r\n此书号精微，义与天地贯。\r\n吾知子之道，不止今所叹。\r\n新诗溢巾幅，见寄警庸懦。\r\n喷薄百丈泉，峭绝万仞岸。\r\n感激气为振，把诵手屡盥。\r\n阴风吹寒城，岁暮云物换。\r\n丈夫及兰时，功名当照烂。\r\n无为但默默，饱食大躯干。\r\n为报乏琼玖，君其取章断。"
        },
        {
            "title": "和微之尧夫作会",
            "content": "燕豆何频设，归鞍夜屡阑。\r\n敢言挥麈倦，惟怯釂觞难。\r\n就暖歌筵密，凭高绘境宽。\r\n未甘闲处卧，犹学少时欢。\r\n浮蚁凌山玉，飞花掩袖纨。\r\n幸同诸老醉，击壤颂安安。"
        },
        {
            "title": "种柏寄苏子美",
            "content": "人皆种花我种柏，为此劲性寒不易。\r\n三春虽怜少姿媚，岁暮方看霭颜色。\r\n南堂之南可数到，列树六本翠磔磔。\r\n安得驿使向姑苏，持以赠君比明德。"
        },
        {
            "title": "奉和君俞以子华古德颂见示",
            "content": "百尺竿头进步人，随缘偶物莫非真。\r\n君看日用如何讨，即此空身是法身。"
        },
        {
            "title": "次韵奉同景仁答微之",
            "content": "鸦腹灵砂养就丹，知公不复更衰残。\r\n洛川花下经春醉，潩水亭边尽日欢。\r\n白发高吟思老笔，青娥嘉赠伫华鞍。\r\n淮阳过客如相问，莫道闲人姓范韩。"
        },
        {
            "title": "赠在己上人",
            "content": "人生天地间，万物同一理。\r\n子今名已是，智要独在己。\r\n乞诗东南归，固已谢尘滓。\r\n东南美林壑，佛刹净如水。\r\n勉当穷吾言，将有大于此。"
        },
        {
            "title": "同杨方叔游开宝上方有怀里中二三故人",
            "content": "京都寡临观，兹地高且明。\r\n仲科一来望，旷然写予情。\r\n千载豪杰尽，夷门荆棘生。\r\n时平盛民物，华屋连飞甍。\r\n长烟冒百里，下视色正青。\r\n慨彼尘土间，扰扰何多营。\r\n往车无徐驱，来马无停征。\r\n顾惭托閒官，幸得游衍并。\r\n念我同里人，三四不在行。\r\n孔公老龙山，孙子令江城。\r\n崔閒盎有粟，辛困冠无缨。\r\n一回西南首，惨淡意莫平。"
        },
        {
            "title": "和朱主簿游园",
            "content": "白首昏昏度岁年，忽闻春至便开颜。\r\n溪头冻水晴妆涨，竹下名园昼不关。\r\n旋得歌辞教妓唱，远寻梅艳唤人攀。\r\n如今尚有官拘束，解组归来始是闲。"
        },
        {
            "title": "史局坐寝戏呈崇文掌学士",
            "content": "闲官身散诞，饱食坐欹斜。\r\n永日槐阴静，清风葆鬓华。\r\n废书良愧马，落帽偶同嘉。\r\n此适谁知者，逢人莫浪夸。"
        },
        {
            "title": "谢微之送鸭脚",
            "content": "拔尔蒿莱际，微根仅自支。\r\n劳心勤一溉，拭目待三移。\r\n浓李惭同列，芳橙合并枝。\r\n绛囊如有惠，莫忘赠君时。"
        },
        {
            "title": "和微之",
            "content": "风骚宿将勇于行，白日堂堂整旆旌。\r\n再鼓未甘衰战气，千毫犹可奉诗情。\r\n忘机始验朋欢浃，受恶方知酒令明。\r\n了得本来常寂灭，一尘何足累无生。"
        },
        {
            "title": "雨过化光西斋",
            "content": "华屋衡茅接，闲门杖屦通。\r\n客来非载酒，君坐正书空。\r\n白菊晚霜后，青蔬寒雨中。\r\n从今日无事，来听行窗风。"
        },
        {
            "title": "和原甫省中种菊",
            "content": "种菊待佳节，节至花自繁。\r\n朝感凉风吹，夕爱清露团。\r\n封培才几日，翠类纷珊珊。\r\n君曹本称剧，占署无停翰。\r\n才优顾多暇，曾不废览观。\r\n作诗见高兴，读之起予叹。\r\n念昔田里居，幽事颇复论。\r\n种此黄紫杂，撩乱发墙根。\r\n撷英泛浊酒，亲友日为欢。\r\n一朝走京邑，连岁遭阻艰。\r\n鬓毛将看白，泪眦荧莫乾。\r\n时物岂不佳，感伤自有端。"
        },
        {
            "title": "拟杜子美体赋夏日间居三章",
            "content": "邻家芳树墙头垂，群鸦引儿日夜啼。\r\n驱之稍去还满枝。我初厌鸦挠吾静，\r\n听之既久理亦齐。"
        },
        {
            "title": "再和乐道",
            "content": "凤凰台下芳林合，鸭子陂中绿水深。\r\n不惜清光输曲沼，欲将幽韵伴鸣琴。\r\n余波及晋良惭昔，春服沿沂正在今。\r\n洗耳濯缨何足道，愿同沉醉复高吟。"
        },
        {
            "title": "和孙廷平坦嵩山十首·垂崖鞭",
            "content": "蛰蛇拖脩尾，下映赤壁烟。\r\n骐骥久不出，此物甘弃捐。\r\n常恐雷雨至，飞起苍崖颠。"
        },
        {
            "title": "上巳",
            "content": "栏干浮波走长桥，琉璃光中虹动摇。\r\n浪头画舸百龙首，鼓声叠叠来塞慓。\r\n我欣禊事得壮观，眼底不顾花飞飘。\r\n劝君酒到莫浪免，一春佳节惟今朝。"
        },
        {
            "title": "游龙门诗十二首·乾元寺",
            "content": "林深寺独在，谷转路犹邈。\r\n徐行出万木，斗起造双阁。\r\n一践清凉境，始知人世浊。"
        },
        {
            "title": "和圣俞喜雪",
            "content": "穷冬不雪天子忧，既祷乃降惟神休。\r\n人间半夜天地白，灵泽一洒万汇周。\r\n乃知天人相响影，自古王者重修者。\r\n登贤黜邪朝序清，锄奸戮妖海波静。\r\n群公不劳岁奔走，四时不干雨阳正。"
        },
        {
            "title": "闻莺",
            "content": "雨重朱实垂，风生绿阴乱。\r\n珍禽何所来，清响千万变。\r\n先鸣如有得，欲去不无恋。\r\n谁与缓哀弦，林间写幽啭。"
        },
        {
            "title": "庵中睡起五颂寄海印长老",
            "content": "火衰水劣病余身，未散虚空一聚尘。\r\n更欲强招年少客，折花同赏梦中春。"
        },
        {
            "title": "东禅院坐上作",
            "content": "山林曾是身由身，岂合区区入世尘。\r\n萧散未能忘故态，优游聊喜及时春。\r\n闲中浊酒偏亲我，同外飞花欲趁人。\r\n多谢鸣鸠催对雨，坐惭无术粒斯民。"
        },
        {
            "title": "和李大邻几圣俞及见过小饮",
            "content": "朝朝骑马出，请道所从何。\r\n所从亲且旧，恩义固匪它。\r\n京都从权豪，门户高轲峨。\r\n苟无势利求，安事徒奔波。\r\n不如过亲旧，虽数无嫌诃。\r\n君家庭馆闲，远在城北阿。\r\n惟吾二三友，暇日一来过。\r\n解鞭不肯去，得酒亦已歌。\r\n况逢春阳始，风力渐柔和。\r\n浮膏动郊壤，芳萌缀林柯。\r\n良辰游不处，为乐戒蹉跎。\r\n烂醉穷吾年，十日讵足多。"
        },
        {
            "title": "感季夏南堂怀江十苏二",
            "content": "积雨漂暑馀，凉风作秋先。\r\n南堂草木深，蝉蜩嘒篱掾。\r\n感此时节流，坐伤人事变。\r\n去年居京华，晨昏侍亲燕。\r\n问谁过我频，江苏实帮彦。\r\n一朝艰祸缠，衔哀走穷县。\r\n形骸悲瘵中，气息仅如钱。\r\n邻几谪官去，门征校亏羡。\r\n子美亦远游，江湖一蓬转。\r\n人生哀乐间，瞥若过目电。\r\n念此不敢已，淋漓泪垂面。\r\n二君希代宝，宁人世俗贱。\r\n天和酌无竭，玉德莫愈见。\r\n何以尉相思，酬篇佇来绚。"
        },
        {
            "title": "送兄弟还都至长葛河上四首·双禽",
            "content": "双双河洲禽，文彩披丹质。\r\n飞翔不离渚，鸣戏自终日。\r\n寒鱼伏冰池，岁暮饥尔匹。\r\n不欲远求林，投身避罗毕。"
        },
        {
            "title": "雪后观潩水",
            "content": "微阳动泉脉，远水来涣涣。\r\n斜日著底明，轻冰随处断。\r\n清函竹阴碎，绿与波纹乱。\r\n安得解扁舟，穷源事幽观。"
        },
        {
            "title": "晚霁",
            "content": "时泽郁初霁，朝景烂已盈。\r\n幽人独坐久，春鸠相应鸣。\r\n清风动佳树，平地泛落英。\r\n方怀岁成喜，况值兹赏并。"
        },
        {
            "title": "某伏蒙寄示五言二韵诗辄次韵上呈聊以见志",
            "content": "尚不求真语，何能计妄言。\r\n且饶只麽会，犹是弄精魂。"
        },
        {
            "title": "再和昌言喜雪",
            "content": "愧无奇策辅吾皇，乞得闲官老故乡。\r\n壮志未甘悲白发，欢情犹看舞红妆。\r\n长歌不计闲光景，吟苦难滋旧肺肠。\r\n多谢同心二三友，每传佳句挹华觞。"
        },
        {
            "title": "和玉汝赠收上人",
            "content": "道得都来是八成，圣无功用已非灵。\r\n凭君谛视丹霞路，依旧云山点点青。"
        },
        {
            "title": "次韵玉汝弟乞致仕不允",
            "content": "人生大节在行藏，七十归休有旧章。\r\n红旆碧幢虽帝宠，紫嵩清颍是吾乡。\r\n老依莲社心冲寞，梦绕榆关路杳茫。\r\n何日安车解归鞅，浊醪鸡黍晏东岗。"
        },
        {
            "title": "初春吏隐堂作",
            "content": "微风稍破冻，芳萌亦吐林。\r\n百鸟感春阳，钩輈弄其音。\r\n振策遵城曲，逍遥写烦襟。\r\n爱此堂下石，青润挺琅琳。\r\n中坳貯清泉，测之不盈簪。\r\n纤鳞候暖戏，寂历自浮沉。\r\n默视澹忘卢，白日为移阴。\r\n人生本虚静，垢浊无自侵。\r\n忽为外物牵，至性不可寻。\r\n于焉得所监，一洗尘中心。"
        },
        {
            "title": "夏日览物思古人三首·嵇康",
            "content": "翛然柳下锻，岂不遗世喧。\r\n一忤贵公子，鸣弦竟谁冤。\r\n性烈才且隽，有味孙登言。"
        },
        {
            "title": "和昌言谒见景仁民居话及洛事",
            "content": "重迁岂是贤人累，乐内非期俗子夸。\r\n万瓦生烟新起第，一经消日旧传家。\r\n浮舟共爱清湖色，披竹时寻曲水涯。\r\n未信闲中无事役，隔年贪看别都花。"
        },
        {
            "title": "郊居值雨",
            "content": "愁云覆西郊，气象栖以冽。\r\n夜雨朝不止，冰霰相缠结。\r\n南堂何萧条，散秩坐超忽。\r\n颓然附炉炭，两髁冷如铁。\r\n俯念田家苦，罹此寒事切。\r\n此风卷平野，茅屋左右穴。\r\n驱牛入门去，爨下火明灭。\r\n场功始去毕，贫不具衣褐。\r\n况无酒与羔，岁时相劳悦。\r\n高咏七月讨，伤哉愁心折。"
        },
        {
            "title": "依韵和贡父见寄",
            "content": "早接英豪论，常多伯仲贤。\r\n风尘一会合，岁月几徂迁。\r\n禀性成樗散，干时类凿圆。\r\n论心谁合者，握手子欢然。\r\n经训开前古，谈辞屈老先。\r\n春游同烂漫，醉乐屡回旋。\r\n乐事嗟难久，离襟怅独偏。\r\n驱车清汝曲，佐幕紫嵩前。\r\n官兴惟高咏，人生得晏眠。\r\n丹铅涂旧史，杖屦接幽禅。\r\n叹息春期失，淹留夕梦牵。\r\n非因传丽唱，何以尉劳悁。"
        },
        {
            "title": "答杨方叔感怀",
            "content": "吾闻古志人，往往感时节。\r\n所悲非贱贫，要在奋功烈。\r\n子今才且少，方以艺自拔。\r\n譬如适万里，所利轮与辖。\r\n翻然反虚无，乃与所事别。\r\n愿持君子叹，勉蹈古人辙。"
        },
        {
            "title": "览梅圣俞诗编",
            "content": "夙昔诵佳句，跂予慕高风。\r\n何意忧艰馀，邂逅此相逢。\r\n群初应府辟，捧檄来自东。\r\n引车穷檐下，眷然顾微躬。\r\n姿表穆以秀，纯德信内充。\r\n乃知文章作，中与性情通。\r\n煌煌新诗章，垂光照昏蒙。\r\n启椟挹荆璞，引莛撞景钟。\r\n高篇屡云阕，远思殊未终。\r\n譬如巧琴师，哀弹发丝桐。\r\n中有冲淡意，要以心志穷。\r\n顾惟昧者听，莫辨徵与宫。\r\n安得牙旷手，提取发其聪。"
        },
        {
            "title": "元日寄袁州仲文兄",
            "content": "前日都门尽鹢飞，秋风执别泪交颐。\r\n清朝远谪庸非命，直道终申自有时。\r\n佳句应因子卿赋，胜游仍共鹡鸰期。\r\n宜春台上春归早，谁伴花前酒一卮。"
        },
        {
            "title": "同邻几原甫谒挺之",
            "content": "河面参差结冻澌，清风不展画船旗。\r\n偶驱羸马知何适，独过长桥问所思。\r\n可喜身闲亲浊酒，未忘心竞是枯棋。\r\n凭君莫唱阳关曲，自觉年来不能悲。"
        },
        {
            "title": "和微之喜雪",
            "content": "冻雨吹花六出成，高楼一见瓦□□。\r\n已惊密势昏群岫，更想余霖及列城。\r\n照水□□生秀气，跳枝喜鹊弄和声。\r\n曾陪舞蹈丰年□，□拥温貂梦帝京。"
        },
        {
            "title": "和景仁之什",
            "content": "美疢随冰释，微阳应律生。\r\n严风散余燠，密雪暗深更。\r\n预喜衔杯集，当期策杖行。\r\n知公有新庆，金奏动皇情。"
        },
        {
            "title": "和原甫去年对雪思梅今年对梅思雪",
            "content": "中州寒燠与南异，常恨梅花开不早。\r\n今年朔雪冬不飞，腊月繁英似南好。\r\n君怜芳物感时节，愁见高风冻雪扫。\r\n苦嗟十九不称意，徒自令人颜色老。\r\n雪迟梅早非我力，会使金樽日倾倒。"
        },
        {
            "title": "晚过邻几官舍三首",
            "content": "萧洒君官舍，从来可数来。\r\n养莲疏浊水，薙草出荒台。\r\n芡散初成籍，蒲长欲映杯。\r\n吾知蒋生迳，不为俗人开。"
        },
        {
            "title": "又和原甫省壁画蟹",
            "content": "天工不为神，众物自我具。\r\n钱侯扫墨笔，敖跪生指顾。\r\n如依石穴出，尚想秋江度。\r\n真伪本相夺，安知彼非误。"
        },
        {
            "title": "答崔象之见谢之作",
            "content": "阴风吹沙走长衢，方驾往过君之庐。\r\n主人好事乐间尚，揖我谓我非俗儒。\r\n欣然开馆扫尘榻，语论清简发不虚。\r\n投冠释带聊自放，安用俗礼空囚拘。\r\n分朋四座斗巧奕，聊以胜负为欢娱。\r\n呼儿稍稍出珍玩，瘿器礧砢承枯株。\r\n持竿拂壁似有重，最后乃挂双海图。\r\n云昔武皇恃威壮，驱石塞海怪可吁。\r\n鞭笞鬼神各就事，簸弄旗帜翻以舒。\r\n鱼龙惊逃波浪恶，左右出没扬牙须。\r\n但怜物类颇幽怪，画手安辨曹与吴。\r\n北轩却下步小径，竹深桂静何萦纡。\r\n我来方冬气凛冽，已爱翠色侵衣裾。\r\n即看春风撼芽甲，定见红紫相欹扶。\r\n乘间取醉更何适，主人勿遽嫌喧呼。"
        },
        {
            "title": "送曹大夫归家",
            "content": "飞尽杨花见绿阴，飘然轻盖返家林。\r\n野堂泥落归双燕，纹簟风清戏一禽。\r\n秀麦柔桑皆有望，高轩华衮久无心。\r\n知君自得闲中乐，早寄新诗别后吟。"
        },
        {
            "title": "句",
            "content": "两君旷度皆吾党，红烛迎舟尽醉还。"
        },
        {
            "title": "和景仁元夕",
            "content": "月上朱楼角，风摇翠篠层。\r\n传声回步辇，满目烂行灯。\r\n萧鼓千门沸，弓刀万马腾。\r\n诗翁怀盛事，眉雪惨霜棱。"
        },
        {
            "title": "又绝句",
            "content": "芙蓉落尽荷叶黄，西风测测梧桐凉。\r\n岁登讼息休吏早，林间独坐歌还乡。"
        },
        {
            "title": "岁暮",
            "content": "高风动河汉，肃肃下阴霜。\r\n起视夜向艾，华星粲相望。\r\n犬吠闾巷静，哀鸿正南翔。\r\n岁暮已多感，及兹重成伤。"
        },
        {
            "title": "和刘郎浴观音予置酒见贻",
            "content": "禅关严城侧，深靓辟华构。\r\n方吾挟书来，值子出杅后。\r\n欣然出浊酒，谈笑坐清昼。\r\n三四同来人，颇喜出邂逅。\r\n牵衣起相酌，曾不烦劝侑。\r\n纷披索潜逃，顾壁恨无窦。\r\n不谓一樽乐，有逾万金寿。\r\n瓶罍忽已竭，余兴不自收。\r\n走登故人堂，拜叙十年旧。\r\n夜深跃马归，不畏妾妇诟。"
        },
        {
            "title": "送思上人南归",
            "content": "尘埃不可久，归卧故山秋。\r\n荣利非其好，风骚得所求。\r\n晨征随社燕，夜宿近江鸥。\r\n闻子禅林胜，它年一系舟。"
        },
        {
            "title": "和如晦游临淄园示元明",
            "content": "平津开馆大道西，档夭杳姹通园蹊。\r\n东风入林朱白动，次第装遍枝高低。\r\n红梅最好花正盛，我时往看归仍携。\r\n尔来风雨就零谢，忍见踏尽随春泥。\r\n广文先生厌闲冷，投书结伴散马蹄。\r\n主人同僚相门出，未肯朝暮甘盐齑。\r\n欢然握手喜迎候，促具并走子与妻。\r\n插芳咀甘不知去，归舍已见鸡在栖。\r\n坐挥大句鄙凡近，脱落尘迹登天梯。\r\n不因时节自娱放，颇置白黑为愁凄。\r\n我昏如此漫不省，何异车鼓乐鷃鼷。\r\n长安绿酒春正美，与子一醉万事齐。"
        },
        {
            "title": "次韵和景仁兄",
            "content": "既酬斯有酢，在礼犹可追。\r\n起劝孰曰狂，狂在捉白髭。\r\n白髭虽见捉，渌酒安可辞。\r\n歌童小如拳，聊以开公眉。"
        },
        {
            "title": "送王氏兄弟",
            "content": "抑疾伏田里，晨昏结烦忧。\r\n如彼衣上垢，岁久不可漱。\r\n忽闻车马音，来过吾庐幽。\r\n相见一长恸，悲风为迟留。\r\n张灯具餐饭，涕泗稍复收。\r\n南堂夜相对，油然破离愁。\r\n虽无盈樽酒，清论代献酬。\r\n高篇璨成诵，输写殊不休。\r\n婆娑双凤凰，飞舞光彩浮。\r\n忽然变瑰怪，风霆拔金暇。\r\n倾听魄已悸，何暇测其由。\r\n君家门阀大，先世勤令猷。\r\n晋公典册文，太尉廊庙谋。\r\n子孙今多才，信矣阴德流。\r\n还辕欲何语，赠子诗聿修。"
        },
        {
            "title": "送李寺丞宰蓝田",
            "content": "君诚岩壑徒，出宰亦山县。\r\n尚喜终南峰，苍翠不去眼。\r\n春风吹征车，千里度灞滻。\r\n到日胜事繁，花光老秦甸。"
        },
        {
            "title": "题卞大夫翠阴亭",
            "content": "新得亭名号翠阴，轩窗环合尽青林。\r\n定知野客先回顾，何处山禽自好音。\r\n池面有莲风气馥，城根多竹月华深。\r\n明年便作归来计，应许携樽与抱琴。"
        },
        {
            "title": "宿绍隆院",
            "content": "东来鸣棹落河干，喜见孤幡佛树端。\r\n不谓尘埃走符檄，尚逢池榭拂衣冠。\r\n清风明月还相见，浊酒枯棋亦自惧。\r\n寄语京城骑马客，优游到底是闲官。"
        },
        {
            "title": "遗吴冲卿大飨碑文",
            "content": "苍碑剥龙螭，突兀古殿侧。\r\n世变文字异，岁久苔藓蚀。\r\n谅非好事者，尘土未尝拭。\r\n我来仰首看，百过不自息。\r\n曩者魏方盛，帝丕托威德。\r\n驰驱百万众，南指斗牛域。\r\n誓将殄氛祲，饮马长江邑。\r\n翠华郁回翔，高会夸故国。\r\n肃肃环佩响，煌煌羽旄饰。\r\n鼓钟何镗鎝，淮汉为震仄。\r\n罢飨示得意，摛文永才勒。\r\n从臣梁孟皇，隶法当世特。\r\n奉诏无与让，淋漓奋其墨。\r\n尔来几千岁，卓卓见筋力。\r\n端庄九鼎重，劲挺群珪植。\r\n威仪商山老，气象汉庭直。\r\n惟昔铭栒戈，先儒固难迹。\r\n况我鄙陋极，视此空叹惜。\r\n常恐日磨灭，不辨点与画。\r\n呼工模于纸，一扫见白黑。\r\n缄包比琼瑶，把玩废寝食。\r\n于时大经九，有诏讲谬忒。\r\n刊之太学中，为后代法式。\r\n冲卿邦家彦，学问古今积。\r\n辞端海鲸连，笔力霜鸷击。\r\n况兹服儒官，洒翰固其职。\r\n楷模所流传，历世动千百。\r\n自非体法正，徒使观者惑。\r\n厥初篆草隶，根本君已极。\r\n聊持钉张玩，庶以参得失。"
        },
        {
            "title": "次道车轩赋惜春",
            "content": "青春忽已晚，去我剧奔马。\r\n残芳已扫园，浓绿空蔽野。\r\n春风欲有问，对酒不能把。\r\n人心正如此，狂雨自飞洒。"
        },
        {
            "title": "和圣俞饮会之作",
            "content": "幕府多俊良，乘间得邀命。\r\n阵觞四座合，清笑发高兴。\r\n冰梨走咸黾，霜橘荐穰邓。\r\n肴羞愧无珍，粗竭我家称。\r\n礼酬嫌已拘，戏罚甘太横。\r\n诗诵唐人为，议法汉儒正。\r\n新嘲时巧发，诡令或孤迸。\r\n聊矜一时快，岂校负与胜。\r\n行伤昆弟别，且乐宾友盛。\r\n但愿会合频，醉日敢辞并。"
        },
        {
            "title": "和永叔病中寄诸君子",
            "content": "几日东风独掩门，忽傅佳咏感芳辰。\r\n应缘高位须忧国，未必多情便负春。\r\n过眼只看花艳疾，惊心初见草芽新。\r\n狂吟烂醉无拘事，始信光阴属散人。"
        },
        {
            "title": "夫人阁四首",
            "content": "薄暖正当挑菜日，轻阴渐变养花天。\r\n君王勤政稀游幸，院院相过理管弦。"
        },
        {
            "title": "崔象之过西轩以诗见贶依韵答赋",
            "content": "春阳入我圃，窗户弄喧景。\r\n幽池明可鉴，翠竹列如屏。\r\n折枯呈紫茎，掊坟见红颖。\r\n端居阅时序，人事谢参省。\r\n生才不济世，不如守闾井。\r\n聊慕庄氏说，处阴以休影。\r\n兴来读我书，兴尽煮吾茗。\r\n崔侯乃同好，每见辄自警。\r\n守道心常晏，感时叹屡永。\r\n边隅事未宁，豪俊当驰骋。\r\n西麾覆妖巢，北指断凶颈。\r\n既非二者任，且复安吾静。"
        },
        {
            "title": "子张子夏庙同邻几圣俞过作",
            "content": "峨峨道旁庙，庭户焕丹黝，\r\n恭闻师商贤，下拜奠卮酒。\r\n大梁故王都，豪杰所奔走。\r\n当时多尊荣，死不道人口。\r\n二君夫何为，血食独传后。\r\n岂于圣人道，自托致不朽。\r\n荒坟几相望，荆棘不盈亩。\r\n衣冠应作尘，制度复何有。\r\n得无埋奇书，文字暗科斗。\r\n怀古意惨淡，春风一搔首。\r\n犀皮包玉束作斤，有餽为子盘中珍。\r\n爱之不欲食客众，夜密置酒呼其邻。\r\n作诗盈纸颇环怪，胄出恐是龙之真。\r\n流涎溢吻极称诧，两都无芹吴无莼。\r\n念我故园事栽插，独于此物尤勤勤。\r\n春芽怒迸地皮裂，采掇入撰无虚晨。\r\n独留晚出补林罅，几日不见长过人。\r\n新梢秀叶动清景，荫藉往往铺吾茵。\r\n而今安得复致此，腹饱藜苋身埃尘。"
        },
        {
            "title": "观灯市井之利得雨农田所急而二者不可以并时",
            "content": "风回协气通青律，月破游氛上碧天。\r\n万盏华灯辉永夜，一犁甘雨报丰年。\r\n梅含宿润粧先试，荑新桑手不拳。\r\n云势崇朝殊未已，坐看泽遍先垓田。\r\n\r\n【注释】：【原题】：\r\n观灯市井之利得雨农田所急而二者不可以并时乃所愿灯彻而雨作也今幸得之辄次原韵以酬来贶"
        },
        {
            "title": "和晏相公答张提刑名诗三首·陈情",
            "content": "濠上蒙庄达，田中彭泽归。\r\n安能陈道德，直可景光辉。\r\n欣奉燕台集，恭陪汉相威。\r\n阳春回丽曲，清越满金徽。"
        },
        {
            "title": "和邻几馆宿观伯镇题壁有作",
            "content": "城南饮骑散，君赴蓬山庐。\r\n禁门肃清夜，飞阁何渠渠。\r\n深沉漏下始，萧飒雨气馀。\r\n俯仰河汉明，高情邈冲虚。\r\n独怀同舍郎，被命分左鱼。\r\n得州东南胜，绕郭生芙蕖。\r\n苦嗟已留滞，三岁纷尘裾。\r\n人生固不一，理亦相乘除。\r\n或彼有所近，或此亦以疏。\r\n冯唐匿郎署，白首常晏如。\r\n方朔虽金门，避世等樵渔。\r\n古来守道者，期不忘厥初。\r\n但愿饮酒间，时读古人书。"
        },
        {
            "title": "读杜子美诗",
            "content": "寒灯熠熠宵漏长，颠倒图史形劳伤。\r\n取观杜诗尽累纸，坐觉神气来洋洋。\r\n高言大义经比重，往往变化安能常。\r\n壮哉起我不暇寐，满座叹息喧中堂。\r\n唐之诗人以百数，罗列众制何煌煌。\r\n太阳重光烛万物，星宿安得舒其芒。\r\n读之踊跃精胆张，径欲追摄忘愚狂。\r\n徘徊揽笔不得下，元气混浩神无方。"
        },
        {
            "title": "奉答宋中道服除还朝示亲友",
            "content": "喧然佳句落神都，哀此援琴尚有余。\r\n未见校文登子政，空传为赋似相如。\r\n道存固可轻华冕，谈进当知得异书。\r\n推毂贤豪非我事，所期诗酒乐朋裾。"
        },
        {
            "title": "览杨乐道洛下诸诗",
            "content": "昔驱羸马望嵩支，正值嵩阳踯躅春。\r\n千古废兴都邑地，百年劳苦宦游身。\r\n曾耽胜事留连久，忽见新诗叹息频。\r\n君欲买山能遂否，它时愿作杜社中人。"
        },
        {
            "title": "同曼叔化光游卞氏园",
            "content": "野圃无人到，秋风共子行。\r\n共临流水落，草上废台生。\r\n气晚才看菊，天寒不见莺。\r\n幽闲固多味，浊酒讵须倾。"
        },
        {
            "title": "答张念五",
            "content": "浮云名宦只劳人，解组归来径杜门。\r\n继世命官联六傅，传家与子及诸孙。\r\n圣贤相对书千帙，闾里交欢酒一樽。\r\n荷芰满湖秋气早，待君方驾践诚言。"
        },
        {
            "title": "骐骥池上与冲卿同赋",
            "content": "清帘医华屋，脩树环广池。\r\n凉风欣然来，忽若与我朝。\r\n感激气节异，念言此何时。\r\n云霄有灵匹，嘉会方在兹。\r\n瓜华动都邑，举俗共遨嬉。\r\n嗟我独不饮，奈此天运为。"
        },
        {
            "title": "和圣俞游梁王吹台有感",
            "content": "高台压万井，四绝埃与氛。\r\n上有金仟庐，凌虚结楣芬。\r\n尝闻登其巅，直视太行云。\r\n兰观良跂予，夙驾惭后君。\r\n况当朱炎月，烈风来朝嚑。\r\n泛潋白正醴，飘飖轻练裙。\r\n想像箫鼓处，寥寥如有闻。\r\n一写沈郁忧，怀古何足云。"
        },
        {
            "title": "伏蒙三哥以某再领许昌赋诗为寄谨依严韵",
            "content": "久陪法从常怀愧，再领乡州始觉荣。\r\n政事敢言前可继，宠光深见古为轻。\r\n预装白酒留春盎，旋剪红葩出洛城。\r\n两道况闻时泽足，不妨吟啸玉杯倾。"
        },
        {
            "title": "仲连兄治南堂",
            "content": "予生乏时用，惟懒性所便。\r\n强輓亦已退，虽鞭讵能前。\r\n有园不盈亩，正在居南偏。\r\n荒埋日失治，坐惜嘉观捐。\r\n伯氏解官守，燕居此回旋。\r\n芟鞠属时暇，斫枯候春妍。\r\n面堂一径直，夹树兰与荃。\r\n畚上艺佳卉，沼盆注清泉。\r\n东风过墙头，朱白争繁鲜。\r\n芬香四飘散，蝶蜂来飞翾。\r\n向时疏懒人，游步始连连。\r\n微勤不少施，胜赏得以专。\r\n才劳拙者逸，此固物理然。\r\n作诗代俳笑，以继南华篇。"
        },
        {
            "title": "芙蓉五绝呈景仁",
            "content": "堂前堂后尽芙蓉，晴日烘开万朵红。\r\n不把一樽酬胜赏，忍看憔悴落霜风。"
        },
        {
            "title": "和原甫晓雨",
            "content": "喜雨濯炎夜，馀飞入晨光。\r\n起来坐轩户，北风吹我裳。\r\n碧折萱叶乱，翠添林笋长。\r\n翩翩庭中燕，群飞戏清凉。\r\n直恐烦暑尽，从此零秋霜。\r\n欣然跨马出，一醉故人觞。"
        },
        {
            "title": "和欧阳内翰内直对月见寄",
            "content": "新衔佳命上金銮，递直连初寝未安。\r\n霜气稍依罗幕重，月华先近玉堂寒。\r\n诏函裁罢骞灵凤，诗句书成舞瑞鸾。\r\n学省地閒清赏隔，怀贤空向斗杓看。"
        },
        {
            "title": "新植西轩",
            "content": "谁谓我圃隘，载插尚勇亩。\r\n筑轩西临兑，规地北占酉。\r\n阳条散繁华，怒甲擎故朽。\r\n封培童仆劳，窥看孩稚走。\r\n虽非观游盛，要是吾庐有。\r\n壤疏人力薄，开发定迟后。\r\n所赖春风意，与物无薄厚。\r\n居闲日萧散，对此自成偶。\r\n问我何所为，卦象观六九。\r\n问谁之与处，达者二三友。\r\n为生昧机利，于事寡营取。\r\n但愿花常好，酌我樽中酒。"
        },
        {
            "title": "奉送永州张中乐屯田",
            "content": "昔年曾读子厚集，梦寐彼州山水佳。\r\n循良今慰远人望，潇洒仍惬旷士怀。\r\n楼头打鼓散群吏，林下啼鸟眠高斋。\r\n政閒境胜足佳句，好写大字镌苍崖。"
        },
        {
            "title": "和冲公上人",
            "content": "远色分诸岛，清光湛一陂。\r\n鸟行排夕照，竹影乱风漪。\r\n道体烦摩撮，禅心绝占窥。\r\n由来输范老，佛法不曾知。"
        },
        {
            "title": "和晏相公西湖",
            "content": "鸣蝉忽以急，夏景晏林塘。\r\n不知何山雨，飒然送微凉。\r\n荷茭忽翻倒，四散飘暗香。\r\n清渠决决流，碧色浸稻身。\r\n零落堕林实，琐碎开水芳。\r\n公来必乘晚，散步方徜徉。\r\n箫鼓不从后，笔牍常在旁。\r\n游鱼自成族，飞鸟不乱行。\r\n周览时景佳，郁穆发新章。\r\n何意蓬荜士，传贶谬所当。\r\n时方苦炎暵，汗下挥其滂。\r\n三复大雅作，清风肃衣裳。"
        },
        {
            "title": "子华兄生日五首",
            "content": "萱甲微抽碧玉簪，已惊花艳动筠篮。\r\n便须行乐迎东律，莫为回神滞北庵。"
        },
        {
            "title": "奉同邻几对",
            "content": "时律迎阳近，天云带雪低。\r\n欲飞含气象，忽散失端倪。\r\n绛阙明先曙，清衢冻不泥。\r\n休祥占岁序，佳气动烝黎。\r\n矫若翔廱鹭，纷疑剥楚圭。\r\n晨昏檐影眩，壬丙辨方迷。\r\n驾瑞彤墀集，凌寒玉仗齐。\r\n御筵开省户，赐醴走宫奚。\r\n屋角悬珠网，林梢挂素霓。\r\n山号悲虎兕，渊伏怯龟蠵。\r\n哀响求群雁，喧啾得食鸡。\r\n饥鹰无近击，狂兔有新刲。\r\n感往悲时物，怀幽梦故栖。\r\n温炉期夜拥，杰阁想晨跻。\r\n验古闻牛目，投閒读马蹄。\r\n吾交情不薄，今日手同携。\r\n酒拨新醅酌，诗看本字题。\r\n优游无不可，何必剡中溪。"
        },
        {
            "title": "和永叔从驾谒景灵宫",
            "content": "驰道尘清生紫烟，帝临原庙拜衣冠。\r\n日华先向金舆动，霜气犹通玉仗寒。\r\n后骑绵裘明粲粲，侍臣瑶佩响珊珊。\r\n一闻佳句歌熙盛，不减都人来路观。"
        },
        {
            "title": "奉酬南陵三君别后见寄",
            "content": "齐居有常禁，跬步不得语。\r\n清欢犹反思，浊酒成独抚。\r\n野杏乱飞春，邻鸡静啼午。\r\n寂寥正如此，坐见前山雨。"
        },
        {
            "title": "次韵谢尉公靖同游北园五首",
            "content": "凿堤要水近，依竹任迳斜。\r\n残叶时委地，晚笋犹穿沙。\r\n不知人间世，况论空中花。\r\n却思城市喧，阁阁鸣群蛙。"
        },
        {
            "title": "游首山夜马上作",
            "content": "苍岩出几曲，此与大道会。\r\n回看灯火处，已在林萝外。\r\n凉风生雨气，清月动山霭。\r\n渐近平桥路，淙淙闻石濑。"
        },
        {
            "title": "又赋京师初食车螯",
            "content": "翰林置酒冬之严，庶羞罗列穷脆甘。\r\n有餽奇味众莫觇，久秘不出须宾酣。\r\n红炉炽炭发其钳，金钟一引连三四。\r\n满坐诧美欢笑谈，肯复重顾蛏与蚶。\r\n京都贵人梁肉厌，远致异物无微纤。\r\n骈珍错怪百类兼，何久遗此不得参。\r\n乃知物用有远{下缺}"
        },
        {
            "title": "晚步颍上和曼叔",
            "content": "披榛登大堤，下视何嶪岌。\r\n野气忍雪润，河流带冰澀。\r\n沙禽寂不飞，行子暮逾急。\r\n不见洗耳人，悲风吹独立。"
        },
        {
            "title": "行庆关",
            "content": "高关拒重阻，险状固天设。\r\n俯窥洪流奔，仰视赤崖绝。\r\n来往无时停，千载一车辙。\r\n我行触飞雨，舍辔上嵽嵲。\r\n筋劳不敢息，黄土百丈裂。\r\n伊昔六国馀，楚汉起相啮。\r\n乘时急形便，利害校一发。\r\n生民入鞭笞，溪谷日流血。\r\n时平属真主，汾壤事西谒。\r\n翠华此回旋，万骑出岩阙。\r\n斯人一何幸，泽浸厚地彻。\r\n烜哉行庆名，高与日星揭。\r\n干戈昔不守，符传今尚撤。\r\n昏明变夷险，在德信前说。\r\n愧无能铭才，吊古空惨切。"
        },
        {
            "title": "乐道未长句辄次韵",
            "content": "我道非生灭，天时自去来。\r\n交亲常在席，醪酒不空罍。\r\n默坐唯听水，閒行忽见梅。\r\n何人同此适，君意亦悠哉。"
        },
        {
            "title": "西轩同诸君探题得奁",
            "content": "简素与夙尚，提携得兹器。\r\n春芳席馀红，夏木荫初翠。\r\n酣游性所适，甘脆略云备。\r\n独愧颜氏子，终朝守箪食。"
        },
        {
            "title": "董家园对雨",
            "content": "霏微池上来，萧散竹间度。\r\n稍远树头花，颇沉波面絮。\r\n狂收游骑迹，喜动田翁语。\r\n对酒岂不佳，幽寂自成趣。"
        },
        {
            "title": "偶成寄曼叔",
            "content": "红芳落尽鸭陂边，白首伤春倍惨然。\r\n自愧闲官消永日，独吟佳句想当年。\r\n早休诸吏眠斋馆，时引双童上舞筵。\r\n闻说年来亦归兴，琳宫仙籍旧无员。"
        },
        {
            "title": "和象之同孔宁极游石桥且简宁极",
            "content": "春风杖藜客，同到石桥边。\r\n引袖披云木，携樽俯涧泉。\r\n岩花聊彩摘，野器不雕镌。\r\n俯仰元和内，熙恬太古前。\r\n草心柔可绾，蒲叶密于编。\r\n涧麀来窥坐，沙鸥不改眠。\r\n蒙蒙桃李雨，幂幂薜萝烟。\r\n舞类雩祠日，吟非楚泽年。\r\n鱼跳闻急管，鸟语似幺弦。\r\n紫翠羞薇蕨，清香袭蕙荃。\r\n乱流时揭厉，微迳巧索穿。\r\n德义心诚服，山林性所便。\r\n敢令然诺负，直以事为牵。\r\n圯下履终跪，溱边裳且褰。\r\n春醪可益酿，况有帛戋戋。"
        },
        {
            "title": "湖上饮",
            "content": "高秋水木变清光，荷叶乾枯{左禾右罢}稏黄。\r\n习静久安融子懒，乘欢聊发次公狂。\r\n未城浊酒欺人老，深喜寒花入坐香。\r\n更谢林端新月色，留连归舫尽三觞。"
        },
        {
            "title": "和子华湖上书事",
            "content": "清霜雕远木，潩水溢西陂。\r\n画鹢凌空界，鸣鸥矫翠漪。\r\n菊残犹可折，竹密不容窥。\r\n物我同真际，谁当惮四知。"
        },
        {
            "title": "送辛十七作尉盐城",
            "content": "少年嘉誉冠诸生，白首青衫仅有成。\r\n千里辛勤州县职，一觞凄惨里闾情。\r\n家临颍水花催发，柳绕长堤絮扑行。\r\n寸禄折腰何必去，道存心在即渊明。"
        },
        {
            "title": "雪中同邻几出游",
            "content": "絮糅琼霏浩满空，平明骑马入春风。\r\n九重城阙寒光外，百万人家喜气中。\r\n不学闭门徒自洁，且欣携酒与君同。\r\n柳梢花甲从今始，便好寻芳下苑东。"
        },
        {
            "title": "和晏相公雪",
            "content": "去年阳气骄，不雪尽冬序。\r\n今年未开腊，已见六花注。\r\n矜新忽微飘，争急遂横鹜。\r\n浩荡天地和，旷爽楼观曙。\r\n蔽日惊蛾飞，集雍纷鹭翥。\r\n膏润通大田，光辉借前树。\r\n索檐鲁缟轻，委庭荆璞聚。\r\n微生窗户明，巧作樽罍助。\r\n相公谢朝柄，燕处均养素。\r\n上嘉时泽滋，俯乐心赏遇。\r\n南阁罢图史，西亭回杖屦。\r\n步迳怜缺玉，攀林看堕絮。\r\n长吟写幽适，高隐动遐慕。\r\n愧非右席才，莫奉梁园赋。"
        },
        {
            "title": "和景纯栽松",
            "content": "芳根出涧底，秀木依墙东。\r\n莫顾一时好，当观三世空。"
        },
        {
            "title": "过邵先生居",
            "content": "竹坞斜开迳，茅檐半卷书。\r\n幽闲入高卧，淡薄见平居。\r\n乱水随酾引，残花不扫除。\r\n因君动高兴，回首望吾庐。"
        },
        {
            "title": "寄大觉禅师",
            "content": "闻住金山最上方，江云飘槛海风凉。\r\n何时乞得东南守，重拂尘衣入道场。"
        },
        {
            "title": "又和春游",
            "content": "青春之来漫无踪，但见佳气流融融，\r\n天地百物和风中。轻雷殷出草根绿，\r\n丹霞散作枝上红。鸣蜂喧空蝶扑地，\r\n似与游人报芳意。东城南陌交输辔，\r\n朝尘暮雨才几日，已见残花落和积。\r\n人生劳苦诚可悲，奔走事役无休时，\r\n天意以眷使其熙。会须举洒烂漫醉，\r\n当与不取庸非痴。"
        },
        {
            "title": "谢尧夫寄新酒",
            "content": "故人一别两重阳，每欲从之道路长。\r\n有客忽传龙坂至，开樽如对马军尝。\r\n定将琼液都为色，疑有金英借密香。\r\n却笑当年彭泽令，篱边终日叹空觞。"
        },
        {
            "title": "和三兄晚饮",
            "content": "乍去炎氛浊暑中，高怀幽事不如穷。\r\n乍怜老竹梢云碧，已见新梨着露红。\r\n回雪舞腰来洛浦，仰天歌韵有秦风。\r\n雄图壮节消磨尽，所得清樽一笑同。"
        },
        {
            "title": "蒙以诗惠水晶鱠次韵答谢",
            "content": "凝如宝匣开明镜，散逐金刀落素丝。\r\n我为南来多内热，径呼玉筋尽三卮。"
        },
        {
            "title": "景仁雨中同游南园",
            "content": "暖日催花落夕曛，轻雷一夜变重云。\r\n安舆少滞无多怪，涩雨怪风自古闻。"
        },
        {
            "title": "崔象之携长诗示予且欲以瘿木樽相付作诗谢之",
            "content": "君家瘿木樽，丑怪不可状。\r\n自非好事者，弃置等盆盎。\r\n作诗一千言，引类何其壮。\r\n且思高世士，遗以资雅尚。\r\n曰予林壑性，受此颇宜当。\r\n我今衰病馀，卷缩就间放。\r\n才非时用宜，兹器正相况。\r\n敢邀高世名，自触讥与谤。\r\n再拜谢佳意，君何授之妄。"
        },
        {
            "title": "答张念五见寄",
            "content": "林泉萧酒逸平生，不识人间宠辱惊。\r\n美质自全荆璞贵，嘉名长共洛波清。\r\n身虽贫约非原病，诗为穷愁似孟精。\r\n命驾高踪久无继，一时风义独归程。"
        },
        {
            "title": "谒汉高帝庙",
            "content": "魂魄应游沛，空嗟庙貌残。\r\n苍碑火剥裂，画壁雨兰干。\r\n帐幙虚风肃，松槐白日寒。\r\n升堂欲进拜，犹怯戴儒冠。"
        },
        {
            "title": "奉和杨直讲除夜偶书",
            "content": "杨公白首困青騧，坐对流阴颇自嗟。\r\n半夜星文穷斗次，平明春色遍人家。\r\n漫将愁思惊天运，好看新诗待物华。\r\n何日一樽相就醉，为君先探此园花。"
        },
        {
            "title": "西轩雨中期象之夜话",
            "content": "积雨空堂暮，清宵独掩门。\r\n陈编徒自封，幽兴欲何言。\r\n碧草生墙角，丹花发竹根。\r\n聊持静者辙，一与道人论。"
        },
        {
            "title": "答苏子美见寄",
            "content": "暮春游京洛，适与夫子遘。\r\n衣焦未及展，挈酒且相就。\r\n佳林延凉飚，广夏荫清昼。\r\n浩然尘卢醒，坐看天骨秀。\r\n殷勤述平昔，感欢道艰疚。\r\n谈辞足端倪，怀抱去蒙覆。\r\n志愿始云获，睽携遽然又。\r\n君舟既南驰，我马亦东走。\r\n还谯寡俦侣，孤学日以陋。\r\n高风邈难样，离抱曷其救。\r\n得君别后诗，满纸字腾骤。\r\n汪洋莫知极，精密不可耨。\r\n峻严山岳停，奔放江海漏。\r\n伏读昼夜并，文义仅通透。\r\n有如享太牢，继以金石侑。\r\n惟君抑雄才，文字乃兼副。\r\n要当被金甲，独立诸将右。\r\n指挥神武师，为国缚狂寇。\r\n献俘天子廷，功以钟鼎镂。\r\n勉哉俊其时，此论讲已旧。"
        },
        {
            "title": "再和二首",
            "content": "壮岁希高事独清，介然何意慕三旌。\r\n无邪每奉先儒戒，有犯常存狷者情。\r\n任重股肱惭暗弱，老全骸骨赖休明。\r\n非因大旆闲来往，仲蔚蓬蒿绕舍生。"
        },
        {
            "title": "与张仲巽游善护院",
            "content": "高城面修涂，呀豁若箕口。\r\n铅石释子庐，苍柏荫庭牖。\r\n翘翘幕中彦，疏怀脱喧垢。\r\n结辔游禅扃，弹弦栾嘉友。\r\n华榱翳广坐，仰视眩丹黝。\r\n朱光羞晨樱，绀玉折春藕。\r\n初筵颇清简，中醉稍喧糅。\r\n歌休众管作，今发洪钟叩。\r\n横浮或见违，义蕴□□□。\r\n酒酣隘常见，大观资远取。\r\n上跻危磴盘，却立土崖斗。\r\n长川自西来，逶迤带坰薮。\r\n绿树下成列，猎猩清风走。\r\n侧身宇宙间，群动何纷纠。\r\n自顾龌龊极，天地一罂缶。\r\n安得修灵根，超然出诸有。"
        },
        {
            "title": "再赋颂二首",
            "content": "阳景朝来释冻凘，水边林下好追随。\r\n灵山一会何曾散，莫学时人语别离。"
        },
        {
            "title": "城西书事",
            "content": "蔬畦绕茅屋，林下辘轳迟。\r\n霜蔓已除架，风飘空挂篱。\r\n\r\n【注释】：这首绝句是诗人陉州（今河北省井陉县）时写的。陉州地处太行山麓。诗中描写北方高原山区的深秋农霜景色，语言质朴，具有浓厚的地方色彩。该诗的四句话都写景物，农村劳动情景清楚地体现在里面。\r\n【解释】①城西--陉州城的西方，太行山区。书事--记事，②蔬畦--菜园子。绕--围绕。③辘轳--安装\r\n在井上提吊井水的工具。迟--缓慢，不紧张。意思是说：到了深秋季节，北方山地高寒，菜蔬落市，汲水\r\n浇园的活计不忙了。④霜蔓--秋霜打过的藤蔓。此指一些攀架生长的瓜类和豆类。这句说：架上的瓜豆类\r\n已经收摘。卸架了。⑤这句说：藤蔓割下来挂在屋旁篱笆上，被风吹得飘来飘去。"
        },
        {
            "title": "独坐",
            "content": "雪屋生寒劲，风灯落烬频。\r\n惊号独过雁，默坐未眠人。\r\n世事存伤没，年华故换新。\r\n还将寂寞意，强与冻醪亲。"
        },
        {
            "title": "致仕后次韵答张念七",
            "content": "颍水箕山一老生，漠然心境两俱平。\r\n倘不物外皆如寄，腰底悬金壁挂缨。"
        },
        {
            "title": "和冲卿晚秋过金明池",
            "content": "闻群西郊行，正值秋风晚。\r\n清霜卷枯荷，碧玉莹池面。\r\n浮空结脩梁，涌波抗华殿。\r\n云烟渺净色，览望一萧散。\r\n顷思暮春际，都人盛嬉燕。\r\n连帷错绣绮，方车鹜金钿。\r\n填填鼓钟响，耳目厌譁眩。\r\n乃令尘嚣辞，而有清旷恋。\r\n达人冥至理，喧寂无异观。\r\n偶然秉化往，何适非汗漫。\r\n吾知御寇游，所乐在观变。"
        },
        {
            "title": "和微之游湖春夏秋冬四绝",
            "content": "败荷衰折水西流，极目清光好放舟。\r\n幸有主人频卜昼，肯同俗子更悲秋。"
        },
        {
            "title": "和宋中散寄景仁新池",
            "content": "北顾兴王府，东瞻象日畿。\r\n稻塍常借润，黍尺讵能晞。\r\n鹭浴菖芽短，鱼跳荇来肥。\r\n乐亭初置酒，试舞旋裁衣。\r\n逸冀相从老，冥鸿自在飞。\r\n月游刳小艇，雨钓筑新矶。\r\n栽插期春事，追游惜晚晖。\r\n气同均我尔，道胜绝从违。\r\n安燕兴棠棣，艰勤陋采薇。\r\n如何宋中散，留滞不成归。"
        },
        {
            "title": "奉和介甫正月二日",
            "content": "春意来何早，乾坤润泽中。\r\n雪明初照日，云断欲随风。\r\n世事蚊虻过，身谋雁鹜同。\r\n诸君亦诗酒，吾道未应穷。"
        },
        {
            "title": "戏示程正叔范彝叟时正叔自洛中过访",
            "content": "曲肱饮水程夫子，宴坐烧香范使君。\r\n顾我未能忘外乐，绿尊红芰对朝曛。"
        },
        {
            "title": "和子华许昌道中诗有隐逸之思",
            "content": "悲风中夜兴，寒气入我室。\r\n颓然揽衣坐，中怀百忧溢。\r\n我生乏壮图，少小事刀笔。\r\n窥古得微尚，趋时寡良术。\r\n野性不受羁，尘事忧见桎。\r\n况兹罗大艰，哀号重衰疾。\r\n生意且萧瑟，何必慕禄秩。\r\n风俗日以恶，险诈路百出。\r\n素昧防闲术，睹此实怖慄。\r\n鸡豚燕嘉辰，鱼钓乐暇日。\r\n读书取知道，白首穷经一。\r\n甘从野儒事，庶保幽人吉。\r\n咄哉轩冕徒，校此孰劳佚。"
        },
        {
            "title": "和微之",
            "content": "早接忠贤论，常钦古学风。\r\n何期华发后，更得绿樽同。\r\n远水秋光外，高亭夕照中。\r\n芡盘凋晚翠，菊艳夺春红。\r\n歌放聊娱老，谈精本代工。\r\n欢余笑张翰，迢递想江东。"
        },
        {
            "title": "送石昌言归蜀",
            "content": "省署聊休直，皇恩许过家。\r\n朝廷宠儒雅，车骑有光华。\r\n行色星垣动，褒章宰树加。\r\n遥加蜀父老，来道竞咨嗟。"
        },
        {
            "title": "泛汝联句",
            "content": "平居厌城郭，具舟泛清汝。\r\n蓝光一水远，铁色两崖古。\r\n日华动中流，沙纹乱前渚。\r\n湍鸣达公桥，草绿襄王墓。\r\n园英拥流沫，风叶堕残雨。\r\n停桡弄山泉，扶杖过花坞。\r\n澄潭数乱石，断石横颠树。\r\n泳波鱼鬣舒，闯穴蛙首怒。\r\n冲云一雁远，唼荇群鸥聚。\r\n村间桑枯春，川阔牛羊暮。\r\n回头绿树失，卷幔青峰露。\r\n寻幽恣盘桓，泊浅屡回互。\r\n灵草不知名，珍禽啼在处。\r\n夕阳散鸣鸠，荒阡拱游兔。\r\n挽缆谣歌童，簪花立田妇。\r\n高歌客自如，归涉人相负。\r\n青蒲戢戢生，紫燕翩翩度。\r\n云烟波底明，井邑林外睹。\r\n欣逢闾里旧，愧乏鸡黍具。\r\n揣水荐泛鳞，掘石羞山茹。\r\n绕塘梅实绿，冒桂禽壳素。\r\n我巾聊一颓，石榼烦屡注。\r\n朱樱出芳林，紫笋侑雕俎。\r\n高篇烂珠璧，至乐谢钟鼓。\r\n嗟予性本隘，于世事皆鲁。\r\n便欲弃簪裳，归去事田圃。\r\n肆意山水乐，脱身尘埃苦。\r\n此适诚足尚，斯言未宜遽。\r\n圣神拱岩庙，贤俊毕珪组。\r\n如君之所怀，于时当有补。\r\n高文赞皇猷，大论宁国步。\r\n无为五斗卑，遂屈万里举。\r\n明心在知己，汗颜愧虚誉。\r\n时方索大鼎，胡为炫康瓠。\r\n富贵固众欲，非望久自阻。\r\n圣贤有遗方，戮力期共赴。\r\n尝闻曰中庸，曾不滞出处。\r\n进当泽生民，退则守环堵。\r\n所求义与此，要在身不污。\r\n愿无废吾言，于道其可庶。"
        },
        {
            "title": "从厚卿乞移水仙花",
            "content": "翠叶亭亭出素房，远分奇艳自襄阳。\r\n琴高住处元依水，青女冬来不怕霜。\r\n异土花蹊惊独秀，同时梅援失幽香。\r\n当年曾效封培力，应许移根近北堂。"
        },
        {
            "title": "和贡甫",
            "content": "十年灯翳视浮荣，兀坐{筱攵换羽}然槁木形。\r\n别后情怀非往日，老来光景似流星。\r\n厚恩示报心徒赤，多病何从发复青。\r\n一览雕章思旧好，忽如醒病得初醒。"
        },
        {
            "title": "和仲连兄城上晚步",
            "content": "久积端居滞，聊为散步游。\r\n青苔跳怒黾，绿树矫鸣鸠。\r\n雨暗横舟浦，凉生调角楼。\r\n不妨乘晚兴，更尽水西头。"
        },
        {
            "title": "春朝",
            "content": "燕语闻多日，蚕眠过几宵。\r\n花深不辨蝶，柳暗欲迷桥。\r\n便面金环重，障泥玉勒骄。\r\n黄公酒垆上，谁贳阮孚貂。"
        },
        {
            "title": "和晏相公触事成咏四首",
            "content": "梧桐倾鸣凤，鸣凤邀高翔。\r\n微虫缕众叶，玲珑秋日光。\r\n本性苟不易，憔悴庸何伤。"
        },
        {
            "title": "再和尧夫欲借琵琶妓",
            "content": "谢公故事常携妓，白傅高年自唱歌。\r\n更假红妆知有意，欲添尊酒十分多。"
        },
        {
            "title": "寓展江亭谢尧夫寄酒及花",
            "content": "措枉我先违陛石，均劳公亦下堤沙。\r\n已欣晚岁逢良友，更喜高秋见好花。\r\n旨酒芳新来似水，危亭清绝至如家。\r\n三杯举白歌相和，忘却风前两鬓华。"
        },
        {
            "title": "奉和象之夜饮之什",
            "content": "淫阴泄为雨，十日泻不停。\r\n蓬蒿长四壁，浊潦流纵横。\r\n嗷嗷鹤群游，阁阁蛙乱鸣。\r\n端居积幽抱，沈郁久未平。\r\n是时俯几望，月魄向已盈。\r\n浮云失四顾，孤轮午亭亭。\r\n微风濯炎热，衣巾凛馀清。\r\n起我不暇懒，超遥步前庭。\r\n烦忧忽以去，旷如出幽囹。\r\n顾谓汝妻子，速具煎炮烹。\r\n同里四五人，予期得邀迎。\r\n随时具蔬果，饤饾甘与青。\r\n虽无水陆珍，亦足侑杯觥。\r\n所期在乘兴，岂问多品名。\r\n诸君于我厚，匪貌实以情。\r\n从容谈笑间，荡不见府城。\r\n肴来必虚反，觞至无留行。\r\n岂惟清言胜，或以善谑并。\r\n高风揖巢许，旷论齐殇彭。\r\n不知轩冕贵，直以道义荣。\r\n置身岂非德，抚事临惹惊。\r\n上天作阴沴，降水灾吾氓。\r\n芒芒郊野外，浩若翻沧溟。\r\n垣庐随波尽，稼穑安有成。\r\n所闻此害广，郡国多所更。\r\n吾群急病民，定见宽税征。\r\n囷廪无盖藏，何以活鳏{左女右上旬下子}。\r\n我曾不足恤，方以口腹营。\r\n念始昔从学，潜心于六经。\r\n颇知圣人道，要在及苍生。\r\n胡为取自足，而不惟其赢。\r\n顽然度岁月，如蛙守坳泓。\r\n中而复自思，此其义所宁。\r\n圣朝盛搜拔，列位罗群英。\r\n晨兴朝国门，冠盖多于星。\r\n旦材必夔稷，抗议皆颠闳。\r\n双凫与乘雁，未足关重轻。\r\n奈何不自量，欲以愚自呈。\r\n退之亦有云，其犹进狶苓。\r\n不如且饮酒，兹事未易评。"
        },
        {
            "title": "和孙廷平坦嵩山十首·渔舟火",
            "content": "拖网潭上归，孤烟出峰背。\r\n稍没寒雾中，微明秋雨外。\r\n起我江湖心，鲈鱼方可脍。"
        },
        {
            "title": "寄题苏子美沧浪亭",
            "content": "闻君买宅洞庭傍，白水千畦插稻身。\r\n生事已能支伏腊，岁华全得属文章。\r\n骞飞灵凤知何暮，蟠蛰蛟龙未可量。\r\n莫以江山足清尚，便收才业傲虞唐。"
        },
        {
            "title": "游曲水园和景仁",
            "content": "楼峻城千堞，堤长竹万竿。\r\n草芽生戢戢，花蕊落漫漫。\r\n走笔狂吟放，扶筇醉步跚。\r\n屡回宜舞袖，甘著堕游冠。\r\n野来来窥坐，沙禽不避观。\r\n两行桃艳暖，一道柳阴寒。\r\n纵棹非寻戴，掀车免次栾。\r\n官曹嗟倥偬，农事闵艰难。\r\n急景三春好，浮生几日欢。\r\n康强直行乐，此兴不应兰。"
        },
        {
            "title": "送张七元构仕亳州",
            "content": "萧条平马逐飞蓬，回首园林平露中。\r\n政事文章君得法，如今太守古人风。"
        },
        {
            "title": "寄郑州曾资政",
            "content": "鲁公旌旆镇兹邦，曾奉樽罍佚老堂。\r\n彩服过庭闻政术，缁衣传世见诗章。\r\n斗龙门外波光绿，集凤台边柳色黄。\r\n应感归欤形丽唱，故园春草满池塘。"
        },
        {
            "title": "卞仲谋八老会",
            "content": "同榜同僚同里客，斑毛素发入华筵。\r\n三杯耳热歌声发，犹喜欢情似少年。"
        },
        {
            "title": "次韵奉答君俞",
            "content": "闾里幽居几案前，迹虽相异意同然。\r\n禅书罢阅成端坐，讼牒希投得晏眠。\r\n情累已知超永劫，身名那复计当年。\r\n才疏政拙逢嘉岁，敢窃天功自谓贤。"
        },
        {
            "title": "庵中睡起五颂寄海印长老",
            "content": "饭后西堂百步行，困来合眼是无营。\r\n从生至老非他物，道著如今已是情。"
        },
        {
            "title": "芙蓉五绝呈景仁",
            "content": "携觞日日绕珍丛，未必欢情尽醉中。\r\n却怕后时无意思，杀风景似范家翁。"
        },
        {
            "title": "对雪偶成三颂呈芳公长老兼简收贵二上人",
            "content": "空生去后花飞绝，庞老行时雪落频。\r\n有句无言空不会，夜寒红燄一炉香。"
        },
        {
            "title": "九日北园思临涡之游",
            "content": "吾生岂鹰氈，胡为见羁绁。\r\n题鞭古胜地，落帽秋佳节。\r\n一为尘事牵，坐叹高会缺。\r\n天兼水澄淡，树与堤曲折。\r\n萸房露应重，菊艳晨可撷。\r\n嘉景成想像，清樽废提挈。\r\n阴风吹北园，众槁声切切。\r\n把酒望霜空，冥鸿溯辽碣。"
        },
        {
            "title": "临汝遇雨",
            "content": "回风萧飒过山西，一望平郊雨脚齐。\r\n但使农畴苏旱稼，敢辞客路踏春泥。\r\n暮投野寺明灯宿，声入幽窗绿树低。\r\n明日尘清洛阳道，呼童严驾候晨鸡。"
        },
        {
            "title": "和玉汝弟感秋偶书",
            "content": "园林雨余清，碧色遍秋草。\r\n露叶委闲阶，风荷乱幽沼。\r\n晨昏爽气嘉，吾意欲轻矫。\r\n古来达道者，冥冥独见晓。\r\n四序虽代换，一物未尝老。\r\n况兹浮幼质，终非智人保。\r\n唯有至真界，日日无非好。\r\n岂同世俗情，妄计迟与早。\r\n矢诗勿庸多，万事一能了。"
        },
        {
            "title": "同士则游西湖",
            "content": "今日西湖好，来游未觉喧。\r\n柳枝风处乱，花艳暖中繁。\r\n桥远归人渡，舟移集鸟翻。\r\n何须更樽酒，道胜有清言。"
        },
        {
            "title": "酴釄",
            "content": "平生为爱此香浓，爷面常迎落架风。\r\n每至春归有遗恨，典刑犹在酒杯中。"
        },
        {
            "title": "和晏相公答邵校勘",
            "content": "两朝典策成挥笔，二府勋庸在运筹。\r\n历践枯荣皆德举，重陪閒燕是恩留。\r\n康宁必有神明劳，萧酒真无世俗忧。\r\n早晚安车赐高退，碧嵩清颍从公游。"
        },
        {
            "title": "黄莲花",
            "content": "只将萧酒与温醇，敌尽千花百草春。\r\n欲赋清诗写深愿，却疑潜笑白头人。"
        },
        {
            "title": "和彦猷在华亭赋十题依韵·秦始皇驰道",
            "content": "秦王骋奇观，不惮阻且脩。\r\n万里走辙迹，八荒开囿游。\r\n劳歌久已息，遗筑今尚留。\r\n千载威神尽，骊山空古丘。"
        },
        {
            "title": "和子华对雨有感",
            "content": "小桃零乱逐东风，繁杏枝桃次第红。\r\n把酒直须连日持，春光一半已成空。"
        },
        {
            "title": "招王微之",
            "content": "龙图老学士，腰痛比如何。\r\n久阕新诗和，应寻曲旧歌。\r\n梅红轻绽萼，池绿细生波。\r\n欲与君同醉，春风试舞罗。"
        },
        {
            "title": "和晏相公触事成咏四首",
            "content": "栟桐结双根，皮附若毛氄。\r\n乘秋一剪剥，碧叶始竦竦。\r\n岂识山中木，终年自拥肿。"
        },
        {
            "title": "和永叔思滁州幽谷",
            "content": "滁阳山水翳荒榛，公为开治物物新。\r\n自作嘉名遍华榜，连题秀句入青岷。\r\n泉声尚记岩寒夜，花思偏怜谷暖春。\r\n绝境坐驰高兴动，安能碌碌久风尘。"
        },
        {
            "title": "次韵答和乐道侍读给事",
            "content": "岁丰讼滋简，拙守容晏眠。\r\n起来视云景，春意亦已鲜。\r\n驱车望南城，精庐屹当前。\r\n华堂坐沈邃，迟日步暄妍。\r\n流览高僧壁，稽首金像莲。\r\n即事岂非适，感怀良慨然。\r\n宫藩与乡闬，早接二公贤。\r\n高公炳群宿，大论倾长川。\r\n尔来曾几时，急景凋朱颜。\r\n从容味真理，萧洒赋高篇。\r\n岂无安民策，坐惜成弃捐。\r\n尚期雅正音，入和薰风弦。\r\n余本岩壑姿，台阁缪见延。\r\n渊明亦有言，误落尘网间。\r\n命固有行止，理非可控搏。\r\n素发纷已垂，行当挂吾冠。\r\n侧闻治林圃，栽插及晴天。\r\n芳芽吐膏壤，柔条擢暖烟。\r\n光景非我力，为君导鸣泉。"
        },
        {
            "title": "和微之游湖春夏秋冬四绝",
            "content": "画舫新成水拍堤，悲丝急管韵参差。\r\n吟风啸月年年事，未省曾经兴尽时。"
        },
        {
            "title": "和景纯栽松",
            "content": "论坚莫如松，言脆莫如葱。\r\n坚脆卒同尽，无尽无如翁。"
        },
        {
            "title": "晚过湖上登城楼泛小舟归",
            "content": "巩响渐依阶砌下，萤光乱出草莱间。\r\n炎蒸散尽人轻健，从此篮舆数往还。"
        },
        {
            "title": "闲房书事示五弟及诸侄等献肃公",
            "content": "老病归休得桶楼，吾庐萧酒乐天倪。\r\n北窗偃卧都何有，东阁过从亦自揆。\r\n碧桧轻烟无鸟哢，绿槐风细或蝉嘶。\r\n世间万事全如梦，岂得南华物我齐。"
        },
        {
            "title": "东窗",
            "content": "高窗不掩秋气清，下见瓦沼涵泓澄。\r\n雨洗浮萍翠色静，青丛绿蔓相缠仍。\r\n阶前童童两好树，上有鸣禽不可数。\r\n杖藜书生爱苦吟，独立西风无旦暮。"
        },
        {
            "title": "和彦猷在华亭赋十题依韵·寒穴",
            "content": "寒泉发何年，四序常自平。\r\n上凛冰雪气，中密瑶玉声。\r\n岂无蛇蜮潜，但见沙水清。\r\n妄饮亦可戒，山木令人酲。"
        },
        {
            "title": "孔先生以仙长老山水略录见约同游作诗答之",
            "content": "群峰罗立青搀搀，中有佛庙名香严。\r\n飞泉汹涌出峰后，四时激射苍岩。\r\n跳珠喷雪几百丈，下注坎险钟为三。\r\n援萝俯瞰石底净，明镜光溢青瑶函。\r\n淙流上走渠为窦，左右吞啮何其馋。\r\n缘源散讨不知极，但见洞穴争嵚嵌。\r\n攀藤直上出云背，岩户秘邃疑神缄。\r\n仰窥阴洞看悬乳，白龙垂须正{上髟下监}鬖。\r\n或凝如盖覆宛宛，或散如指长掺掺。\r\n有台高下且十数，如以势位相临监。\r\n平铺老藓柔可坐，谁藉绿罽遗不拈。\r\n北山之石何琐碎，形制一一如镌鑱。\r\n叩之清越诸谷应，不意此地闻韶咸。\r\n已霜桂树垂冻壁，未腊梅蕊辉晴岚。\r\n浮屠曰仙好事者，奄有胜迹穷搜探。\r\n书之远寄龙山下，云此仅止存都凡。\r\n先生以本来示我，谓我所好同甘鹹。\r\n相期历览在他岁，事高意笃非予堪。\r\n人生萧散不易得，常苦世累为羁衔。\r\n吾徒幸当治平日，况又无事于牵贪。\r\n便须巾车不可后，愿以几杖从君南。"
        },
        {
            "title": "同曼叔诸君登醴泉观凝碧亭",
            "content": "门前车马尘，当昼塞昏雾。\r\n安知此亭上，秋色生四顾。\r\n黄花散晴阳，赤叶变寒露。\r\n境非游览旧，人得朋从素。\r\n乐幽鱼群行，赏俊鸟横度。\r\n惜无一樽酒，留连清景暮。"
        },
        {
            "title": "之灵岩三首",
            "content": "朝行曲河道，暮夜不遑止。\r\n野草熏满衣，山蝉鸣裂耳。\r\n我仆痡秋阳，我马困石齿。\r\n未厌行役劳，当前碧蒿起。"
        },
        {
            "title": "西轩欲雨同诸君偕赋",
            "content": "轻雷隐何山，云色如黛涌。\r\n凉满翠竹浮，阴连芳树重。\r\n烦襟一披豁，清思欲飞动。\r\n会待急雨来，华觞与君捧。"
        },
        {
            "title": "答杜孝锡观乡老堂",
            "content": "华发苍然亮直身，谁将彩笔欲传神。\r\n论功顾我常流汗，好事烦君为拂尘。\r\n汉阁寂寥班氏赞，伊川潇洒白公真。\r\n怀贤却坐酬嘉句，空觉中郎善愧人。"
        },
        {
            "title": "题余山人壁",
            "content": "一室闭香林，萧然物外心。\r\n棋声敲月重，屐齿印苔深。\r\n竹径茶烟细，山园锻树阴。\r\n会当逃世网，尘事缔朋簪。"
        },
        {
            "title": "切切",
            "content": "我怀切切重切切，今日归当去年月。\r\n香车不复故道来，血泪空沾旧行辙。\r\n严风正射人面过，冻地惟忧马蹄裂。\r\n举头且头愁阴开，悲揽胸肠刻霜雪。"
        },
        {
            "title": "东郊",
            "content": "东郊丝雨破浮埃，绣骑寻芳两两来。\r\n十亩霜阴青翳目，一篙溪色碧于苔。\r\n林花泛日莺求友，垅麦含风雉应媒。\r\n绿柳朱栏多酒市，杖头谁伴玉山颓。"
        },
        {
            "title": "次韵和平甫同介甫当世过饮见招",
            "content": "炎风得秋亦已凉，喜抱尘策罗南窗。\r\n策中古人不可见，独咏君子予心降。\r\n高丈大论日倾吐，响快有类钟应撞。\r\n却嗟吾侪多暇日，俚谣暴谑何其咙。\r\n驱车正得我所念，起具肴蔌陈杯缸。\r\n自怜愚戆接豪迈，蔽履乃与华冕双。\r\n圣经王道有本末，斟挹醇粹挥其尨。\r\n须臾上下今与古，武库掇掇千予鏦。\r\n疑怀滞义一开豁，有如暗室来明釭。\r\n冯侯抗议亦殊健，短钩长{左缶右丕}相撑摐。\r\n介卿后至语闲暇，偃载戈早韬旌幢。\r\n弱弓枉矢尚何用，久已束手甘避逄。\r\n是时君有山阳役，扁舟已具河之矼。\r\n朝吟淮山翠扑扑，夜梦楚水鸣淙淙。\r\n轩然欲去坐所惜，文字雅正姿信悾。\r\n行年三十不得饱，况有荐道登朝邦。\r\n遂令奔放不自敛，欲旅渔犯钓终湖江。\r\n朝廷揽贤无远近，北尽漠塞南岭泷。\r\n如君才大齿且壮，安可推亮而居庞。\r\n功名得时看树立，岂若都尉眉空厖。"
        },
        {
            "title": "和景仁作夜",
            "content": "六十复过六，逐物何当足。\r\n善恶两都忘，宁论择鱼肉。\r\n流光速于电，至道明如烛。\r\n孰谓吾庐卑，随时自凉燠。"
        },
        {
            "title": "游北园辄成二颂呈芳公长老",
            "content": "青山隐约林端见，碧水逶迤竹下来。\r\n芳草落花无朕迹，与君亲到北园回。"
        },
        {
            "title": "江亭晚眺",
            "content": "是下崦嵫外，秋生沆砀间。\r\n清江无限好，白马不胜闲。\r\n雨过云收族，天空月上弯。\r\n归鞍侵调角，回首六朝山。"
        },
        {
            "title": "曾通直见惠风琴",
            "content": "剡竹纫丝匠意深，冷然终日自成音。\r\n吾君方急民财阜，好助薰风入舜琴。"
        },
        {
            "title": "答唐州郑郎",
            "content": "先帝宫藩昔曳裾，便将狂直许倾舒。\r\n制分内外常更掌，省列东西亦预除。\r\n敢以功名为已任，自知谋议与时疏。\r\n归来粗足生生计，幸免乡邻厌乞诸。"
        },
        {
            "title": "仲夏田家",
            "content": "仲夏农务急，老壮纷盈畴。\r\n上天无愆沴，登我蚕与麰。\r\n晨兴腰镰出，子妇向田头。\r\n绿树绕阡陌，当昼岂暇休。\r\n柔丝缫满盆，新实已可羞。\r\n归来一欢笑，卒岁期无忧。\r\n为民各有业，处世无异谋。\r\n但愿岁尝然，囷廪有乾糇。\r\n糟床注浊酒，邻里日相求。"
        },
        {
            "title": "同曼叔观颍昌酴釄",
            "content": "前日看花花正发，今日看花花欲歇。\r\n入门但见绿阴下，寂寞无人委春雪。\r\n狂风飘簸百卉尽，惟有清香吹不绝。\r\n攀条惆怅可奈何，与君把酒到明月。"
        },
        {
            "title": "游象之葆光亭因以寄之",
            "content": "或亭不到久，双桂长新梢。\r\n窗静虫收网，檐低燕护巢。\r\n晚花红自照，繁笋翠相交。\r\n清景成虚委，知君叹系匏。"
        },
        {
            "title": "自城南濠上步月之葆光",
            "content": "厌踏尘中路，远寻濠上行。\r\n水声喧夜堑，月色满春城。\r\n{街圭换土}{街圭换土}交游乐，依依里巷情。\r\n优哉不知老，何暇慕轩缨。"
        },
        {
            "title": "登城楼呈子华",
            "content": "麦苗黄熟稻苗青，饷妇耘夫笑语声。\r\n楼上清风帘箔静，田间白水鹭鸥轻。\r\n展亲会集从容乐，娱老讴吟放旷情。\r\n羽孽渐消民食足，更无余事计亏成。"
        },
        {
            "title": "和彦猷在华亭赋十题依韵·昆山",
            "content": "晋衰士不竞，识者逃其名。\r\n陆生起江湖，文藻振英声。\r\n遂令昆丘号，长配山不倾。\r\n君看玉就毁，孰与樗全生。"
        },
        {
            "title": "游福圣院呈审言诸君",
            "content": "残春去无几，烦暑来已惭。\r\n驱车九衢里，赤日汗两脸。\r\n投身入佛寺，廊殿遂且俨。\r\n老僧一何贤，为我拂清簟。\r\n神轻反无寐，性达非有检。\r\n啾啾雀声闲，悄悄人迹敛。\r\n却思吾庐下，此乐不为欠。\r\n新苹生明镜。密笋排翠琰。\r\n时哉盍旋归，尘土吾已厌。"
        },
        {
            "title": "和景彝圣俞马上见槐花",
            "content": "天津南望两涯间，蓊若青云乍吐山。\r\n花叶相催何日已，尘埃不断几人闲。\r\n郎官萧洒裁诗丽，博士龙钟叹鬓班。\r\n我独无诗亦无叹，朝驱羸马暮知还。"
        },
        {
            "title": "黄莲花",
            "content": "浅白轻黄雨未分，飞来人世作朝云。\r\n天教细雨常遮护，留得清香数日闻。"
        },
        {
            "title": "答公懿以屡游薛园见诒",
            "content": "抑疴积闲纵，世味颇能淡。\r\n惟于山水娱，自谓老不厌。\r\n况兹伊洛间，久畜游赏念。\r\n幽扉深隐竹，小约度平堑。\r\n解鞍庇清阴，拂席见残艳。\r\n长溪自南流，小阁忽东瞰。\r\n游人坐兀兀，鸣鸟来泛泛。\r\n蟹潜石穴幽，鱼泳柳根暗。\r\n川童或群嬉，林女有孤觇。\r\n醉觞岂留行，吟笔靡停占。\r\n临欢兴何长，遵事迹犹暂。\r\n伊予志岩壑，偶官禄石甔。\r\n要须三径足，归迹便可敛。\r\n买林接婆娑，凿涧分潋滟。\r\n田庐常闭门，野艇时放缆。\r\n聊书平生怀，特为异时验。"
        },
        {
            "title": "游象罔亭偶成二绝",
            "content": "泛尽溪流数曲清，竹阴开处见新亭。\r\n山翁不会题牌意，犹守枯支看道经。"
        },
        {
            "title": "村居晓起",
            "content": "天星何寥寥，野旷风露清。\r\n田父出门望，山鸦绕舍鸣。\r\n蚕桑从此起，农里各有营。\r\n顾惭不耕者，日宴掩茅衡。"
        },
        {
            "title": "通判郎中以州早休特形诗咏辄依元韵",
            "content": "颍水箕山一腐儒，麟符何幸玷恩除。\r\n未缘秕政休官去，真赖英贤接迹居。\r\n秀麦川原知雨足，清阴池馆爱余闲。\r\n田园雨足官无事，趣驾何妨慰病颜。"
        },
        {
            "title": "奉和运判朝散登乐山亭",
            "content": "看山日日上孤城，不问云昏与雪晴。\r\n六六高峰长秀色，双双啼鸟忽春声。\r\n心惊流水光阴逝，身慕冥鸿羽翼轻。\r\n方促吏文严指使，不知诗兴坐中生。"
        },
        {
            "title": "游龙门归",
            "content": "洛浦残芳尽，来寻关塞春。\r\n青林横石阁，翠壁涌金人。\r\n涧草薰衣晚，松风落面新。\r\n愁驱向城骑，还踏九衢尘。"
        },
        {
            "title": "子华兄生日五首",
            "content": "池面和风丽稍开，翠条芳甲满春台。\r\n笙歌竞奏长生曲，兄弟华颠对举杯。"
        },
        {
            "title": "和王詹叔寄彭年四首",
            "content": "纷纷声里满埃尘，一听除书耳目新。\r\n清世未能忘薄禄，官曹犹得作闲人。"
        },
        {
            "title": "游龙门诗十二首·菩提院望雒亭",
            "content": "兹亭何岧峣，下瞰伊与洛。\r\n惟昔定鼎地，绝云飞观阁。\r\n姬公安在哉，气象空回薄。"
        },
        {
            "title": "奉和君俞佳雪二首",
            "content": "居尘不染先生意，与众同忧太守心。\r\n两处本来非异事，一时都把付高吟。\r\n忽惊瑞相家家遍，潜助春功日日深。\r\n拥鼻临池哦丽句，水泉风竹共清音。"
        },
        {
            "title": "送高寺丞宰岐上",
            "content": "墨绶垂腰底，怜君尚一同。\r\n人豪固秦俗，地古自豳风。\r\n春色鸣弦外，山光隐几中。\r\n定应传善政，不日到关东。"
        },
        {
            "title": "奉和乐道席上见诒",
            "content": "大隗山前一老翁，幸分州契接群公。\r\n饮豪肯放兵先北，论合须欣水必东。\r\n坐对华灯燃宝檠，行看红艳发珍丛。\r\n良辰胜事从兹始，嘉与吾民乐岁丰。"
        },
        {
            "title": "何龙图赴上秘阁同诸君赋诗",
            "content": "华阁岧峣冠道山，群公清晓集初筵。\r\n独持金印承新命，重对牙签识旧编。\r\n英俊雍容欣接袂，文章疏阔愧怀铅。\r\n一时高会形风什，留作儒林故事传。"
        },
        {
            "title": "送催网弟及苏支使甥",
            "content": "养痾属南夏，日夕偃茅衡。\r\n足音良可喜，况我弟与甥。\r\n清风敞间馆，竹树蔼前楹。\r\n一展亲爱欢，觞斝屡云倾。\r\n高论文史间，或以政理并。\r\n念子始服官，王事自有程。\r\n启告岂惮烦，期不附厥声。\r\n简书有常畏，冒暑各言征。\r\n虽非远别离，要使怆我情。\r\n还归掩扉坐，华月林上明。"
        },
        {
            "title": "和君俞喜雨",
            "content": "一夜镐炎散烈风，清和从令气潜通。\r\n诚微敢谓天心应，政拙惟希岁事丰。\r\n便有欢声南亩俗，首传佳句省陵翁。\r\n心灰鬓雪无余愿，饱食安居与众同。"
        },
        {
            "title": "诗一首",
            "content": "鹤使晓来华表上，分明说得帝都春。\r\n门开阊阖星河在，榜注神仙姓字瓣。"
        },
        {
            "title": "次韵答提刑王朝奉席上看梅见贻",
            "content": "诚已从来不问天，肯将衰白慕华轩。\r\n调羹岂是山翁事，只合看花对酒樽。"
        },
        {
            "title": "答圣俞设脍示客",
            "content": "梅侯三年江上居，盘羞惯饱鮆与鲈。\r\n客居京城厌粗粝，买鱼斫脍邀朋徒。\r\n孰亲刀匕擅精巧，闺中丽人家本吴。\r\n缕裁长丝叶剪藿，饤饾自与寻常殊。\r\n霜橙捣齑饭香稻，一饱岂顾家有无。\r\n我虽目病兴不浅，从想落纸霏红腴。\r\n雕盘隽味傥可再，赠子玉酒随长鱼。"
        },
        {
            "title": "送尧夫知陈州",
            "content": "亮节金坚气玉温，入登廊庙出藩垣。\r\n谈经每尽先儒息，议政居多长者言。\r\n恩恤疲羸蠲重赋，礼加耆耄屈常尊。\r\n白头但祝公归早，南陌或陂并短辕。"
        },
        {
            "title": "送晁怀州学士",
            "content": "儒馆雠书旧，侯藩请节行。\r\n山川犹古气，饶吹自春声。\r\n问俗怜彫瘵，颁条赖简平。\r\n从来寇河内，谁复继声名。"
        },
        {
            "title": "灯夕次韵答微之",
            "content": "白首还家再遇春，每将弦管乐脾神。\r\n况逢旧相分藩契，仍喜闲官脱世纷。\r\n灯散异光全作昼，歌翻新调欲留云。\r\n归时绝景醒余醉，极望银蟾照玉尘。"
        },
        {
            "title": "清明北园泛池舟中作",
            "content": "路绕高林尽，舟篷出近湾。\r\n鸟啼青竹影，人对绿波间。\r\n野色平当坐，春愁巧作颜。\r\n已知湖榭近，飞絮落班班。"
        },
        {
            "title": "和彦猷在华亭赋十题依韵·顾林亭",
            "content": "昔人久尘土，问林得其居。\r\n但传故老言，安知密与疏。\r\n平湖无遗宇，寒烟生废墟。\r\n风流未都尽，犹赖著书余。"
        },
        {
            "title": "和十侄喜象之来饮兼简龙阳孔先生",
            "content": "世事茫然剧转蓬，一樽何意与君同。\r\n从容谈笑皆尘外，恍忽游从似里中。\r\n还有桂华来静夜，稍惊梧叶下秋风。\r\n欲论归去令人愧，高卧襄阳有德公。"
        },
        {
            "title": "和太祝端居有怀叔恬秘书",
            "content": "鄙生复田庐，疏绝豪俊俊。\r\n侧聆杨生贤，名挂时辈口。\r\n向风结遐想，几岁欲奔走。\r\n比闻官旁郡，敛板不去手。\r\n沈埋文俗间，有类鱼落笱。\r\n颇思沿檄来，一洗烦滞久。\r\n览君端居作，怀伫日延首。\r\n窃高田苏游，遂信尹公友。\r\n丈夫相期意，不必衔杯酒。\r\n作诗助嘉招，此志非邂逅。"
        },
        {
            "title": "和三哥立春即事",
            "content": "青帝收寒岁令回，彩幡今胜下天来。\r\n人声恺乐归歌缶，风气恬和拂寿杯。\r\n发逐时光明似雪，心谙世味冷于灰。\r\n西堂梅蕊今年晚，应待安舆到始开。"
        },
        {
            "title": "寄致仕李洵大夫",
            "content": "买得田园便退身，世间今作自由人。\r\n不争路上风波静，无相光中日月新。\r\n红叶委阶非异物，碧峰当户见全真。\r\n知君未放狂心歇，兴在陶公漉酒巾。"
        },
        {
            "title": "后圃偶成",
            "content": "气昏聊止酒，讼简时闭阁。\r\n池红落花委，岸绿新蒲合。\r\n厌暄解重衣，息倦偃清榻。\r\n永日林下风，山禽响相答。"
        },
        {
            "title": "和太素密杏",
            "content": "甘滋不假蜂房取，美种疑随鹤驭来。\r\n方朔偷桃徒语尔，安期食枣足珍哉。"
        },
        {
            "title": "西园暮雪",
            "content": "空园响松竹，霰雪霭霏霏。\r\n仰视长云色，皓然同一辉。\r\n天寒鸣雁急，日暮行人稀。\r\n惟见众小禽，啾唧满林飞。\r\n阴风起何处，拂拂来吹衣。\r\n俯念当世事，幽愤不可挥。\r\n归来散群帙，独掩袁安扉。"
        },
        {
            "title": "游城南双塔寺",
            "content": "轲峨郭南门，台殿压长路。\r\n青林四回合，飞鸟不得度。\r\n房掩僧独禅，庭喧鸦正哺。\r\n高萝走苍柏，丹花下垂布。\r\n中园饶佳果，结子满朝露。\r\n久后城邑居，乐与清境遇。\r\n坐听百禽响，日晏不忍去。\r\n微雨西北来，飒爽动林莽。\r\n归鞅一回首，孤刹屹当午。\r\n终期濯凉风，杖策纵高步。"
        },
        {
            "title": "久雨奉怀象之九兄",
            "content": "萧洒崔居士，高闲养性灵。\r\n凉风满樽酒，永日一函经。\r\n竹色垂遮户，桐花开满庭。\r\n未嗟相见阔，交照本忘形。"
        },
        {
            "title": "和孙廷平坦嵩山十首·云际钟",
            "content": "层云冒诸岭，迢迢起何处。\r\n稍与暝烟沉，还随晚风度。\r\n声绝人倚楼，东风月才吐。"
        },
        {
            "title": "送晁怀州学士",
            "content": "退传清门世有才，使君嘉誉蔼中台。\r\n未甘文墨工雕篆，聊取圭符试剸裁。\r\n垄上劝耕春晼晚，山前闻笛月徘徊。\r\n明朝建隼临长道，回首仙庐拂斗魁。"
        },
        {
            "title": "和伯寿秘监",
            "content": "曾陪道论接清欢，屈指于今四十年。\r\n不用笙歌娱上客，直将风月待高眠。\r\n黄花一醉犹能否，白首相逢是偶然。\r\n便欲投冠结闲伴，家山况与碧嵩连。"
        },
        {
            "title": "累日不到西园瑞香忽已烂熳",
            "content": "锦官翻样出新机，浅绿深红各自宜。\r\n不是东风送香气，幽花落尽有谁知。"
        },
        {
            "title": "积雨成雪呈子华",
            "content": "寒威暗袭春和去，坐拥重裘仅自温。\r\n对景直须忘适适，随机聊耳不言言。\r\n兴来一笑非缘酒，道本无忧岂在萱。\r\n欲与何人论此意，竹风松雪满西轩。"
        },
        {
            "title": "南堂对竹怀江十邻几",
            "content": "端居无所聊，稍复治文字。\r\n南堂冬日明，窗户暖可喜。\r\n图书罗满前，意览不由次。\r\n聊收静者趣，以乱忧人思。\r\n亭亭当轩竹，使我长叹喟。\r\n封植苦不早，颜色颇憔悴。\r\n劲节亮不改，虚心如有迟。\r\n缅怀江夫子，循道久不试。\r\n邈然高简姿，不受世俗累。\r\n一官才复进，左谪良何亟。\r\n德义我所珍，轩冕安能贵。\r\n长啸汝水滨，浊醪日自酾。\r\n效陶有新篇，翼孔著高议。\r\n弦琴坐虚室，默与古人值。\r\n显晦一其心，淡然天淳粹。\r\n思之不可见，暑谢寒已挚。\r\n谅非对此君，兹怀何由慰。"
        },
        {
            "title": "和昌言喜雪",
            "content": "万里多仁德有邻，故交仍佩左鱼新。\r\n欢娱每恨流限驶，谈笑几还太古淳。\r\n浮蚁生光盈寿斝，惊鸿取势落华茵。\r\n题诗寂寞高眠冷，笑杀尊前起舞人。"
        },
        {
            "title": "运判再以前韵见寄",
            "content": "突兀朱堂冠北城，云峰满目互阴晴。\r\n凭栏不负思山意，对酒何烦考鼓声。\r\n清话从容双尘秃，雕章温丽百金轻。\r\n归轩未必能相迟，梦绕西湖春水生。"
        },
        {
            "title": "景仁欠道斋礼院予与和叔过之值其方饮引去二",
            "content": "自我伏田里，三驾游上都。\r\n其谁肯来顾，莫与夫子如。\r\n久积疏野抱，况兹病{上艹下尔}余。\r\n厚意不即报，悁劳在朝晡。\r\n驱马寒日中，薄暮到省庐。\r\n属闻从众贤，高会罗盘盂。\r\n逡巡望华闼，却走不及徐。\r\n鸾仪与鸿举，其势固自殊。\r\n胡为枉嘉藻，似欲相牵拿。\r\n中论十年旧，见许道义徒。\r\n管鲍久不作，知间几终初。\r\n岂敢忘君言，誓将守淳愚。\r\n\r\n【注释】：【原题】：\r\n景仁欠道斋礼院予与和叔过之值其方饮引去二君以诗见谢三首·答景仁"
        },
        {
            "title": "水阁",
            "content": "约略横云岛，栏干瞰玉渊。\r\n雨汀翘睡鹭，风树咽嘶蝉。\r\n绿发莓苔地，红衣菡萏天。\r\n夜深三弄笛，月在钓鱼铅。"
        },
        {
            "title": "和景仁寒食",
            "content": "韶华已过半，感叹固多同。\r\n万室初藏火，千花竞笑风。\r\n林光高蔼蔼，山气远葱葱。\r\n洒泪松阡里，伤心白发翁。"
        },
        {
            "title": "致仕后次韵答张念七",
            "content": "一榻高眠只自思，累朝荣宦竟何为。\r\n颠毛白尽朱颜改，惟有丹心似旧时。"
        },
        {
            "title": "和王詹叔寄彭年四首",
            "content": "层楼飞观压溪流，缥缈当从海上求。\r\n病间体轻尘虑静，好追仙子御风游。"
        },
        {
            "title": "奉答祖印喜雪二颂",
            "content": "细逐流风遍大田，皑然一色绝中边。\r\n空生惯识岩中镜，何似天花乱坠年。"
        },
        {
            "title": "题巽亭",
            "content": "薄阴散秋曦，爽气来孟月。\r\n慨然登兹亭，嘉观非远涉。\r\n径幽出深竹，栈峻跻危堞。\r\n身腾尘境外，心与空界接。\r\n前临潩波泛，却视隗峰列。\r\n来远得清飚，洒迥想飞雪。\r\n君家兄弟贤，问学继先业。\r\n横经咨老师，置醴延大台。\r\n方从贤者乐，岂为游子设。\r\n诗人亦有言，佻达在城阙。"
        },
        {
            "title": "和三兄立冬祠太乙二首",
            "content": "楼外兰班晓斗垂，霜晴宫瓦湿琉璃。\r\n珠幢羽节严仙杖，桂酒椒浆洁祠仪。\r\n寒气导迎通律管，神光飞动属坛壝。\r\n定闻贾傅开良对，天子斋居待受釐。"
        },
        {
            "title": "和子华兄宴王道损公宇",
            "content": "济济高燕会，众宾且喜乐。\r\n方冬气常温，是日寒始若。\r\n愁云际平林，垂见雪花落。\r\n四座喜相顾，有引必虚爵。\r\n中堂岂非佳，东圃罗帟幄。\r\n当亭列射格，抗的明灼灼。\r\n雕弓既出{左韦右长}，劲矢知在握。\r\n主人揖让兴，客以次序作。\r\n目惴彩枝移，心倾钟鼓数。\r\n笑言何谑失，仪节亦称娖。\r\n酒酣事颇变，极口纵谈谑。\r\n失令固有罚，出语辄见酌。\r\n平生爱疏放，论议鄙龊龊。\r\n欢来一狂散，岂顾醒后怍。\r\n诗人亦有言，善戏不为虐。\r\n所赖众君子，阔达见表襮。\r\n还家遂酩酊，岂复记鸣柝。"
        },
        {
            "title": "乐道未长句辄次韵",
            "content": "雪意凝还解，冰纹结复开。\r\n林鸦时啸侣，城雉不忧媒。\r\n造适心无碍，忘机语绝猜。\r\n曹溪不欺我，何处有尘埃。"
        },
        {
            "title": "窊樽",
            "content": "闲坐闲行水际，自吟自啸云根。\r\n过尽春风秋月，无人共醉窊樽。"
        },
        {
            "title": "予会宾答微之惠诗",
            "content": "官冷身闲百不营，一时高会得耆英。\r\n杯心酒气兼香重，池面水华共月清。\r\n铁骑忽从弦上出，水龙争向笛中鸣。\r\n白头学士耽禅习，未免诗魔揽道情。"
        },
        {
            "title": "答杨辛一君重阳对雨见寄",
            "content": "秋风吹雨入荒城，城下篱边菊艳明。\r\n佳节相从平日事，新诗遥寄故人情。\r\n浮沉保宦非吾愿，俯仰流年只自惊。\r\n早晚郊扉收退迹，南陌北陌重逢迎。"
        },
        {
            "title": "答象之谢惠黄精之作",
            "content": "仙经著灵药，兹品上不刊。\r\n服之岁月久，衰羸反童颜。\r\n岩居有幽子，乘时劚苍山。\r\n溪泉濯之洁，秋阳暴而乾。\r\n九蒸达晨夜，候火不敢安。\r\n持之落城市，谁复著眼看。\r\n富贵异所嗜，口腹穷甘酸。\r\n贫贱固不暇，锥刀乃其干。\r\n坐使至灵物，委弃同草菅。\r\n惟君冲旷士，敦然守高间。\r\n食之易为力，天和中自完。\r\n故以此为馈，其容几一箪。\r\n报我三百言，浩浩驰波澜。\r\n何以喻珍重，如获不死丹。\r\n方当烦燠时，把玩毛骨寒。\r\n他年灵气成，与子骖双莺。"
        },
        {
            "title": "登楼书事",
            "content": "病起思遐眺，兹楼寓一欢。\r\n烟芜连雨脚，秋稼入云端。\r\n惊鹭衔鱼起，饥鸦啄果残。\r\n凭谁图好景，画手世无宽。"
        },
        {
            "title": "同辛杨游李氏园随意各赋古律诗一首",
            "content": "腊近云容变，阳生日景添。\r\n偶然回晚辔，相与坐晴檐。\r\n水绿冰微泮，沙明雪尚沾。\r\n弄襟风力薄，著履土膏粘。\r\n惊鸟不成下，寒鱼犹在潜。\r\n翠深荒岸竹，黄折败池蒹。\r\n碍径藤梢曲，钩衣棘刺铦。\r\n辞锋怜子淬，閒癖讵予砭。\r\n自以清谈胜，宁非乐事兼。\r\n春芳有近信，频此醉厌厌。"
        },
        {
            "title": "监宿同邻几赋",
            "content": "浮云吐寒月，馀霰清夜气。\r\n萧条广文直，冷冽久不寐。\r\n所欣同心友，谈笑亦来塈。\r\n高步南楼阴，清风散馀醉。\r\n仰看星斗移，俯念岁时逝。\r\n兹曹寡吏责，疏拙得所庇。\r\n幸君数来临，共作苦吟计。"
        },
        {
            "title": "庵中睡起五颂寄海印长老",
            "content": "闲窗日射寒松影，枕上风传过雁声。\r\n梦境觉来无一际，不劳唇齿话无生。"
        },
        {
            "title": "宴湖上呈穉卿",
            "content": "熠熠萤光草际流，及时高宴落霞洲。\r\n繁弦急管宜清月，细蕊浓芳艳晚秋。\r\n飞鹭欲来迎画舫，跳鳞如喜脱金钩。\r\n知公加数为醇酿，应许闲宫烂漫游。"
        },
        {
            "title": "次韵和李公达见寄",
            "content": "五分符竹尽吾乡，圣主恩私溢故常。\r\n揽辔岂能清北道，支筇时得问西堂。\r\n湖边冻柳生春意，月下晴梅动暗香。\r\n乘兴可能同一醉，闻君筋力尚坚强。\r\n少年初见一经横，籍籍文场蔼俊名。\r\n抗志直思追二祖，得官今乃后诸生。\r\n赐袍便欲期芳草，贺酒犹能及落英。\r\n我亦林泉有归兴，待君吟啸乐升平。"
        },
        {
            "title": "出郊古意",
            "content": "跨马长林下，落叶填荒沟。\r\n严霜熟秋实，野物毕以收。\r\n空场委馀穗，雀鷃鸣相求。\r\n仰视鸿鹄群，肃肃摩天游。\r\n清风下哀响，静听令人愁。\r\n时序迭而去，曾不与我谋。\r\n小人急趋利，君子怀德忧。"
        },
        {
            "title": "谢到水仙二本",
            "content": "黄中秀外干虚通，乃喜佳名近帝聪。\r\n密叶暗传深夜露，残花犹及早春风。\r\n拒霜已失芙蓉艳，出水难留菡萏红。\r\n多谢使君怜寂寞，许教绰约伴仙翁。"
        },
        {
            "title": "奉酬君俞席上偶成",
            "content": "候月纱笼合，看梅翠幄开。\r\n满城均俗乐，同闬得君来。\r\n笑极时倾弁，欢狂欲倒罍。\r\n赋诗惭善祝，凡器岂公台。"
        },
        {
            "title": "奉答对俞寄鸭脚实见贻",
            "content": "南国有佳树，结阴君子堂。\r\n秋风凋碧叶，素实登新尝。\r\n顷怀朋游重，千里走绛囊。\r\n朋游方会合，论文开酒场。\r\n共嘉明物珍，含甘咏雕章。\r\n章罢默不乐，为君一停觞。"
        },
        {
            "title": "夜泊湖上",
            "content": "春风淡无力，池色晚更静。\r\n人归箫鼓歇，月出楼观迥。\r\n惊鸥啄浮星，游鲤下明镜。\r\n谁当拿画船，彻夕纵孤泳。"
        },
        {
            "title": "官舍书事",
            "content": "官曹本自冷，况值秋风后。\r\n落叶频委阶，斜光半穿牖。\r\n幽闲夙所尚，默静颇能久。\r\n门外声利喧，于吾竟何有。"
        },
        {
            "title": "累日不到中园晚步闲咏",
            "content": "南陌西陂趁物华，归来扶杖重咨嗟。\r\n绿罗浅淡新开叶，红玉玲珑半谢花。\r\n泉溜拍池初跳鲤，柳枝含雨不胜鸦。\r\n啼禽亦有伤春恨，百种鸣声到落霞。"
        },
        {
            "title": "范奉议作西江月劝酒",
            "content": "故里亲交半柏城，坐中牢落似明星。\r\n雨多秋草荒三迳，零重寒花坼万铃。\r\n闲后并和诗笔废，兴来未放酒杯停。\r\n樽前一曲西江月，犹识当年旧典刑。"
        },
        {
            "title": "奉和仲通秋宴",
            "content": "参差天仗拂云台，雉尾分行剑佩来。\r\n万寿称觞臣节罄，九韶张乐帝颜开。\r\n班趋玉佩花相斗，舞入文茵雪屡回。\r\n疏贱恭承湛露赐，惭无辞藻咏康哉。"
        },
        {
            "title": "拟杜子美体赋夏日间居三章",
            "content": "阶前萱草开丹花，竹根乱笋生如麻。\r\n幽居无言感物华。衡门流乱车马绝，\r\n绕舍阁阁喧鸣蛙。"
        },
        {
            "title": "同邻几避暑景德",
            "content": "脩廊环无端，华殿鸟斯革。\r\n石鲸窥广庭，金像飞半壁。\r\n高槐十丈馀，凉叶散檐隙。\r\n兹游得我所，烈日徒自赤。\r\n体烦惬清潭，发散谢危帻。\r\n彷徉或持书，静默方对奕。\r\n惟时骄阳甚，燥气裂金石。\r\n城郭困风埃，田畴有忧色。\r\n顾惭无用躯，独此享嘉适。\r\n举头望赤宵，安得片云黑。\r\n滂沱为飞霖，一洗周八极。"
        },
        {
            "title": "奉同景仁九日宴相公新堂",
            "content": "高堂突兀里人惊，丞相规模固自宏。\r\n移石远分嵩峤色，凿池切放潩泉声。\r\n茱萸结佩聊同俗，鹦鹉传杯岂吝情。\r\n右席先生亦华构，便应次第落新成。"
        },
        {
            "title": "送勾谌太博通判颍州",
            "content": "西湖十里波，渌静过新雨。\r\n波间黄白花，缭乱不可数。\r\n浮舟翳佳树，凉风生仰俯。\r\n回顾红尘人，处身一何苦。\r\n君子爱民物，在乐思及溥。\r\n方期推所安，与众式歌舞。"
        },
        {
            "title": "邻几晚见过小饮",
            "content": "朝居厌喧呶，暮坐若幽独。\r\n忽闻江翁来，喜视樽中醁。\r\n所惭升斗微，不足满君腹。\r\n强酌良胜无，逡巡怯行速。\r\n萧萧风著树，惨惨雨昏烛。\r\n谈精几丧言，道在空击目。\r\n此兴自不浅，岂要酩酊足。"
        },
        {
            "title": "景仁示去岁所赋菊屏菊塔二诗辄以一篇答之",
            "content": "斯民去古远，日与巧伪迁。\r\n粲粲黄金花，揉屈同杯棬。\r\n列屏耸浮图，光彩生盘筵。\r\n匪惟悦群儿，爱咏及华颠。\r\n我欲叱园史，解结除其编。\r\n万物有本性，各使归自然。"
        },
        {
            "title": "和景仁探春",
            "content": "才疏非所用，身退此其时。\r\n静默安虚室，忧虞履薄澌。\r\n景和闻鹊稔，花近候梅知。\r\n杖履从兹数，非公孰与期。"
        },
        {
            "title": "夏日览物思古人三首·陶潜",
            "content": "众鸟依嘉树，想像先生居。\r\n日哦高简篇，浊酒自为娱。\r\n世事不挂口，方且爱吾庐。"
        },
        {
            "title": "雪招招象之",
            "content": "愁云合无迹，密雪集冬仲。\r\n狂翻寒空来，微泛与风弄。\r\n打窗惊暮急，压竹爱宵重。\r\n明缸照狭室，帘押寂不动。\r\n环炉四五人，颇喜清谈纵。\r\n崔侯著间默，门外车辙冻。\r\n徘徊一堂里，有类茧已蛹。\r\n浊醪谁与酌，短褐应自拥。\r\n何当策疲马，清赏聊一共。"
        },
        {
            "title": "九月十日西湖席上得乐字",
            "content": "秋云淡不飞，霜水清欲落。\r\n维舟坐近浦，悲风满衡薄。\r\n良游未为晚，佳节止在昨。\r\n湛湛觞醪醇，娜娜菊枝弱。\r\n天时倏代去，所恃有行乐。\r\n何能学次公，忉咄谢多酌。"
        },
        {
            "title": "和晏相公湖上遇雨",
            "content": "公堂日多暇，薄暮游清池。\r\n孤云从西来，若与云盖期。\r\n急雨乱荷芰，红绿左右披。\r\n沙禽带湿起，簇族守前坻。\r\n烟树晦空曲，蝉声寂无遗。\r\n残炎一洗濯，霁影开林西。\r\n禽飞还清波，蝉噪复故枝。\r\n晚槿扬朱华，秋草含碧滋。\r\n篙舟出堤去，微风满平猗。\r\n卷幔极长望，止见隗与箕。\r\n举酒无尘情，慨然起遐思。\r\n永怀古先训，默蹈通介宜。\r\n乃知贤哲心，所得非游嬉。"
        },
        {
            "title": "和君俞岁暮偶成",
            "content": "冻水迎风解，芳芽逐日新。\r\n不惊身惭老，还喜物皆春。\r\n发短频添雪，心虚不受尘。\r\n鸡豚如有燕，莫忘社中人。"
        },
        {
            "title": "奉寄汝守仲仪舅",
            "content": "尝提十万师，为国扞羌寇。\r\n严兵坐大府，诸将无与右。\r\n旌纛俨成列，钟鼓振前后。\r\n曰赏固自我，有诛孰敢救。\r\n胜势前已次，威声日西走。\r\n功名未及建，得此山城守。\r\n捧诏顾东路，怡然引车就。\r\n穷秋过旧许，整驾一来觏。\r\n高谈不知疲，辄用火继昼。\r\n卒无愠黜端，少以颜色漏。\r\n乃知君子心，得丧不自囿。\r\n悔非自取之，于道有不受。\r\n徒然颂德美，洪量讵窥究。\r\n孤城俯清汝，山势远相斗。\r\n公庭日无事，燕坐阴华构。\r\n林寒山雪飞，地静玉泉漱。\r\n于兹乐天理，足使道牙茂。\r\n时寄新诗章，穷闾慰衰疚。"
        },
        {
            "title": "暮春游卞氏园",
            "content": "路出清阴下，残花著马蹄。\r\n过城春水静，度墅野桥低。\r\n池废青苹合，林深绿笋齐。\r\n流莺知我恨，落日再三啼。"
        },
        {
            "title": "和玉汝弟甘雨应祈",
            "content": "后稷明农佐有妫，耻令世有一夫饥。\r\n勤民事业能如古，闵雨精诚必应时。\r\n顿觉微凉生水际，尚思余润浃天涯。\r\n恤人自享宜君福，小疾何须更祝釐。"
        },
        {
            "title": "和曾令绰",
            "content": "卧病河桥与死滨，还家重喜见芳春。\r\n辅藩行释绥安重，仁城欣闻缔构新。\r\n危堞遍临双远岫，平湖不受一微尘。\r\n知君雅有超然汪，香火它年作社人。"
        },
        {
            "title": "发襄城寄曼叔",
            "content": "别离何从生，乃生欢爱间。\r\n一登君子堂，笑语十日连。\r\n薄暮跃马去，飘忽如云烟。\r\n毋言欢戚殊，世事举皆然。"
        },
        {
            "title": "和微之燕西湖",
            "content": "三月韶华大半过，好花零谢已无多。\r\n暮年光景如残梦，浮世尘劳付浩歌。\r\n游子有时眠岸草，啼禽终日在庭柯。\r\n白头不作垂钩客，辜负春湖十里波。"
        },
        {
            "title": "南溪",
            "content": "长林拂云根，一径绝城腹。\r\n荆扉带翠樾，斗下地愈束。\r\n清溪自南来，势抵北崖曲。\r\n清平水流漫，东去入脩竹。\r\n境幽百物遂，鱼鸟得所欲。\r\n况依仁者居，不与钩弹触。\r\n有如嘉宾至，相与娱听嘱。\r\n鸟飞鸣我傍，鱼泳出深渌。\r\n薄暮登前冈，四顾山在目。\r\n雨滋春稼繁，风动野花馥。\r\n达人乐天性，不待外物足。\r\n遂令兹地胜，久不事营筑。\r\n顾我指崖下，秋当结茅屋。\r\n渠波环古台，辇石坐幽澳。\r\n霜前复来观，兔肥山酒熟。"
        },
        {
            "title": "和彦猷在华亭赋十题依韵·枯湖",
            "content": "枯湖沦此地，柘山岿其濒。\r\n复惊秦时女，化作湖上神。\r\n世事喜反覆，孰能识涯津。\r\n物变虽万殊，不惑固有人。"
        },
        {
            "title": "百合花",
            "content": "真葩固自异，美艳照华馆。\r\n叶间鹅翅黄，蕊极银丝满。\r\n并萼虽可佳，幽根独无伴。\r\n才思羡游蜂，低飞时款款。"
        },
        {
            "title": "众举毗卢作僧正以诗勉之",
            "content": "遇酒逢春触处春，白头相视若天伦。\r\n须知丞相官仪重，不及琳宫自在人。"
        },
        {
            "title": "晚过邻几官舍三首",
            "content": "炎日来休骑，红尘喜放船。\r\n波平凉洗马，树净晚吟蝉。\r\n风至披襟后，云消倚拖前。\r\n潭心见华月，归意一留连。"
        },
        {
            "title": "饮圣俞西轩",
            "content": "欢常以饮合，欢意则非外。\r\n今吾二三子，共此西轩会。\r\n主人吾儒秀，言与二雅配。\r\n酒行倡大论，文字略琐碎。\r\n上言砰人物，要当本诸内。\r\n下言讥为学，不以满自概。\r\n唐之众诗人，区别各异派。\r\n一经群子评，敛凿弃秕{左火右备}。\r\n予曰吾圣俞，名足通后代。\r\n答我文如韩，尚有六经在。\r\n况吾何所立，闻誉若抱趸。\r\n圣俞善诱掖，斯语不无戒。\r\n意欲令吾曹，事业进以大。\r\n我虽顽无能，闻此亦健快。\r\n呼觞满自引，不畏坐客怪。\r\n归来书短篇，聊以记所佩。"
        },
        {
            "title": "奉答吴殿丞见赠",
            "content": "势利跃谄子，声名走夸儿。\r\n我于二无一，世固背以驰。\r\n君从江海来，面有潇洒姿。\r\n朝廷多旧游，绝迹不复追。\r\n足音三及门，乃得众所遗。\r\n长篇烂盈目，清远谬见推。\r\n将非乐间放，独与静者宜。\r\n何以谢嘉况，湖山有前期。"
        },
        {
            "title": "朝发灵树寄曼叔师厚",
            "content": "朝发灵树东，旷野阴气积。\r\n驱马入草间，左右号鹳鹢。\r\n重云{左黑右沈去氵}玄幕，孤月隐白壁。\r\n欹危涉涂淖，转侧缘沟脉。\r\n凉风满川陆，眺览多近适。\r\n却想会合乐，转首已成昔。\r\n诸君豪俊士，经训饱搜昋。\r\n上下古与今，抗论坚莫敌。\r\n顾我处其间，倾听但跼蹐。\r\n校士岂所当，直以气类得。\r\n譬如礼天坛，珪璧奠且植。\r\n陶匏以其质，并列不为惑。\r\n论心见表暴，吐口出白黑。\r\n朝案每共饮，夜床仍抵迹。\r\n嘲谐间一发，清笑高哑哑。\r\n自谓得如此，至死无厌斁。\r\n敢于百里间，而惮辔与策。\r\n因诗谢所思，酬篇无我默。"
        },
        {
            "title": "寄宗彦侄",
            "content": "清寒霁愈剧，幽居夜正间。\r\n环炉尽兄弟，无为愁苦颜。\r\n游心物象表，放论文字间。\r\n念汝不与此，慨然以长叹。\r\n唯昨郭西门，尔车去班班。\r\n是月秋始仲，霜叶原上丹。\r\n相别曾未几，朔雪满河关。\r\n乃叔疏野性，雅慕诗考槃。\r\n近买灵沟地，郊居渐当安。\r\n薄宦奚足为，真隐庶可攀。\r\n斯言倘汝志，投绂相与还。"
        },
        {
            "title": "和晏相公泛南湖韦家园过西溪至许家园",
            "content": "湖心点点生圆荷，黄花白花满晴皮，\r\n环堤客树垂婆娑。鱼沉鹭矫各自得，\r\n人生不乐其谓何。南塘过尽西溪绿，\r\n上下名园依小曲。相君从客来赏瞩，\r\n不驱大旆事喧闹，直解扁舟作幽独。\r\n幕中宾从才且良，酒酣落笔摛文章，\r\n珠联璧叠争炜煌。政成礼息无一事，\r\n明日复此醉华觞。"
        },
        {
            "title": "黄莲花",
            "content": "一水盈盈独立时，六铢衣薄透冰肌。\r\n临川已没龙丘远，辜负芳妍乞好祠。"
        },
        {
            "title": "筵上遇雪赠人",
            "content": "前贤遇雪方乘兴，何况雪飞欢兴时。\r\n自古难并惟美景，人生不饮是痴儿。\r\n颠狂故态无先舞，淡薄幽怀子独诗。\r\n安得琼花更飘洒，常令此物及蚩蚩。"
        },
        {
            "title": "春夜怀仲巽",
            "content": "今兹春始仲，气序忽已燠。\r\n及此暇夜清，开轩散烦蹙。\r\n金波丽中天，流光正穆穆。\r\n佳树澄疏影，幽花运微馥。\r\n浊醪时献斟，清论递往复。\r\n诸季岂不欢，眷眷心所服。\r\n高文炳辰宿，渊议赞化育。\r\n匪才托游好，馀润久沾沐。\r\n兹焉隔清赏，耿耿私恨蓄。\r\n春芳正可乐，嘉会期昼卜。"
        },
        {
            "title": "和邻几前岁同济川原甫赏阁后杏花今兹对之有",
            "content": "春风几日到蓬莱，仙伯初惊杏蕊开。\r\n绕树独听清夜漏，怀人空对昔年杯。\r\n坐怜珍赏同心隔，愁见新芳入眼来。\r\n欲折繁枝有所赠，九重丹禁照瑶魁。\r\n\r\n【注释】：【原题】：\r\n和邻几前岁同济川原甫赏阁后杏花今兹对之有怀二君"
        },
        {
            "title": "寄家子震寺丞",
            "content": "商山不可极，跨压梁与秦。\r\n地产富灵药，岩栖多异人。\r\n子才老不用，一邑聊庇身。\r\n方将敛馀间，炼丹驻形神。\r\n访道风雪夕，赏幽芝术春。\r\n却顾人间事，轻若履下尘。\r\n曰予虽世士，心独静者亲。\r\n相望在千里，我车何由巾。"
        },
        {
            "title": "红薇花",
            "content": "杏梅成实夏阴浓，波面繁花刺眼红。\r\n莫为春归减欢兴，共将弦管乐薰风。"
        },
        {
            "title": "送子华兄辞家后还都",
            "content": "春鸠鸣桑间，初日动原隰。\r\n马踏露草嘶，人对松风泣。\r\n茅庐耿夕返，金阙想晨入。\r\n回首别袖远，惟见飞花急。"
        },
        {
            "title": "和子华见寄",
            "content": "松柏无心自后凋，此心无物更寥寥。\r\n伯夷岂是归周晚，孟子空嗟出昼遥。\r\n谈道每嗤犹有待，当官常欲取非招。\r\n荒园寂寞无谁语，兰菊幽香没艾萧。"
        },
        {
            "title": "和曼叔憩永惠院",
            "content": "立春月在季，我时如滍皋。\r\n惊风扬红尘，颇有行役劳。\r\n自骇兹刹胜，愿言憩骖镳。\r\n前对高花繁，后视万竹交。\r\n虚堂坐间敞，我辖忘载膏。\r\n闻群戾止日，飞雨正萧条。\r\n佳景忽在眼，恍如隔晨朝。\r\n一吟竹边句，清思霭馀飘。"
        },
        {
            "title": "寄李公达",
            "content": "早为书殿同游客，尝贰侯藩共理臣。\r\n流景又逢黄菊节，狂欢犹记紫荆春。\r\n浮生几度花前饮，访旧多为柏下人。\r\n闻说真乘得深趣，暂抛珍御出埃尘。"
        },
        {
            "title": "晚过象之葆光亭步月",
            "content": "浮沉闾里间，放志谢维挚。\r\n行贪月色静，归犯霜华湿。\r\n寒鼓出城重，飞星过楼急。\r\n却想竹亭下，主人犹独立。"
        },
        {
            "title": "寄苏子美",
            "content": "暮登谯城上，延首望东道。\r\n春风千里至，远思生怀抱。\r\n故人客南楚，素节方自保。\r\n黄鹄垂其翼，赤骥伏栈皂。\r\n诗准李杜为，字压褚薛倒。\r\n壮哉南行作，遗我资远讨。\r\n若窥巨海涯，波澜方汹浩。\r\n龙螭郁骞腾，错落效众宝。\r\n往往仙人槎，突然忘槁。\r\n尝闻会稽旁，山水天下好。\r\n览君所咏叹，滞想兹一扫。\r\n安得追王乔，乘云逮霓葆。\r\n茹芝灵峰阳，徜徉以终老。"
        },
        {
            "title": "公时遗石榴",
            "content": "高冠趋尹君方掾，促席迎宾我已翁。\r\n交态不忘平日厚，歌声犹似少年工。\r\n映阶露菊秋吟苦，盈筥霜榴岁问通。\r\n每与东邻话知旧，白头强健几人同。"
        },
        {
            "title": "徐秘校携酒池上同赋",
            "content": "凉风洒疏雨，过我池上林。\r\n感此望岁怀，酌酒相与吟。\r\n残花犹动目，飞泉时惊心。\r\n徘徊将归驾，清醉方自今。"
        },
        {
            "title": "答赵县丞",
            "content": "止足常佳汉二臣，早思幽退谢朝绅。\r\n奉藩终乏三年最，学道才知一日真。\r\n目病懒将书卷展，心闲得近酒杯频。\r\n朝吟夕啸无厌斁，正赖贤宾与德邻。"
        },
        {
            "title": "奉同原甫度支厅壁许道宁画松",
            "content": "长松盘青冥，郁与窗户封。\r\n许翁写生意，独得毫墨外。\r\n年侵日昏剥，拂拭自君辈。\r\n得非神物守，以待真赏会。\r\n翛然簿书暇，恍若岩壑内。\r\n举手扪紫烟，侧耳听清籁。\r\n苍林与老石，野性旧所爱。\r\n一从官都邑，兹游颇乖背。\r\n慰此痦寐怀，典刑亦足赖。\r\n幸当扫尘壁，促驾我其迈。"
        },
        {
            "title": "监宿书怀寄崔九象之",
            "content": "偶随世缘出，岁晏未得还。\r\n譬如无心云，会自归故山。\r\n所嗟平生友，日夕阻追攀。\r\n想子独宿夜，灯明深竹间。"
        },
        {
            "title": "杜君章家赋海棠二首",
            "content": "濯锦江头千万枝，当年未解惜芳菲。\r\n今朝得向君家见，不怕春寒雨湿衣。"
        },
        {
            "title": "之灵岩三首",
            "content": "积阴旷初霁，策马望嵩洛。\r\n斜日黑云西，回光照城郭。\r\n牛散陂草深，蛙鸣沟水浊。\r\n雷远尚馀音，山前垂雨脚。"
        },
        {
            "title": "谒象之同诸君步之东禅院",
            "content": "二年憔悴走京尘，匹马归来访四邻。\r\n足滑旧谙城下径，眼明重见里中人。\r\n青蔬不没荒畦雪，翠柏当留野殿春。\r\n风物自如人事改，夕阳哀泪落衣巾。"
        },
        {
            "title": "同芳公上人游湖",
            "content": "晴阳溢目尽光华，乘兴闲来步径沙。\r\n水满不知新获稻，霜严犹放后凋花。\r\n传心密处宁离妄，著眼高时亦是邪。\r\n竟日清谈何所得，鱼沉鹭起各归家。"
        },
        {
            "title": "送刘景元观察守襄阳",
            "content": "荆州太守驾朱轓，宝笔题诗出御前。\r\n应厌笙歌消暇日，欲将才业效当年。\r\n千章翠木云间寺，百丈清江雪后船。\r\n看取古来良吏迹，苍碑突兀岘山巅。"
        },
        {
            "title": "送谢师直归马上作",
            "content": "送客西郭门，适与嘉宾遇。\r\n杂花被原野，南尽远目注。\r\n扑扑乱朱纷，蒙蒙凝白雾。\r\n林下风正柔，繁香不飞去。\r\n日长人意间，归骑款不遽。\r\n陶然行且歌，良惬静者素。\r\n却念陌上人，春愁纷似絮。"
        },
        {
            "title": "字谷道中",
            "content": "驱车背河去，鸡犬几家村。\r\n山断春风急，云生野气昏。\r\n涉溪沙水乱，步迳草花繁。\r\n谷口多幽思，青林啼鸟喧。"
        },
        {
            "title": "游龙兴寺",
            "content": "空庭落叶赤，联步得幽寻。\r\n苏剥残碑字，尘昏古象金。\r\n菊烟凄晚秀，松日淡秋阴。\r\n南阳风埃满，禅关只自深。"
        },
        {
            "title": "游龙门诗十二首·广化寺",
            "content": "日照香刹端，风生石门下。\r\n精诚或有祷，嘉况如可把。\r\n安得飞片云，坐看灵泽洒。"
        },
        {
            "title": "鲁巷太师庙",
            "content": "善教邈无迹，其流在民心。\r\n君看鲁太师，庙食犹至今。\r\n岂如文俗土，朱墨坐浮沉。\r\n趋营止目前，不顾患害深。\r\n去汉馀千载，此弊竟相寻。\r\n我行道祠下，感激为悲吟。\r\n不见田雉驯，啼鸦空满林。"
        },
        {
            "title": "蒙惠拄杖及诗依韵奉答",
            "content": "藤枝既老解纵横，禅老因何解道情。\r\n识取个中无把捉，眼前瓦砾是瑶琼。"
        },
        {
            "title": "城西二首",
            "content": "西城驰道直如弦，百顷晴波御柳边。\r\n韶乐铿轰罗帐殿，春旗偃蹇近楼船。\r\n曲江未赐唐家燕，灵沼空思镐邑篇。\r\n几日金舆下阊阖，鱼龙奇戏出中渊。"
        },
        {
            "title": "次韵君俞",
            "content": "世事真千变，年光又一新。\r\n举生皆是幻，熙我莫如春。\r\n啸傲盈樽酒，诗书满席尘。\r\n园林已芳意，悬榻待高人。"
        },
        {
            "title": "况之席上作",
            "content": "桐叶翻飞荷芰香，好风吹暑作清凉。\r\n便惊帘幕生秋气，径促金丝尽羽觞。\r\n浮世已谙身是幻，高歌莫笑老仍狂。\r\n知君不久不符竹，烂醉犹须教十场。"
        },
        {
            "title": "和崔象之颍桥观赠阵清臣太丞兼简阵",
            "content": "崔侯朝从西邑归，面有矜色口且咨。\r\n云得高士阵其姓，非向可见所庶几。\r\n尝登于朝最吏课，一旦去之心甚怡。\r\n颍阳古观三日语，坐见月出青松枝。\r\n深穷性命识原本，论议纯一无瑕疵。\r\n周通旁畅未始极，曾不与道相乖违。\r\n阵虽平生所未识，以子而誉信不疑。\r\n向风长想日复夜，膏车秣马吾其西。"
        },
        {
            "title": "城西二首",
            "content": "绣鞅金羁十里尘，共传恩诏乐芳辰。\r\n千重翠木开珍圃，百尺朱楼压宝津。\r\n御麦初长遮雊雉，宫花未识骇游人。\r\n自怜穷僻看山眼，来对天池禁御春。"
        },
        {
            "title": "王家渡",
            "content": "浮舟乱清洛，中流望嵩少。\r\n山晴水光晚，蓝碧近相照。\r\n倚崖睨落日，坐觉身世小。\r\n叹息浮生劳，临风一长啸。"
        },
        {
            "title": "和太素同看梅花寄子华",
            "content": "寒林冻卉谁观者，繁艳清香自得子。\r\n天赋好花如有待，日寻幽径不知疲。\r\n未逢驿使空怀远，犹喜山翁亦好奇。\r\n昔岁一觞今一咏，共陶真意不为私。"
        },
        {
            "title": "次韵谢尉公靖同游北园五首",
            "content": "令兹冬已孟，青林犹蔽野。\r\n爱此晴景嘉，置酒衡茅下。\r\n缅思陶公句，异代同潇洒。\r\n结庐在人境，而无车与马。"
        },
        {
            "title": "次韵和永叔种菊过节方开",
            "content": "皇天于万生，难用一理晓。\r\n芝兰喜憔悴，蒿艾长美好。\r\n况兹封培晚，荣茂安得早。\r\n赖逢贤主人，指饰文字巧。\r\n不然彼微芳，零谢同众槁。\r\n清霜不能凋，秀色出庭草。\r\n珊珊黄金明，落落众星小。\r\n人生苦多累，适意会常少。\r\n在昔陶公园，恨无酒樽倒。\r\n敛襟赋寒华，高唱徒杳袅。\r\n幸无斯人叹，一醉可遗老。"
        },
        {
            "title": "和尧夫思湖上秋时见寄",
            "content": "落尽芙蕖十顷红，败荷衰草满秋风。\r\n夷犹画鹢来天外，嘹唳惊鸿入镜中。\r\n亭榭装成如待我，樽罍开处便思翁。\r\n粗官岂得君留滞，府第深严合在东。"
        },
        {
            "title": "答和叔城东寻春",
            "content": "寻春之何所，乃在城东隅。\r\n东隅信佳处，名园间精庐。\r\n时属积雪霁，田壤坟以苏。\r\n雍容二三骑，并辔徐厥驱。\r\n仆童怪且议，寒野安所娱。\r\n不知阳和气，泱漭于空虚。\r\n仰视孤刹起，突兀疑神扶。\r\n其下万华屋，碧瓦鱼鳞铺。\r\n南行历亭馆，近接栋与栌。\r\n阴草含碧色，阳条散红腴。\r\n周览气象嘉，高步形踪舒。\r\n提携上樽酒，馔不过鱼蔬。\r\n为奉岂非薄，欢至自有余。\r\n却思九衢上，车马何区区。\r\n红尘塞两眼，势利各有趋。\r\n虽欲求暇逸，何能幸须臾。\r\n君勿轻此乐，此乐未易图。"
        },
        {
            "title": "奉答张寺丞再招游薛园",
            "content": "名都富游践，所历多异境。\r\n贪奇事穹览，一过不再省。\r\n兹园独勤来，三尽昼刻永。\r\n目清林叶净，耳快石泉冷。\r\n如钱拾蟹壳，比针玩鱼影。\r\n苦耽幽事乐，常使归思耿。\r\n再招发新章，吾驾促当整。"
        },
        {
            "title": "西湖雨中同公懿诸君饮",
            "content": "十月平湖上，繁霜藻荇空。\r\n柳枝横堕雨，波白细生风。\r\n水鸟飞幽碧，寒花折浅红。\r\n谁能尽一醉，灯火宿船篷。"
        },
        {
            "title": "又和史院晚出",
            "content": "新雨稍添清禁润，斜阳初下直庐明。\r\n方惭饱食无裨补，更作长廊百步行。"
        },
        {
            "title": "登湖光亭",
            "content": "雪尽尘消径露沙，公家池馆似山家。\r\n翠痕满地初生草，红气通林夫放花。\r\n匝岸平波清照雁，压城危榭斗回鸦。\r\n自惭白首犹圭组，此地年年常物华。"
        },
        {
            "title": "孤雁",
            "content": "节物何催逼，翩翩不可留。\r\n枫丹湘渚暮，芦白楚江秋。\r\n只影侵霜月，孤鸣入戍楼。\r\n天高云路杳，安稳过罗浮。"
        },
        {
            "title": "六弟亲诣松楸时祭",
            "content": "上冢还家古所荣，白头今日倍伤情。\r\n怀今又出高阳里，夹道争看太守旌。\r\n应念少游尝有语，可能疏氏独高明。\r\n昔湖水色清堪濯，毋使尘埃久污缨。"
        },
        {
            "title": "和晏相公触事成咏四首",
            "content": "种竹患不多，既多亦为苦。\r\n长根走地脉，凌突败垣堵。\r\n物情有利害，为尔执挥斧。"
        },
        {
            "title": "赋永叔家白兔",
            "content": "天公团白雪，戏作毛物形。\r\n太阴来照之，精魄孕厥灵。\r\n走弄朝日光，赩然丹两睛}。\r\n不知质毛异，乃下游林坰。\r\n一为世俗怪，罝网遂见索。\r\n我尝论天理，于物初无营。\r\n妍者偶自得，丑者果谁令。\r\n豺狼穴高山，吞噬饫膻腥。\r\n苍鹰{娉女换扌}不得，逸虎常安行。\r\n是惟兽之细，田亩甘所宁。\r\n粮粒不饱腹，连群落燖烹。\r\n幸而护珍贵，愁苦终其生。\r\n纠纷祸福余，未易以迹明。\r\n将由物自为，或系时所丁。\r\n恨无南华辩，文字波涛倾。\r\n两置豺与兔，浩然至理真。"
        },
        {
            "title": "再和尧夫同前",
            "content": "教得新声十二弦，每逢嘉客便开筵。\r\n春湖水绿花争发，好引红妆上画船。"
        },
        {
            "title": "野步",
            "content": "目倦风尘观，身疲鞍马行。\r\n春沙迎步润，山雪照怀清。\r\n冰水初消色，林鸦欲乳声。\r\n物华多感触，一动故园情。"
        },
        {
            "title": "次韵答微之",
            "content": "空间欲问君何得，灭色终非我所能。\r\n岑寂欢狂均有待，无相与处是良朋。"
        },
        {
            "title": "和原甫见送",
            "content": "德义良所慕，风霜轻此行。\r\n放歌留客醉，高咏见公情。\r\n祖帐重开席，郊原少驻旌。\r\n还知别后意，寂寞对柴扃。"
        },
        {
            "title": "答曼叔见寄",
            "content": "日君同里闾，杖履数相过。\r\n靡为不吾咨，有唱必君和。\r\n春风南陌游，炎月北窗卧。\r\n贪从德义乐，不觉岁月破。\r\n而君宦游者，动足落羁锁。\r\n襄城虽近邑，去局有重坐。\r\n子来诚独难，我往义当果。\r\n时天雨方霁，绿树垂{左禾右衣中多}{左禾右衣中多}。\r\n策马望城郭，青山映烟火。\r\n解衣尘虑清，垂箔月华堕。\r\n怜君九品贱，志尚勇不挫。\r\n乃云曹事简，经史日自课。\r\n出诗且百篇，语法就平妥。\r\n相别不满岁，美誉亦已播。\r\n顾惭糠秕姿，几不见扬簸。\r\n投章匪云报，亦用警庸懦。"
        },
        {
            "title": "圣俞约晚见过不至",
            "content": "闻君敕车骑，晚驾慰愁独。\r\n焚香霭疏箔，洒水静深屋。\r\n高怀岂我遗，幽思方自续。\r\n日暮尚徘徊，清风满修竹。"
        },
        {
            "title": "同魏进道晚过湖上",
            "content": "春风湖上泮，奈此净绿何。\r\n平堤看潋滟，皎如镜新磨。\r\n支流别而东，下走万玉珂。\r\n俜俜桥边柳，芳牙缀柔柯。\r\n中洲嘉卉繁，条甲亦以罗。\r\n游禽接翅羽，沉沉鸣声和。\r\n避人去稍远，盘空落还多。\r\n我来日已暮，伫视其顷俄。\r\n羡尔禽类微，终年乐清波。"
        },
        {
            "title": "寒食出郊",
            "content": "都门气象雨余佳，厌尽风尘见草芽。\r\n日薄风和近郊路，朱红粉白远林花。\r\n堤开独去媻珊女，柳下相逢轻{左车右录}车。\r\n丝鬓未催樽酒在，不须辛苦问年华。"
        },
        {
            "title": "过李膺墓同曼叔作",
            "content": "汉衰奄寺炽，威柄敢专有。\r\n桓桓李司隶，誓夺还君手。\r\n登门盛贤俊，破柱发奸丑。\r\n身虽以此亡，慕者犹恐后。\r\n我行襄之野，把酹孤冢右。\r\n精诚有相激，泪落入卮酒。\r\n剖心死亦仁，灭顶过何咎。\r\n大雅称明哲，于君岂其谬。"
        },
        {
            "title": "答曼叔见寄",
            "content": "人生风波间，触事喜乖隔。\r\n前君还里中，王事有程格。\r\n欢言不一再，归马已在轭。\r\n相期高阳秋，丛菊手共摘。\r\n惟时家多虞，伯氏遭远谪。\r\n苍黄走国门，下马拜颜色。\r\n孤舟千日宿，离思日侵迫。\r\n还家问生事，未免烦计画。\r\n自念非世器，身以闲为职。\r\n不能高奋飞，有类笼中翮。\r\n清霜落众木，诸岭应列碧。\r\n行当脱身去，烂醉松下石。"
        },
        {
            "title": "和圣俞饮廷老家晚又饮原甫家",
            "content": "人生天地间，常为外物驱。\r\n自非无心者，不能忘所趋。\r\n所趋既若一，莫如饮酒娱。\r\n饮酒既复醉，万事皆分铢。\r\n醉心兀无思，安问贤与愚。\r\n醉目浩无睹，安识嫱与嫫。\r\n是非两弃绝，幸免祸患俱。\r\n况吾二三友，襟抱达者徒。\r\n所营既同方，所处又比闾。\r\n惟吾廷老生，宛在城北隅。\r\n北隅虽云远，跨马亦须臾。\r\n季冬阴气凝。风力利石砮。\r\n从今雪花落，径往不待呼。"
        },
        {
            "title": "次韵和君实寄景仁",
            "content": "予年行七十，惟日就志昏。\r\n虽高鸿鹄举，尚困鸡鹜喧。\r\n壮心久已摧，弱羽不得翻。\r\n每诵少游言，顾惭下泽辕。\r\n蜀公有高志，谢事久杜门。\r\n扰扰世俗务，不复挂口论。\r\n群经杂图史，拥坐如周垣。\r\n上谈千载故，速若水注盆。\r\n客来必命酒，左右拱诸孙。\r\n虽无鼓舞欢，自喜谈笑温。\r\n爷高顾吾私，有类羝触藩。\r\n尚期蓬荜完，亦有桑榆存。\r\n近观敕子诗，尤见朋义敦。\r\n卜居近吾庐，指日驾君轓。\r\n构堂嬉云基，筑圃亦已樊。\r\n前知会合期，不惨离索魂。\r\n想像入第初，亲宾燕华樽。\r\n谈高一理会，体王百疾奔。\r\n共完天纯粹，岂识世诈谖。\r\n方笑司马翁，独乐守空园。"
        },
        {
            "title": "之灵岩三首",
            "content": "山高景逾变，所览今非昨。\r\n云覆嵩顶寒，河倾滩面□。\r\n□中塔庙涌，日暮钟磬作。\r\n延首望洛城，气象□□□。"
        },
        {
            "title": "奉和乐道",
            "content": "昔闻有客荐扬雄，清世文章又见公。\r\n奏赋独高天下士，辞荣远继古人风。\r\n怀贤不啻三秋久，置酒须期十日中。\r\n幸有红芳妆点在，可无多愧白头翁。"
        },
        {
            "title": "送戴处士还卢州",
            "content": "早识浮生妄，欣陪达士游。\r\n观心非本有，于法尚何求。\r\n煮茗林间寺，题诗湖上舟。\r\n还嗟别后夜，风雪拥貂裘。"
        },
        {
            "title": "临宿呈一二交游",
            "content": "墙根蟋蟀鸣不休，夜宿学省高梧秋。\r\n昏灯钉壁照孤坐，悲风揽肠生百忧。\r\n久从尘事非我意，直有烂醉为身谋。\r\n谁能摆落世俗累，愿敝肥马同轻裘。"
        },
        {
            "title": "次韵和崔朝散西湖避暑",
            "content": "人生苦炎歊，我所得萧爽。\r\n乔林无纤穿，好鸟不停响。\r\n冯轩纵遐瞩，万象归一掌。\r\n道心流水闲，世事浮云往。\r\n岂同中林士，所乐在膏壤。\r\n寄语同心人，金鳞当透网。"
        },
        {
            "title": "次韵答景仁喜雨",
            "content": "凉云四向复，沴气一消沉。\r\n上天垂景贶，高秋沾喜霖。\r\n槁苗变新实，时菊抽芳心。\r\n聆君得意句，起我掉头吟。"
        },
        {
            "title": "和安国天钵拈香",
            "content": "杖策乘缘利有生，闻风犹得耳根清。\r\n去年俱是凝然体，存殁徒伤妄者情。\r\n灵骨不随烟共尽，真心常与月孤明。\r\n世人欲识泥洹路，问取师今第几程。"
        },
        {
            "title": "新作西北门楼",
            "content": "赤白崔嵬晚照间，投闲时复一跻攀。\r\n时平守望皆无用，添得清秋数点山。"
        },
        {
            "title": "滍城",
            "content": "駸駸二三骑，南并横山去。\r\n山穷远川出，始见滍阳树。\r\n荒城萝茑合，表里无寸土。\r\n但闻鸟啼声，不见鸟啼处。\r\n呼儿开棘扉，扫榻坐茅庑。\r\n清泉给盥濯，凉风生仰俯。\r\n浊醪稍似佳，山果来近圃。\r\n始酌薰然和，中饮淡无虑。\r\n案头义皇经，编绝几见补。\r\n先生发其微，大义谈四五。\r\n纷攘自诸家，简易独太古。\r\n形骸非我有，冠带尚谁取。\r\n道存固匪外，两致默与语。\r\n是时季春望，山月夕已吐。\r\n清光出深竹，叶上露如雨。\r\n寒侵毛骨生，思有烟霞举。\r\n却念人世间，纷纷何足数。"
        },
        {
            "title": "和彦猷在华亭赋十题依韵·三女冈",
            "content": "三女史无载，于何永其名。\r\n坡传妃子逝，村记昭君生。\r\n和戎与走蜀，为恨两莫平。\r\n尔兮亦胡为，崇冈屹如城。"
        },
        {
            "title": "重修西轩席上与弟侄皆赋",
            "content": "明窗散群帙，于此穷曛朝。\r\n竹色晚逾翠，草芽寒不彫。\r\n志惭仲举大，节异渊明高。\r\n孔门有内乐，愿附斯人曹。"
        },
        {
            "title": "次韵谢尉公靖同游北园五首",
            "content": "九夏困火毒，出门如探汤。\r\n不知此幽亭，俯仰皆清光。\r\n寒流给我濯，白云供我望。\r\n况有尊中酒，犹泛残菊香。"
        },
        {
            "title": "晚过象之葆光亭戏呈一首",
            "content": "萧洒崔家宅，重门一迳通。\r\n竹烟虚晚碧，花雨重秋红。\r\n傲睨怜苔石，徘徊俯桂丛。\r\n自朝新月色，不为主人翁。"
        },
        {
            "title": "游汉高帝祠",
            "content": "平桥架荒堑，东上大冈尾。\r\n冈头古木合，有庙荫其底。\r\n摄衣升殿墀，龙瘢俨当位。\r\n蝙飞画帐喧，鼠啮珠旒坠。\r\n不知谁来祀，狼籍樽与簋。\r\n残碑压鳌背，上有太和字。\r\n去此数百载，文剥失所次。\r\n伊人昔经构，视汉犹视彼。\r\n徘徊怀古意，日暮悲风里。"
        },
        {
            "title": "谢人惠金橘",
            "content": "开奁拜嘉贶，俯视目已眩。\r\n从天落旋星，有客射金弹。\r\n清香如始摘，佳味不少变。\r\n寄谢岭头人，梅花惭赠远。"
        },
        {
            "title": "送宋钧秀才落第还乡",
            "content": "漆雕不肯仕，仲尼悦其然。\r\n乃知君子学，躁进非所先。\r\n去圣邈千载，兹风复谁传。\r\n趋营不自反，廉耻一以捐。\r\n爱君抱冲淡，荣利不可迁。\r\n读书本仁义，洞见末与颠。\r\n失志不为辱，谋道方复坚。\r\n临分求规言，顾我昧所宣。\r\n愿君崇远业，无愧古人贤。"
        },
        {
            "title": "招彝叟厚之饮台上花间",
            "content": "恍然身世出尘心，香霭只园地布金。\r\n秉烛听歌不知醉，夜深清露满衣襟。"
        },
        {
            "title": "览邻几重游西池兼简和叔",
            "content": "积雨淹连骑，新波滟广池。\r\n喜闻重到客，更作复游诗。\r\n逐水无留絮，飘空有断丝。\r\n送春吾得地，一问故人期。"
        },
        {
            "title": "连日休务过邻几",
            "content": "广文自古无羁束，况复三逢著令休。\r\n纵酒不防官长骂，驱车聊过故人游。\r\n闲中日月随方罫，远外风云入小舟。\r\n准拟墙根菊花好，共乘清露赏高秋。"
        },
        {
            "title": "展江亭海棠四首",
            "content": "昔年曾到蜀江头，绝艳牵心几十秋。\r\n今日栏边见颜色，梦魂不复过西州。"
        },
        {
            "title": "夫人阁四首",
            "content": "腊雪余香径，朝挥上绮甍。\r\n翠生兰蕙色。和人管弦声。"
        },
        {
            "title": "和子华湖上避暑",
            "content": "堤边杨柳无穷碧，亭下芙蓉四面红。\r\n岛影低回明镜里，荷香浮动绿樽中。\r\n清心不厌飞山雨，动发时欣过水风。\r\n鼎足坐谈非俗侣，不归名教即真空。"
        },
        {
            "title": "和子华安国明空颂",
            "content": "欲识真空理，须明动用间。\r\n色心全不碍，生死岂相关。\r\n卷箔凉风动，焚重昼景閒。\r\n回头大行路，满目是青山。"
        },
        {
            "title": "云",
            "content": "抱石情虽久，为霖意若何。\r\n天心如见用，风力不消多。\r\n冷湿朝仙洞，寒迷宿岛窠。\r\n飞扬终得路，曾入汉皇歌。"
        },
        {
            "title": "同晏著和饮薛园坐中赋",
            "content": "鄙生秉愚尚，与世实龃龉。\r\n寄身轩裳内，懒惰众不数。\r\n朅来西都游，获并丞相府。\r\n命驾多从君，载酒即得侣。\r\n洛水南北涯，胜事著自古。\r\n名园蔼相望，香刹屹时睹。\r\n最怜薛家溪，架阁在西浒。\r\n浑流激石来，知自嵩少雨。\r\n如从柁楼下，夜听潮生浦。\r\n采珠樱在盘，剥玉笋登俎。\r\n杂花虽云晚，红白尚可取。\r\n兴来倒冠巾，万中一尘土。\r\n想在京辇日，耳目塞如堵。\r\n出憎车马喧，坐厌名利语。\r\n幸兹清景对，醉死亦吾所。"
        },
        {
            "title": "从道损舅乞移山药",
            "content": "弱岁抱衰病，好读神农经。\r\n杂然众药品，粗识性与形。\r\n商于岩谷间，厥产芝术菁。\r\n山家乘冬采，气烈味亦并。\r\n常思负笼往，劚此地气灵。\r\n近闻山旁县，移本来公庭。\r\n石泉尚含润，溪风有馀清。\r\n想像春丛敷，蔚蔚扬华英。\r\n骈罗良可佳，疲{上艹下尔}宜见矜。\r\n安得畦畹馀，种食羽翼生。"
        },
        {
            "title": "和君俞春暮书事",
            "content": "举俗从多事，惟君独闭关。\r\n废觞岂为戒，开卷不妨闲。\r\n小雨清湖面，飞花乱席间。\r\n应怜狂太守，心不到灵山。"
        },
        {
            "title": "湖上招曼叔",
            "content": "故人旌旆镇邻城，未奏骊歌已怆情。\r\n莫为炎蒸慵命驾，绿荷红芰水风清。"
        },
        {
            "title": "桃花菊",
            "content": "谁测天工造化情，巧将红粉傅金英。\r\n武陵溪上分佳色，陶令篱边得异名。\r\n不使秋光全冷淡，却教阳艳再鲜明。\r\n瓮头消息香醪熟，何必黄花便可倾。"
        },
        {
            "title": "春霁忆洛阳",
            "content": "少年结客洛阳时，闲傍车风驻马蹄。\r\n山色远饶潘岳宅，波光轻撼窈娘堤。\r\n花繁到处红如堵，酒好寻常醉似泥。\r\n赖有金台旧知己，应怜魂断虎牢西。"
        },
        {
            "title": "和景仁元夕",
            "content": "禁户千通鼓，天街万点灯。\r\n怀君莹如玉，驱马不嫌冰。\r\n乐事看流俗，狂游记旧朋。\r\n回思真梦幻，不待访林僧。"
        },
        {
            "title": "步月",
            "content": "初阳夺残凛，和气不待春。\r\n况兹华月白，光彩清路尘。\r\n整我巾与屦，迢遥步城闉。\r\n仰观众星色，收芒避孤轮。\r\n虚无一境间，岂复知吾身。\r\n嗟哉御风者，有待奚足珍。"
        },
        {
            "title": "哀传马",
            "content": "喧呼国西门，驿使通万里。\r\n十亭传一马，日夜不得止。\r\n枯肠嗛刍豆，瘦骨击辔箠。\r\n力尽求未息，忽已仆泥滓。\r\n死者既不补，存者行复尔。\r\n闻古至治世，微物均福祉。\r\n不壅王泽流，其先在官理。\r\n国家富郡邑，一板万生齿。\r\n付与有失宜，得无马之似。\r\n投鞍坐太息，春为悲风起。"
        },
        {
            "title": "寄侯官知县吕宣德",
            "content": "鸭子陂边昔并游，别来频见藕花秋。\r\n十年已惯身萧散，百里空嗟手滞留。\r\n道在岂常忘塞马，机閒真可伴沙鸥。\r\n平时几案应多暇，还有妖歌近耳不。"
        },
        {
            "title": "伏日同当事诸君饮延祥观",
            "content": "适郊惮勤远，近市厌喧跼。\r\n纷然异趋向，日晏靡宁足。\r\n回车憩琳馆，邂逅得所欲。\r\n凉飚飒生林，飞雨时度竹。\r\n醇醪挹云浆，佳果咀冰玉。\r\n欢争校奕棋，谈笑追割肉。\r\n兹辰著术令，嬉燕动辇毂。\r\n聊从一时乐，庶以同厥俗。"
        },
        {
            "title": "晚坐同杨文叔赋",
            "content": "浮云忽已没，仰视天正碧。\r\n凉风落我庭，燕子飞不息。\r\n门无车马宾，巾屦得自适。\r\n顾惭无所为，乐此朝与夕。"
        },
        {
            "title": "和子华兄同永叔饮三班官舍兼约明日饮永叔家",
            "content": "视草名臣润色才，玉墀晨退共徘徊。\r\n朝廷无事文书省，台阁相欢笑语开。\r\n少厌赓酬停落笔，旋寻歌舞约衔杯。\r\n广文主簿官閒冷，不是诗情岂合来。"
        },
        {
            "title": "对雪偶成三颂呈芳公长老兼简收贵二上人",
            "content": "谁识天公造化情，珠楼玉殿一朝成。\r\n色空无有何能辨，陵坎高低本自平。\r\n定见乌鸡遭指注，宁分皓鹤失鲜明。\r\n可怜辛苦齐腰客，不悟纷纷觌面呈。"
        },
        {
            "title": "又灵沟道中",
            "content": "春风来无迹，泱莽天地和。\r\n群生乐时阳，众鸟舞且歌。\r\n嗟尔道旁叟，寒馁独见罗。\r\n短席不自蔽，皮骨撑枯柯。\r\n呼童间所以，口噤不能哦。\r\n所见且如此，况馀生齿多。\r\n吾闻古三代，仁术固匪他。\r\n老幼孤洎疾，饩养平不颇。\r\n斯道久寂寞，吾悲其奈何。"
        },
        {
            "title": "送卫真晏太丞",
            "content": "才名宰相子，二十取辞科。\r\n得县古称厉，登楼朝见涡。\r\n疲民劳赋役，静理足弦歌。\r\n八桧仙祠在，知君秀句多。"
        },
        {
            "title": "晚春",
            "content": "春晖东去月如弦，却拂凝埃敞北轩。\r\n几曲云屏空白昼，一帘花雨自黄昏。\r\n庭芜碧合阴虫息，窗树红稀斗雀喧。\r\n细忆旧欢都入梦，习家池上子山园。"
        },
        {
            "title": "寄题周著作江山县溪亭",
            "content": "结亭遐僻古江山，胜绝终为好事传。\r\n溪泛夜声来枕上，峰回午影过樽前。\r\n禽鱼旧识应相乐，花木亲栽益自怜。\r\n我抱沧洲未归恨，羡君生计有林泉。"
        },
        {
            "title": "答曼叔客居见诒兼简里中诸君",
            "content": "少乏经世才，引分甘自置。\r\n不意田野姿，尚为轩冕寄。\r\n三年太学馆，饱食无所议。\r\n京都多贤豪，出入许陪厕。\r\n时从骑省吟，或就步兵醉。\r\n低回众人内，自谓处身智。\r\n耽耽秘书府，实待才俊地。\r\n乃昏落其间，众口沸嘲詈。\r\n茫如触骇机，狂顾不知避。\r\n忽逢故人来，一道平生志。\r\n归心西南飞，劲疾霜后鸷。\r\n远惭龙阳隐，近愧葆光吏。\r\n诗以谢诸君，颠冥非吾事。"
        },
        {
            "title": "和景仁",
            "content": "平池旋涨西山雨，密竹频惊北户风。\r\n垂箔屡销檀炷紫，出门时看杏梢红。\r\n酒成岂见甘而壤，花在须知色即空。\r\n只怪雕章今日至，不知清醉昨宵同。"
        },
        {
            "title": "子华兄生日五首",
            "content": "白鹤群飞散作阴，方春膏雨一犁深。\r\n只知万物含芳润，谁识清通造化心。"
        },
        {
            "title": "颍桥路中别曼叔",
            "content": "磷磷清颍流，中截两崖断。\r\n架桥在城底，斗出旷平漫。\r\n阴风无边来，左右篷惊转。\r\n我得感时节，跋马重为恋。\r\n虽非远别戚，所恨良会散。\r\n却想置酒地，松阴野色晚。"
        },
        {
            "title": "送崔朝请通判徐州",
            "content": "与君仍世接游从，造次相敦德义中。\r\n善继家声名你子，不追时好古人风。\r\n流光岂受垂绳系，妙道才容一線通。\r\n待得铃斋民讼简，更将此理问庞公。"
        },
        {
            "title": "寄秦川马从事",
            "content": "往岁游西谒李长，陇云秦树胜风光。\r\n分题红叶蛮牋腻，对举流霞彩袖香。\r\n宴洽翠娥连象榻，夜寒娇凤泥银黄。\r\n未知早晚重携手，惆怅而今鬓已苍。"
        },
        {
            "title": "宿西京府署晚游东池",
            "content": "牢落悲春事，萧条作晚游。\r\n清光溢平沼，凉思近高楼。\r\n碧树森将合，朱栏渺若浮。\r\n公来慰羁寓，华月许移舟。"
        },
        {
            "title": "送赵员外之官宪州",
            "content": "仲扶岷峨秀，弱岁儒其冠。\r\n读书觑前古，饱见万事端。\r\n行已去畦町，为文鄙彫剜。\r\n应举二十载，不免瓢与箪。\r\n西游秦函国，崆峒上巑岏。\r\n却视关塞广，有如掌中丸。\r\n攻守势所利，浩然入窥观。\r\n是岁羌事作，贼兵犯鄜丹。\r\n君怀济时略，忠愤激肺肝。\r\n上书伏两观，音辞若琳玕。\r\n臣策倘见用，坐令敌气殚。\r\n天子壮其语，县城使位以官。\r\n黄绶系腰下，行行不遑安。\r\n炎天风尘多，远道车马单。\r\n饯觞不亲酌，曷致朋友欢。\r\n今兹塞垣将，所在麾旄攒。\r\n孰能谋而毅，孰能正以宽。\r\n孰用赏不信，孰为刑不残。\r\n谅非专达任，易以奇画干。\r\n庶几成大功，展子凌霄翰。\r\n顾我顽钝者，诧契岁屡寒。\r\n赠言非所工，当否聊一看。"
        },
        {
            "title": "和孙廷平坦嵩山十首·天外峰",
            "content": "孤峰望不极，却视天形低。\r\n天高岂可逾，直以云蒙之。\r\n何时一扫去，高下皎不疑。"
        },
        {
            "title": "和昌言太中",
            "content": "眉秀瞳青却少容，精神强健几如公。\r\n相逢细雨开篱菊，自愧繁霜满鬓蓬。\r\n谈道远追西域祖，题诗今得少陵翁。\r\n锋车北去归何日，且愿从容一笑同。"
        },
        {
            "title": "过卞氏园亭",
            "content": "桃李郊扉静，东风拂面柔。\r\n偶陪连骑客，来作探春游。\r\n斜日池边树，轻云城上楼。\r\n不须花艳动，一醉且淹留。"
        },
        {
            "title": "同化光饮象之家",
            "content": "又从邻舍家，来折主人花。\r\n游处当年似，悲伤老去加。\r\n兴长歌易放，情密语无哗。\r\n归路生残月，春风醉袂斜。"
        },
        {
            "title": "列子庙",
            "content": "废垒荒祠古，空庭独树寒。\r\n精诚褰画帐，事迹问黄冠。\r\n晦昧尘笼墨，淋漓雨壁丹。\r\n冷风满帘隙，仙双中盘桓。"
        },
        {
            "title": "黄葵花",
            "content": "春花夏蕊已飘零，秀出秋芳一朵倾。\r\n禀赋定应全得土，遮围须合尽雕琼。\r\n鹄衣照水匀颜色，仙袂无尘莫壮名。\r\n应笑菊花妍意少，篱边冷落伴渊明。"
        },
        {
            "title": "之雍丘舟中奉寄少述处士明叔公緼",
            "content": "柔橹咿哑画鹢东，翛然清兴不知穷。\r\n新秋草树轻凉外，落日帆樯远思中。\r\n人事感心怀素友，年华催鬓作衰翁。\r\n江湖旧约今仍负，肠断从南万里风。"
        },
        {
            "title": "谒孔先生",
            "content": "月出高树枝，影动酒樽处。\r\n树深月色薄，稍以灯火助。\r\n主人喜我过，斟酌亦云屡。\r\n于时幸无累，所谈非近务。\r\n凉风自远生，清景澹吾虑。\r\n方朝西山秋，历览陪杖屦。"
        },
        {
            "title": "答和邻几元夕圣俞及予过之",
            "content": "天衢十二大树春，楼前结彩移嵩岷。\r\n游人衮衮去不已，街头雪泥踏作尘。\r\n骀它馆中好古士，纷华过眼轻浮云。\r\n早休仆御谢宾客，翛然乞酒邀比邻。\r\n杯盘如星下烛案，果以橘柚菹紫苹。\r\n微吟疏笑见真野，昔之靖节今冠巾。\r\n门前少年将姣妇，电落马足风雨轮。\r\n长髯健儿走先后，意气欲无夜与晨。\r\n瞥然奔过不留迹，肯信亦有端坐人。\r\n若无吾曹同嗜好，枯高到死谁嗟嚬。"
        },
        {
            "title": "夜坐有怀黎君",
            "content": "霜风动脩竹，寒月照广庭。\r\n此夕南堂客，得无羁旅情。\r\n束书万里外，徒步游上京。\r\n岂惮行役劳，所期功与名。\r\n高文日以丽，经义素所明。\r\n顾我顽钝姿，无以延英声。\r\n衔哀谢时好，守拙伏茅衡。\r\n伫君取高第，光华慰友生。"
        },
        {
            "title": "绍隆池上对月",
            "content": "野月来何处，东池柳影深。\r\n微生水风力，稍散暝云阴。\r\n冷极萤沈草，明多鹊动林。\r\n欲知清绝兴，不寐有孤吟。"
        },
        {
            "title": "次韵和唐公北使途中见寄二首",
            "content": "残红著树春无几，怅望君家绿玉杯。\r\n美酒应容步兵醉，后堂先钓戴崇开。"
        },
        {
            "title": "游北园赋",
            "content": "多病伤春客，经时独掩扉。\r\n偶随游骑出，已见落花飞。\r\n芳草微迎履，香风细弄衣。\r\n扁舟可载酒，便拟后浮归。"
        },
        {
            "title": "谢厚卿载酒见过",
            "content": "黄花池馆雨余清，载酒亲迂太守旌。\r\n交契早陪廊庙语，宾欢曲尽里闾情。\r\n尊前白发时间乐，烛下红妆分外明。\r\n今日始谙闲气味，十年枉却叹劳生。"
        },
        {
            "title": "苏才翁与予定林下之约今被命提点湖南刑狱恐",
            "content": "轩冕予已轻，山水君所栾。\r\n相逢说高兴，南望欲奔趠。\r\n今君被国恩，明刑弼予教。\r\n群公许风棱，列郡瞻气貌。\r\n朝廷方急才，悬爵待明效。\r\n美官诚足慕，素约未宜挠。\r\n当怀平生言。拔足利名罩。\r\n笑谢世俗人，夷犹五湖棹。\r\n\r\n【注释】：【原题】：\r\n苏才翁与予定林下之约今被命提点湖南刑狱恐其侵寻而不能反作诗贻之"
        },
        {
            "title": "拟杜子美体赋夏日间居三章",
            "content": "何所为乐夏日间，手把内篇卧且观。\r\n香气氤氲满帘间。圆荷贴水雨打乱，\r\n青蔓挂壁风吹寒。"
        },
        {
            "title": "饮方君舍晚归",
            "content": "惨淡秋原思，归鞍暮向城。\r\n野风吹酒散，寒日上衣明。\r\n踯躅樵儿聚，喧呼猎骑轻。\r\n村醪处处熟，准拟数来行。"
        },
        {
            "title": "玉汝弟创治新居作诗见诒次韵为答",
            "content": "止足嘉言每念兹，不应华发叹归迟。\r\n非关启第夸三战，直为营巢欠一枝。\r\n盛放清风来北户，细分鸣溜入西池。\r\n十年契阔多遗恨，今日欣同仲氏篪。"
        },
        {
            "title": "百门义呈君俞辄成短章",
            "content": "一微尘上百门成，空里花飞谷里鸣。\r\n海印元来君自有，聊将黄叶止啼声。"
        },
        {
            "title": "陪宁极回马上作",
            "content": "我有龙阳约，垂驾辄复停。\r\n念与高士期，不宜后其行。\r\n春风三月尾，涧谷花草明。\r\n寻花踏幽草，南出山脚青。\r\n婆娑一古树，是曰先生庭。\r\n馆我茅檐下，山瓢日夕倾。\r\n摘林饤朱实，掘竹羞紫萌。\r\n朝听谷禽响，夜对山月清。\r\n高论简以正，疏怀淡无营。\r\n徒知服深远，难用一善名。\r\n维也少顽钝，几为世网婴。\r\n一亲德义游，颇见外物轻。\r\n门墙倘枳有，他时来执经。"
        },
        {
            "title": "孝义桥",
            "content": "残花辞故都，细雨度清洛。\r\n浮梁拖龙腹，径石乱鹅壳。\r\n山形豁如对，林色秀可握。\r\n渔子何处去，长罾波面落。"
        },
        {
            "title": "南堂席上赋得花树子",
            "content": "春风日暮急，薄寒生小苑。\r\n群英不我遗，并坐慰幽蹇。\r\n欢来引觞酌，快甚瓴水建。\r\n才非孔文举，坐愧客常满。"
        },
        {
            "title": "戏月",
            "content": "缺处还孤守，圆时亦独栖。\r\n何曾闻合壁，只见是如珪。\r\n桂子遗秋信，方诸寄夜啼。\r\n建章残漏促，又伴玉绳低。"
        },
        {
            "title": "和王詹叔寄彭年四首",
            "content": "一曲清琴满架书，万钟于我亦分铢。\r\n他年欲作林泉计，为问山前有地无。"
        },
        {
            "title": "和君俞偶成",
            "content": "窃比淮阳卧，幸非庄舄吟。\r\n政余无异事，物外得同心。\r\n遇兴倾浮蚁，投闲作戏禽。\r\n世间并出世，于我两沉沉。"
        },
        {
            "title": "展江亭海棠四首",
            "content": "人避寒风与暖曦，年年长此探花期。\r\n如今太守尤珍受，只许官娃带一枝。"
        },
        {
            "title": "景仁雨中同游南园",
            "content": "宿醉厌厌晓尚曛，卷帘清思满风云。\r\n久嫌日暖撩人困，却喜花香带雨闻。"
        },
        {
            "title": "浴普静同江二李叔中道赋",
            "content": "夜来飞雨濯残芳，绿遍童童佛树行。\r\n把酒可劳悲暮节，振衣还自喜微凉。\r\n清帘不下轻颺燕，别院时来暗霭香。\r\n自是嵩阳欲归客，为公聊尽次公狂。"
        },
        {
            "title": "送朱主簿",
            "content": "浮舟下东溪，春寒花未遍。\r\n共约征车行，复此华堂饯。\r\n人事多龃龉，临分阙芳燕。\r\n坐想竹间风，杂英纷如霰。"
        },
        {
            "title": "燕诸生于内集堂作诗以勉之",
            "content": "济济众君子，庠序之冠冕。\r\n来燕升我堂，良用慰衰蹇。\r\n清言屏丝竹，善意陋肴膳。\r\n兹藩实故国，贤哲世多显。\r\n荀陈没已远，余迹意未践。\r\n顾惭为政久，儒道不加阐。\r\n云飞乏孔翠，庙荐阙瑚琏。\r\n非朝宠禄光，或虑志业浅。\r\n惟天傥有待，在己固当勉。\r\n临觞无以侑，相敦在诚善。"
        },
        {
            "title": "再和二首",
            "content": "应为开门近太清，故携歌管逐双旌。\r\n酒逢欢后宁论量，语到真时不属情。\r\n木叶吟风千籁作，菊丛含雨万珠明。\r\n知公几案常丰暇，诗思如泉日夜生。"
        },
        {
            "title": "再和尧夫欲借琵琶妓",
            "content": "画船西去水成乡，玉管朱弦出上方。\r\n衰病不须多酌我，次公非酒亦能狂。"
        },
        {
            "title": "和曼叔",
            "content": "官路飘蓬奈别何，塞垣相见此情多。\r\n酒樽重喜为亲寿，华发犹能继子歌。\r\n行树坐思新种色，断冰应泛晚来波。\r\n紫荆山下游从少，独把雕章醉后哦。"
        },
        {
            "title": "再和尧夫同前",
            "content": "朱弦四十昔尝闻，艺不论多贵绝伦。\r\n少损新声放平淡，免教醉杀白头人。"
        },
        {
            "title": "山林",
            "content": "长林翳空谷，兹惟群材府。\r\n石路险且跻，不为斧斤取。\r\n火云无时蒸，众叶朝自雨。\r\n仰视不见末，飞鸟安得度。\r\n下有灵药草，其品难记数。\r\n骈然花实繁，红紫贯四序。\r\n霜风落橡栗，投掷地{尴监换虫}怒。\r\n过岭林更深，欲前防猛虎。"
        },
        {
            "title": "陪宁极游南溪夜还山墅",
            "content": "南溪晚酌罢，归路笑言同。\r\n家在碧山下，人行清露中。\r\n鹊飞斜映月，虫响暗移丛。\r\n下马儿童喜，谁知为德公。"
        },
        {
            "title": "襄城道中怀曼叔",
            "content": "吾交作尉地，南望一淹留。\r\n岁月催人老，山川记子游。\r\n向城非昔勇，遇物更春愁。\r\n独喜高阳近，岚光逼马头。"
        },
        {
            "title": "照邻从予假韦苏州集因以诗致之",
            "content": "都官郎署老，平淡古人如。\r\n更觅苏州集，长依释子庐。\r\n室中无净几，门外自华舆。\r\n为问萧疏意，如何善福居。"
        },
        {
            "title": "晏相公湖上泛舟赋",
            "content": "小雪未成寒，平湖好放船。\r\n水光宜落日，人意喜晴天。\r\n云薄翠微外，禽归莽苍前。\r\n上公宽礼数，清醉亦陶然。"
        },
        {
            "title": "和彦猷在华亭赋十题依韵·陆瑁养鱼池",
            "content": "林塘岂如昔，尚想昔时居。\r\n秋草自鸣鹳，寒波犹戏鱼。\r\n纷纭钩饵底，琐碎刀匕余。\r\n任公有奇术，默坐岁几余。"
        },
        {
            "title": "和太素大雪苦寒",
            "content": "晨兴出户望，一色四方齐。\r\n旋委清池失，偏欺翠竹低。\r\n杯深怜绝景，毫健得新题。\r\n丽藻思风絮，衰颜怯冻梨。"
        },
        {
            "title": "寄谢师直",
            "content": "十年三退卧吾庐，解组归来始定居。\r\n数亩家园荒杞菊，一池秋水拂龟鱼。\r\n临花对月难忘酒，咏古怀贤不废书。\r\n更欲两忘真俗累，逍遥常御白牛车。"
        },
        {
            "title": "谢元道惠桂树子",
            "content": "洛阳奇卉兼四方，妖姿冶艳争春阳。\r\n蔚然幽佳独凌霜，中岩无人閟寒芳。\r\n山翁军搜劚青苍，名园得之为辉光。\r\n护以雕兰面朱堂，叶敷瑶碧丹华扬。\r\n我今蓬茨蔽短墙，愧尔佳植空埋藏。\r\n骚人托辞兴端良，辰赠顾德岂所当。\r\n角弓之诗不敢忘，与君岁暮扬芬香。"
        },
        {
            "title": "西墅",
            "content": "城居不为惬，言适西陂冈。\r\n雀噪野堂静，鸡鸣春日长。\r\n书棚落幽蠹，佛幔掩馀香。\r\n释子庐岩至，清谈殊未央。"
        },
        {
            "title": "和提刑千叶梅",
            "content": "擢玉自成超俗格，施朱不学入时妆。\r\n莫将罗幕轻遮护，从放樽前自在香。"
        },
        {
            "title": "讲武池和师厚",
            "content": "沧池拟溟渤，莽漾豁厚地。\r\n曰吾神祖为，气象固宜尔。\r\n六合昔未一，教战出精锐。\r\n至尊降黄屋，惨淡乘金气。\r\n凌波飞百艘，撇烈若鹘翅。\r\n扬旌万旅噪，伐鼓九渊沸。\r\n其行速天旋，其止甚阴闭。\r\n信乎王者师，足以服睽异。\r\n尔来承平久，地与兵革废。\r\n秋风长蒲苇，烂漫失洲沚。\r\n惟见金明上，结构销绣绮。\r\n春游驻天跸，万国奉燕喜。\r\n铿鍧鼓钟响，杂鳏遝羽旄美。\r\n岂惟与民乐，施及鱼鸟细。\r\n宏哉艰难业，愉怿逮万世。"
        },
        {
            "title": "游龙门诗十二首·利涉塔院",
            "content": "许公读书地，尘像一来拂。\r\n门掩僧不归，檐低燕飞出。\r\n高人不可见，石塔镇寒骨。"
        },
        {
            "title": "借马",
            "content": "吾生不自勉，无马以絷羁。\r\n不能徒步游，邻里更借之。\r\n东家号驶疾，出门无停驰。\r\n西家苦驽缓，百箠足不和多。\r\n惊怪同行客，问我遽尔为。\r\n驶也吾撇烈，驽也吾逶迟。\r\n物情奶如此，且当执其随。"
        },
        {
            "title": "桃花菊",
            "content": "霜女星娥不俗情，施朱点出浅深更。\r\n平泉记上遗嘉品，木草经中注别名。\r\n气得清凉开更早，色沾寒露久逾明。\r\n今朝樽酒来篱下，不为重阳为尔倾。"
        },
        {
            "title": "和孙廷平坦嵩山十首·秋原菊",
            "content": "秋风原上菊，百草同蕃滋。\r\n霜至草已死，黄花始离离。\r\n君子不独异，显晦顾有时。"
        },
        {
            "title": "九日席上赋得茱萸",
            "content": "寥落霜园树，萸房独照秋。\r\n实兼兰佩结，香近玉卮浮。\r\n嗔蕊醒残醉，纫红感旧游。\r\n三英佳句在，殊喜继风流。"
        },
        {
            "title": "送太素南游",
            "content": "戕性伤生俗所同，人间今见百年翁。\r\n无稽不学公超雾，有待犹嗤御寇风。\r\n心到灵源千虑息，气随真火百骸通。\r\n临觞不用嗟离阔，达者相忘道术中。"
        },
        {
            "title": "和子华同程中散燕湖上",
            "content": "林塘潇洒夏阴初，翠窦红芳助燕娱。\r\n不用俗音流乐府，自期仙御下蓬壶。\r\n金跳巨鲤开纹浪，雪洒群鸦度绿梧。\r\n日落人归尤胜绝，篮舆回首尽城隅。"
        },
        {
            "title": "化光东堂赋得奕棋",
            "content": "君家何所乐，棋奕侑清兴。\r\n帘垂虚堂肃，子落文楸静。\r\n机心久已忘，胜势安敢竞。\r\n吾知霍将军，固亦有天幸。"
        },
        {
            "title": "奉和乔的馆宿",
            "content": "蓬莱仙构斗魁旁，递直初登汉署郎。\r\n云向城头收暝色，月从楼角放寒光。\r\n行看砌菊嗟残艳，坐对书芸袭暗香。\r\n景物过清浑不寐，素经雠罢得新章。"
        },
        {
            "title": "和孙廷平坦嵩山十首·春溪水",
            "content": "阳生溪谷温，坼坼冰面破。\r\n渌随波色还，白放云光堕。\r\n野鸥岂知此，终日忘形坐。"
        },
        {
            "title": "和王昭君",
            "content": "汉宫姝丽地，华观连珍台。\r\n娥眉三千人，皆自良家来。\r\n昭君乃独出，负色羞自媒。\r\n一为丹青误，白雪成缁埃。\r\n结欢万里外，不得少徘徊。\r\n车马怅不前，观者为悲摧。\r\n空令琵琶曲，千载传余哀。\r\n物生美恶混，天意未易回。\r\n兰茝苟不珍，且愿生蒿莱。"
        },
        {
            "title": "同子华兄象之宿资福院",
            "content": "风尘暗西郊，野寺欣税鞅。\r\n虚堂清气肃，偃仰百骸放。\r\n至道本自简，欲语不可强。\r\n夜深松桧寂，明月皎相向。"
        },
        {
            "title": "游龙门诗十二首·潜溪",
            "content": "李公旧林壑，及此与几授。\r\n清泉流不竭，密竹老逾秀。\r\n我惭疏野人，来值溪花后。"
        },
        {
            "title": "送北都留台王国博",
            "content": "凿川当凿源，植木当植根。\r\n修身有本末，请自心术言。\r\n中正检欹侧，明诚破疑昏。\r\n性通学且博，事业乃可论。\r\n问胡能致然，圣有六经存。\r\n子诚好古士，拔足立贵门。\r\n愿分留台务，力学甘避喧。\r\n吾知大其业，流远实亦繁。\r\n归来骋夷路，良马驾轻轩。\r\n赠言君勿嗤，兹道古所敦。"
        },
        {
            "title": "和彦猷在华亭赋十题依韵·坐亭谷",
            "content": "穹穹华亭谷，中有不竭流。\r\n其微初滥觞，其大终载舟。\r\n寒色皎可鉴，岚光郁如浮。\r\n当解尘中缨，一濯潭上秋。"
        },
        {
            "title": "嘉树",
            "content": "残芳不入眼，爱此嘉树秀。\r\n青云重欲垂，翠幄远相斗。\r\n轻凉迎早夏，繁影乱清昼。\r\n兹日更徘徊，聊携一樽酒。"
        },
        {
            "title": "送吕寺丞",
            "content": "古有从军乐，人今衣彩行。\r\n春风骐骥健，朝日凤凰鸣。\r\n树远秦中道，花繁塞下城。\r\n篇章闻旧俗，当为放遗声。"
        },
        {
            "title": "同三兄安公亭看雨",
            "content": "高堂六月苦炎曦，雨逐轻雷过后池。\r\n水面凉生跳赤鲤，林端声寂语黄鹂。\r\n翠深岸篠无风乱，红重蔷薇到地垂。\r\n清景虽嘉欢意少，白头支策坐题诗。"
        },
        {
            "title": "观龙和谢师厚",
            "content": "龙于经传皆有云，明幽其德能屈伸。\r\n尝闻于耳昧厥真，乃今睹之信所闻。\r\n层阴填空白日昏，仰见巨尾垂轮囷。\r\n其长百丈围车轮，仿佛如辨鬣与鳞。\r\n腥风萧飒来逼人，观者骇伏褫魄魂。\r\n须臾摇动卷缩云，云气断岸随飞奔。\r\n惊雷下震万瓦裂，暴雨一泻群河翻。\r\n霆收无迹雨在物，吁龙出处何其神。"
        },
        {
            "title": "同邻几和叔登定力阁",
            "content": "清风何飘飘，万里吹曾轩。\r\n侧身红尘外，却视飞云根。\r\n王都几雄胜，长河中怒奔。\r\n上有怀归子，心随惊浪翻。\r\n登临岂非兰，悲伤久客魂。\r\n日暮下危级，且复同一樽。"
        },
        {
            "title": "奉同原甫赋澄心堂纸",
            "content": "江南国士未破前，澄心名纸世已传。\r\n高堂久倾不复见，谁谓此物犹依然。\r\n当时万杵捣云叶，铺出几案滑且坚。\r\n剡溪藤骨不足数，蜀江玉屑谁复怜。\r\n君臣嬉燕盛文采，骈章丽曲斗巧儇。\r\n一朝零落随散地，中原箧笥生光鲜。\r\n君安得此尚百幅，题以大句先群贤。\r\n群贤落笔富精丽，琼琚宝玦相钩联。\r\n嗟予材力岂当敌，虽欲强赋何能妍。\r\n耽独玩物古所戒，崇尚浮藻政岂先。\r\n江南可哀纸可惜，后有观者存吾篇。"
        },
        {
            "title": "和胡公谨游李寺丞北园",
            "content": "春郊不数到，俯爷恨流景。\r\n李侯有嘉招，滞念兹一聘。\r\n名园带乔树，亭榭散清影。\r\n解我尘中衣，觞行日舒永。\r\n花团锦缬明，竹竦摇碧静。\r\n从容方罫，万事不关省。\r\n善谑宁类鄱，高歌或好郢。\r\n行遵水曲幽，望出林梢迥。\r\n兴来非外奖，理惬有真领。\r\n薄莫联归鞍，清风吹不醒。"
        },
        {
            "title": "和曼叔灵树相别",
            "content": "男儿易为别，寻尺固可轻。\r\n今日掺子祛，凄惶不自平。\r\n岂其道里远，要是隔音形。\r\n春风卷行迹，车马无留征。\r\n回首高阳峰，隐约林间明。"
        },
        {
            "title": "同曼叔游菩提寺",
            "content": "高城如破崖，寺带乔木石。\r\n禅房掩清昼，佛画剥寒雨。\r\n荒池野蔓合，浊水佳莲吐。\r\n萧条联骑游，淡薄对僧语。\r\n秋风日夕好，胜事从此数。"
        },
        {
            "title": "读白乐天传及文集",
            "content": "直道危言自古难，忠贤常困佞邪安。\r\n兴王赏谏非无法，却为贪令自择官。"
        },
        {
            "title": "太素雪中惠小桃",
            "content": "细雪繁飘远近来，三冬佳气一朝回。\r\n莫嫌天上琼花晚，元待人间粉艳开。"
        },
        {
            "title": "和圣俞天津桥闻歌",
            "content": "飞雪朝来霁，朱楼月下过。\r\n绝云看丽构，裂玉随清歌。\r\n醉烛轻摇箔，游鞍不动珂。\r\n回头少年乐，惨淡一悲哦。"
        },
        {
            "title": "西园",
            "content": "西园日修整，竹树相缀属。\r\n春华犹未敷，气象郁函蓄。\r\n密雨错远林，轻寒傍脩竹。\r\n于此隐几坐，物我同一目。\r\n弟妹四五人，时来问幽独。\r\n我云忧与乐，在志所徇逐。\r\n无厌万钟慊，有道一簟足。\r\n置是不须议，春醪满樽绿。"
        },
        {
            "title": "和况之",
            "content": "湖上和风艳翠漪，柳枝摇动草芽齐。\r\n珍禽彩翼嬉晴日，游女红裙上大堤。\r\n新试画船浮鹢首，却惭美盎乏驼蹄。\r\n喜君不负持杯约，正是桃花水满溪。"
        },
        {
            "title": "寄题曹大夫栖真堂",
            "content": "闻君初欲挂冠缨，便构兹堂不日成。\r\n桐桧茂阴归后得，烟霞高兴坐中生。\r\n禅心皎月通宵静，诗思寒泉彻底清。\r\n十五年来饱闲散，纷纷人世自浮荣。"
        },
        {
            "title": "冬夜",
            "content": "繁阴扫无迹，庭雪尚余光。\r\n屋背生寒月，林梢绡暗霜。\r\n昏瞳频废卷，悲睛易沾裳。\r\n却想故园夜，张灯宿草堂。"
        },
        {
            "title": "和子华兄寄酒走笔",
            "content": "开壶绿酒金英满，走笔雕章锦段成。\r\n不假陶潜篱下望，更判五斗涤烦酲。"
        },
        {
            "title": "和王詹叔寄彭年四首",
            "content": "断瓢疏罟入提携，浊酒徐倾鱠缕肥。\r\n雨后碧山来爽气，松间明月尚清辉。"
        },
        {
            "title": "同子华仲连二兄游湖",
            "content": "浊酒非陶令，方池似习家。\r\n放舡风动柳，着岸水涵花。\r\n对景情无极，高歌兴转赊。\r\n群鸟思共济，何心问仙槎。"
        },
        {
            "title": "王詹叔惠酥",
            "content": "兴平产良酥，厥品为第一。\r\n岁时盛献馈，霜梨副冰蜜。\r\n东来连车轸，并走卫霍室。\r\n盘筵得此物，主意自为毕。\r\n詹叔官西州，遗我资口食。\r\n甘知马酒薄，素觉鹅肪失。\r\n我今农里人，藜藿度间日。\r\n多惭掷嘉味，徒用饱仁主。\r\n厚意如何报，还持况贤质。"
        },
        {
            "title": "和子履再游李氏园",
            "content": "翠竹苍林颜色老，游人安得故时同。\r\n沾衣似对金城柳，握管翻悲楚水枫。\r\n新鬓旋惊吟后白，好花犹记折来红。\r\n须知世事徒芝耳，惟有清樽不负公。"
        },
        {
            "title": "和微之宴张大夫家园",
            "content": "郎官高会一时贤，胜践幽栖近接联。\r\n敢论怀黄夸故国，聊欣垂白上华筵。\r\n同心况是论交旧，二首何疑贵老年。\r\n东里作诗成故事，明珠当尽落吾前。"
        },
        {
            "title": "治圃",
            "content": "久雨地气泄，百草日以滋。\r\n勃然翳我圃，积茀不可治。\r\n遂信萧艾质，唐突兰蕙姿。\r\n鸿鹄不肯下，跳蛙恃而嘻。\r\n长林困缠绕，萝蔓郁四垂。\r\n青云避蒙密，白日为蔽亏。\r\n久与人迹绝，阴有物怪窥。\r\n涉米月既仲，薙人事芟夷。\r\n援斧一挥拂，榛芜为之披。\r\n俯怜蚁穴乱，坐听虫响移。\r\n濯濯行树色，涓涓佳菊枝。\r\n凉风自西来，众叶光参差。\r\n墙堵豁已云，南亭见华榱。\r\n却下走直道，无复蛇{尴监换虫}疑。\r\n维此峙嘉堋，饮射之所施。\r\n循玩失前秽，放怀得新怡。\r\n如昔汉初定，礼法坏不支。\r\n叔孙划秦弊，树茅绝其仪。\r\n皇皇天子庭，一旦罗尊卑。\r\n表位肃以整，衣冠纷陆离。\r\n圃也不足道，拔邪亦由斯。\r\n作诗轼永歌，愤涕下交颐。"
        },
        {
            "title": "奉答詹叔过澶之旧州有作",
            "content": "荒城岿遗堵，曙色起桑柘。\r\n肃肃胡雁群，风急不得下。\r\n子行感兴废，吊望一停驾。\r\n缄诗寄故人，明灯读寒夜。"
        },
        {
            "title": "化光殿丞谒告还里某数奉游集蒙赋诗道旧辄依",
            "content": "定契多惭国士知，交欢重喜故人期。\r\n莫辞日嚼千觞酒，况值春归百卉枝。\r\n披竹共寻前会处，插花仍学少年时。\r\n词章褒纪明情重，坐讽行吟刻屡移。\r\n\r\n【注释】：【原题】：\r\n化光殿丞谒告还里某数奉游集蒙赋诗道旧辄依元韵"
        },
        {
            "title": "新置北轩",
            "content": "纷敷北轩植，移劚来中园。\r\n微雨一飘洒，咄咄芽蕊繁。\r\n轻黄吐双蕉，寸碧罗丛萱。\r\n更怜二棕榈，远结蜀土根。\r\n清风落檐楹，翼羽何翻翻。\r\n惟此松竹姿，洒然出尘昏。\r\n众芳自争妍，正性中独存。\r\n愿秉岁寒操，翠色蔼君轩。"
        },
        {
            "title": "同化光陪宁极之滍阳城",
            "content": "不踏南溪路，于今五换春。\r\n能来再联骑，还是旧游人。\r\n置酒真乘兴，谈经或入神。\r\n欢余不无愧，林壑未还身。"
        },
        {
            "title": "武牢道中",
            "content": "春寒驱传马，西度虎牢关。\r\n草树高低雪，烟云左右山。\r\n英豪攻战地，风物笑谈间。\r\n俯仰看今古，翛然百虑间。"
        },
        {
            "title": "和邵兴宗再还馆",
            "content": "莫嗟华发尚蓬瀛，自古儒生半滞荣。\r\n学似杨雄老天禄，才如严助厌承明。\r\n一箪聊喜安吾道，几骑当知达此生。\r\n闻说东郊可携手，能来从我并鞍行。"
        },
        {
            "title": "象之席上赋得寒字",
            "content": "爱子林亭胜，高秋驻马鞍。\r\n梨红先著露，竹碧自生寒。\r\n惨戚伤多事，淹留强一欢。\r\n所嗟怯杯酌，不得倒吾冠。"
        },
        {
            "title": "赠昌言太中",
            "content": "春风吹袂逾岭，秋雨随轩达颍亭。\r\n达理偶同无剩语，论交虽晚便忘形。\r\n两株枯木同危坐，数朵寒花伴独醒。\r\n鸭子陂头好光景，几时重见聚华星。"
        },
        {
            "title": "和王都尉",
            "content": "乘槎天上客，脱帽酒中仙。\r\n谈笑非俗韵，欢欣忘我年。\r\n浩歌轻白雪，密意得青莲。\r\n诗就西楼月，留为好事传。"
        },
        {
            "title": "景仁如况之闻用歌舞望门而反作此戏之",
            "content": "一夜严风结素波，盍簪宁避晓寒多。\r\n范滂揽辔方清俗，墨子回车岂恶歌。\r\n云外雁寒惊岁晚，林间鸦语弄春和。\r\n知君不久承宽诏，始奈红裙绿酒何。"
        },
        {
            "title": "寄题黄州德厚庵",
            "content": "达命期顺受，务德其勉修。\r\n诚已有要道，兹外非所求。\r\n使君名是庵，可谓善自谋。\r\n端居若无营，志业日以休。\r\n心端物自正，化行速如邮。\r\n野辟岁有获，庭虚讼无留。\r\n民俗兴礼让，闾阎息奸偷。\r\n查以报上恩，可以嗣先猷。\r\n倘异地此道，则为是庵羞。"
        },
        {
            "title": "答曼叔惠小松之什",
            "content": "苍苍首山颠，偃蹇老松亚。\r\n清露落其实，翠鬣幽石罅。\r\n故人知我好，移种及茅舍。\r\n谁谓尔干微，千尺自拱把。\r\n生虽春草齐，气与凡木谢。\r\n欲知潇酒力，来对风月夜。"
        },
        {
            "title": "偃仰",
            "content": "鹊噪庭柏喧，朝光来入隙。\r\n祠官谢余事，偃仰百骸适。\r\n回思朝市人，小大各有役。\r\n区区就终尽，万古同一迹。\r\n而我遂慵散，兴味良不极。\r\n富贵非所慕，兹愿傥有获。"
        },
        {
            "title": "送休上人之荆门玉泉寺",
            "content": "怜师真达者，于世了无求。\r\n万事沤起灭，一身云去留。\r\n楼台金地古，风雨玉泉秋。\r\n安得超尘网，相从物外游。"
        },
        {
            "title": "和述古河阳感怀之作",
            "content": "大河雄胜昔常游，拥节题诗为少留。\r\n我亦华颠无用者，碧嵩清颍是归头。"
        },
        {
            "title": "和微之",
            "content": "庭讼萧然昼景清，每因闲暇接耆英。\r\n言诗屡奉从容论，对酒常怀淡泊情。\r\n解秩尚思嵩峤色，入朝还听禁钟声。\r\n怜君壮岁多留滞，不尽鹏搏九万程。"
        },
        {
            "title": "请微之饮",
            "content": "句解章通字字安，是成进御九重观。\r\n更加亲切从新诏，却得高闲是旧官。\r\n禁阁不忧连夜直，好山应许老年看。\r\n菊香酒熟身无事，且尽樽前一笑欢。"
        },
        {
            "title": "同阵道原谒象之",
            "content": "歊炎日为倦，休架一潇洒。\r\n风竹来迎人，翠色欲倾写。\r\n神交不前约，至理非外假。\r\n窅然天地间，谁是忘言者。"
        },
        {
            "title": "和子华兄闻布谷声而莺声寂然",
            "content": "杨花飞尽叶成阴，坐阅啼禽百种声。\r\n戴胜催耕当是月，杜鹃遗恨岂今生。\r\n及时燕乐风骚急，感物伤嗟老大情。\r\n自笑拙艰成底事，十年不听上林莺。"
        },
        {
            "title": "送曹殿丞秩满还都",
            "content": "朝日照濠水，清霜发树寒。\r\n长桥下广陌，车马来啴啴。\r\n借问行人谁，送者何盘桓。\r\n中郎罢从军，遗爱民所叹。\r\n雍容幕府旧，供帐清涡干。\r\n悲我思急管，薄暮留征鞍。\r\n酒酣惜分手，四坐惨不欢。\r\n长河转辙迹，愁阴但漫漫。\r\n嗟予隔追饯，饮此离恨端。\r\n高标邈难亲，坐向飞鸿看。\r\n尝闻古君子，赠言当豆箪。\r\n愿君保亮节，岁晚予其观。"
        },
        {
            "title": "赠香严敷老慧照上人",
            "content": "胜地名蓝代有人，惟公传得国师真。\r\n苍崖翠壁风流在，杰阁隆楼指顾新。\r\n半死半生排俗世，一颦一笑是家珍。\r\n欲知闻法诸天喜，庭下于今有瑞筠。"
        },
        {
            "title": "锄园寄京师友人",
            "content": "荷锄中园立，飞雨洒清朝。\r\n黄鹂何处来，百啭绕林梢。\r\n感彼求友声，慨然念吾交。\r\n煌煌天子都，贤俊相与遨。\r\n飘飘翔华缨，蹀蹀鸣金镳。\r\n良时足游行，高会自招邀。\r\n谁念张仲蔚，寂寞守蓬蒿。"
        },
        {
            "title": "览景仁君实议乐以诗戏呈景",
            "content": "少年议乐至颠华，作得文章载满车。\r\n律合凤鸣犹是末，尺非天降岂无差。\r\n劳心未免为诗刺，聚讼须防似礼家。\r\n一曲银簧一杯酒，且于闲处避风沙。"
        },
        {
            "title": "夏日览物思古人三首·张仲蔚",
            "content": "弃置当世事，覃思天官书。\r\n蓬蒿长没人，寂寞守园庐。\r\n轩冕非所慕，赋诗常晏如。"
        },
        {
            "title": "和子华兄太素泛舟香菜门",
            "content": "霜髯照四坐，宛是商颜来。\r\n舟移一水远，楼对群峰开。\r\n谈笑尽永日，声利轻浮埃。\r\n既同剡溪往，亦类稽山回。"
        },
        {
            "title": "宴逍遥堂",
            "content": "朱颜绿鬓尽才良，永日逍遥宴此堂。\r\n乐事已先桃艳动，欢情仍共雪花狂。\r\n梦中身世知虚实，醉里光阴任短长。\r\n荣辰誉非那复间，无何有处是吾乡。"
        },
        {
            "title": "和晏相公初春",
            "content": "春物华犹少，春风思已多。\r\n新黄先入柳，微绿自生波。\r\n酒兴潜倾倒，诗情暗揣摩。\r\n流年不须问，判作白头歌。"
        },
        {
            "title": "依韵和冲卿槐花",
            "content": "翠葆连阴直，黄金布蕊齐。\r\n流尘一开眼，急节重含凄。\r\n蝶冷相携去，蝉清无数嘶。\r\n翻风随御水，带雨落秋泥。\r\n自喜凋零后，何嫌采掇稽。\r\n朝緌映晨入，游袂拂宵携。\r\n惨淡林烟早，轻明楼日西。\r\n临溪如有此，当似武陵迷。"
        },
        {
            "title": "和景仁同稚卿湖光亭对雪",
            "content": "共喜忘怀势利间，每逢嘉景便开颜。\r\n梅花冒雪轻红破，湖面先春嫩绿还。\r\n浮蚁浓来当为釂，冥鸿高举不须攀。\r\n我惭习气欢狂在，未及仙翁一纪闲。"
        },
        {
            "title": "和圣俞斗山鹊",
            "content": "禀此分斗姿，用舍在所激。\r\n翻跳巧相中，一败躯命掷。\r\n晨鸡鸣不渝，霜隼时乃击。\r\n既无一二效，岂不愧肉食。"
        },
        {
            "title": "答范景仁叹花花在相国寺近舞场",
            "content": "佛宫金碧开朝霞，游人杂遝来正哗。\r\n危弦促管竞繁咽，罗袖对舞春风斜。\r\n子时投间一往步，正见绿树团丹花。\r\n举头惊看不忍去，却视姝子犹泥沙。\r\n稍开欲谢各自好，似为悦己为容华。\r\n归来想像入秀句，刻缀玉佩锵珩牙。\r\n尚嫌独赏不尽意，邀我共赋雄其夸。\r\n欲将奇警谢妍丽，力竭未有锱铢加。\r\n急须取酒趁残艳，犹胜落尽乾咨嗟。"
        },
        {
            "title": "游龙门诗十二首·香山上方",
            "content": "贪奇忘我劳，上上不复省。\r\n穷游尽人迹，却立看佛顶。\r\n日暮不忘归，青山满烟景。"
        },
        {
            "title": "和张太中馆于西湖",
            "content": "湖榭从来与众同，况于清晏奉群公。\r\n驱车即日趋翔凤，就馆初寒听过鸿。\r\n霜雪满髯仍自壮，珠玑落笔不知穷。\r\n太平鱼鳖今咸若，岂系区区一老翁。"
        },
        {
            "title": "照禅师久欲一见比至汝则已游矣因题广惠",
            "content": "高僧寂寞空尘坐，古寺悲凉足野风。\r\n道在岂须烦目击，亭前双柏自葱葱。"
        },
        {
            "title": "同景仁况之诸君游南再饮梅花下",
            "content": "兹园旷不涉，寒草忽已芽。\r\n同游三四人，及此风景嘉。\r\n芳梅如我期，朱萼承素华。\r\n欣然坐其下，偃君初月斜。\r\n攀条酌醇酒，谈笑时一哗。\r\n歌童虽非妍，清唱凌烟霞。\r\n人生自有适，岂要外物加。\r\n兴尽复云返，修竹盘昏鸦。"
        },
        {
            "title": "象之以山药见赠",
            "content": "龙山有游客，赠药满筠笼。\r\n叶渍沙泉碧，苗分石窦红。\r\n斸应侵晓露，来喜及春风。\r\n却笑丹砂远，卒勤勾漏翁。"
        },
        {
            "title": "奉酬君俞",
            "content": "夫君有奇尚，与世实相差。\r\n不饮三春酒，唯看九日花。\r\n名虽贤士籍，心自法王家。\r\n顾我何能尔，东风醉弁斜。"
        },
        {
            "title": "红雀集汜水罗者得之云来自新罗与圣俞皆赋",
            "content": "有翩者微禽，尔类何穰穰。\r\n饱飞檐栋间，千百齐下上。\r\n几人习汝见，于命保无枉。\r\n尔胡丹其质，投翅落异壤。\r\n殊尤众所骇，安得免罗网。\r\n苍茫海外国，长抱万里想。"
        },
        {
            "title": "答辛子庄惠梅花之什",
            "content": "东风雪风度清淮，淮边野梅撩乱开。\r\n想君此时驻征骑，题诗折花思悠哉。\r\n缄封千里到此地，桃杏芳意都未回。\r\n岭头奇艳忽照眼，不待驿使传枝来。\r\n清香满把愧佳赠，欲赋民敢空衔杯。"
        },
        {
            "title": "忆宁极",
            "content": "雨滴庵上茅，风乱窗外竹。\r\n繁声夜入耳，欲寐不得熟。\r\n独怀归田客，石径滑马足。\r\n连山暗秋雾，一灯何处宿。"
        },
        {
            "title": "夫人阁四首",
            "content": "宫娃指晓已催班，拜谢春幡列御前。\r\n不待东风报花信，红酥采缕斗芳妍。"
        },
        {
            "title": "会微之诸君",
            "content": "开斋坐阅岁华空，乐与贤豪燕喜同。\r\n清影屡移松桂月，和声频送管弦风。\r\n远于籍外追歌妓，恨不樽前作醉翁。\r\n况近始郊多废事，共迎萧露入弦中。"
        },
        {
            "title": "和晏相公触事成咏四首",
            "content": "诛茅结园屋，日夕所游造。\r\n雀来啄其茨，蚓出穴其穾。\r\n中虚尚可托，外此非吾保。"
        },
        {
            "title": "和十一侍郎",
            "content": "地传槐大井泉深，昔侍先庭此镇临。\r\n奉使共成三世泽，思亲远沧百年心。\r\n怀金岂足骄颜氏，抱瓮徒劳拙汉阴。\r\n抖擞尘中千万虑，海风高处坐披襟。"
        },
        {
            "title": "又和馆西迎驾",
            "content": "宫树烟开敞禁扉，儒冠罗立望天威。\r\n霜清广殿鸣鞘肃，日上觚棱翠盖飞。\r\n玉勒帊鞍经在御，锦衣腰剑士成围。\r\n暂来直舍支颐坐，却听箫韶辇路归。"
        },
        {
            "title": "奉和太素见诒",
            "content": "幸有新醪对新菊，莫叹樽前光景促。\r\n诸公更唱自为词，缓奏金丝续银烛。"
        },
        {
            "title": "玉汝惠猫头笋",
            "content": "汉臣问鹏曾游地，腊祭迎猫始出林。\r\n解箨光先凝片玉，含甘珍重等兼金。"
        },
        {
            "title": "次韵奉答君实问惮",
            "content": "仲尼称无我，老氏贵不仁。\r\n存心一邻虚，去道万由旬。\r\n入俗权立圣，达空安取真。\r\n摩诘非有法，还公本来人。"
        },
        {
            "title": "和谢主簿游西湖",
            "content": "云阴开剥日光穿，和气随风近酒船。\r\n湖面波清浑见底，楼头山碧自生烟。\r\n兴长不忍回孤棹，歌懒才能逐缓弦。\r\n因子樽前话归计，醉魂先到岘山边。"
        },
        {
            "title": "效陶呈景仁",
            "content": "仲冬景气和，游步独徘徊。\r\n微疴忽消散，我兴在尊罍。\r\n东邻久废饮，百劝首不回。\r\n所忧在钟律，未致仪凤来。\r\n此志岂不佳，孤论良难裁。\r\n愿公少置之，起视翁头醅。"
        },
        {
            "title": "和况子提刑途中遇雪",
            "content": "雪凝野旷接高低，切切寒侵使者衣。\r\n客路怳惊霜鬓改，家山回望玉觞飞。\r\n更添宿雨催花润，未放春雷起蛰威。\r\n柳色压堤清溜满，舣船持酒待君归。"
        },
        {
            "title": "和曼叔赋断蓬见别",
            "content": "霜蓬飞无根，岁暮随惊风。\r\n翻翻走寒野，日以去故丛。\r\n譬如远游子，飘泊从西东。\r\n一感颍上别，慨叹发予衷。"
        },
        {
            "title": "芙蓉五绝呈景仁",
            "content": "小沾清露细摇风，养得新花北第红。\r\n客至莫教樽酒燥，朝吟夕赏未知穷。"
        },
        {
            "title": "对雪送花走笔况之",
            "content": "春阴黯黯压城低，乱扑帘帷细点衣。\r\n梅蕊更寒犹竞发，杨花未暖忽先飞。\r\n便思樽酒陪公议，敢望笙歌近使威。\r\n绝景坐嗟清燕隔，一篮朱白尉旋归。"
        },
        {
            "title": "自静教院晚步潩上",
            "content": "雪尽冈头路，风和腊后天。\r\n人安闲淡内，鸟下寂寞前。\r\n冻水晴初浪，荒城晚自烟。\r\n西桥车马急，归意尚留连。"
        },
        {
            "title": "答和叔见寄",
            "content": "清霜落堤水，知子戒归舟。\r\n蹭蹬蛟龙雨，翻飞鸿鹄秋。\r\n文章真自乐，得丧岂吾忧。\r\n南国江山好，裁诗寄少游。"
        },
        {
            "title": "雨后之南陵点馔",
            "content": "斋房厌危坐，出户旷舒散。\r\n草木雨多思，云山晚相乱。\r\n索回俯川陆，窈窕见楼观。\r\n耳目久尘埃，兹辰一湔浣。"
        },
        {
            "title": "长安留别七弟兼简刘郎",
            "content": "二年牢落坐回山，平日交亲梦寐间。\r\n关外相逢非素约，樽前一笑慰衰颜。\r\n匡衡沿牒朝廷远，王粲从军幕府閒。\r\n跋马题诗离绪乱，霜风萧飒鬓毛班。"
        },
        {
            "title": "游北园辄成二颂呈芳公长老",
            "content": "万法都来一道场，游行何处不真常。\r\n临风不用提玄旨，翠竹森森自短长。"
        },
        {
            "title": "次韵奉答四哥廷评欲垂访以诗为示",
            "content": "再临乡国两逢春，乞与优闲荷帝宸。\r\n德薄敢同商四老，论狂难预汉诸臣。\r\n行吟水际花粘履，燕坐林间絮点茵。\r\n早晚湖波照车马，为君酌酒鱠鲜鳞。"
        },
        {
            "title": "再赋颂二首",
            "content": "两膝双盘一足垂，历然宾主席间仪。\r\n惟应露柱方能识，只巩仙陀也不知。"
        },
        {
            "title": "答吕晦叔见赠",
            "content": "人情纷言伪，吾道本一纯。\r\n苟为趋向合，不待结约亲。\r\n曰今得夫子，所涉我异津。\r\n邀我醉华馆，正逢雪花春。\r\n谈笑不近俗，文史自娱宾。\r\n明发枉嘉赠，辞气玉醴醇。\r\n三复同心言，杂佩非所珍。"
        },
        {
            "title": "和曾通判招饮后见贻",
            "content": "竹际松间构小堂，高眠客榻燕华觞。\r\n每询浊酒频加酿，不问余金几在囊。\r\n自愧效陶无好语，敢烦凌杜发新章。\r\n庆门又喜亲才子，藉藉声华满士乡。"
        },
        {
            "title": "同胡江范郡裴二宋司马饮会灵水轩即席赋以日",
            "content": "华轩压春波，樽酒四座密。\r\n柔软柳间风，舒迟花后日。\r\n晚色帘卷静，欢兴觞行疾。\r\n一陪诸英游，黾勉惭落笔。\r\n\r\n【注释】：【原题】：\r\n同胡江范郡裴二宋司马饮会灵水轩即席赋以日暮天无云春风扇微和为韵得"
        },
        {
            "title": "呈诸先辈",
            "content": "谢事归来老白头，杜门终日绝营求。\r\n顾惭义礼非先得，窃幸英豪许并游。\r\n介寿又逢春酒熟，贻诗常骇暗珠投。\r\n自惭筋力难为礼，不及低回奉献酬。"
        },
        {
            "title": "令绰泛舟潩河作诗诒之",
            "content": "投闲归里闾，幸与故人遇。\r\n情期夙所敦，邀迓已去屡。\r\n尚嫌城阙拘，未尽林壑趣。\r\n导河高其梁，轻舟具指顾。\r\n寒花黄被堤，秋实翠登俎。\r\n白须二三翁，相对无俗语。\r\n夷犹起遐想，恬旷绝近慕。\r\n适野讵有谋，登高亦非赋。\r\n信哉庄生言，忘我带与履。"
        },
        {
            "title": "晚过邻几官舍三首",
            "content": "车马东桥绝，凉风满夕轩。\r\n水声通沁苑，树色入夷门。\r\n每接渊明咏，常怀仲理言。\r\n沧洲如可约，杯酒会重论。"
        },
        {
            "title": "同胜之明叔游东郊",
            "content": "仲冬景气佳，旷然思远涉。\r\n晨遵大堤去，寒日在马鬣。\r\n浮屠红尘外，楼殿焕层叠。\r\n地遐幽景闲，瑶碧秀林叶。\r\n清香时出箔，余经尚委笈。\r\n跻阁眺远陂，浮阳来晔晔。\r\n花枝亦已柔，行见春露浥。\r\n久耽田野乐，况与贤俊接。\r\n逍遥永日暇，尘事不过睫。\r\n昔人重时晷，所志树勋业。\r\n慨予胡不然，空陋无所挟。\r\n诗情朝生肠，酒气暮醺颊。\r\n陶陶大化内，得此自为惬。\r\n诸君能够从，游履方屡蹑。"
        },
        {
            "title": "答梁大夫断求息缘以跻高蹠兼简清臣大夫",
            "content": "人生会有本，本得求自忘。\r\n缘来与之俱，源壮流亦长。\r\n趋高顾为下，在得良已亡。\r\n金仙不吾欺，庄生助之扬。\r\n嗟我闻道浅，妄言岂非狂。\r\n缅怀终南山，紫翠峨宫墙。\r\n二贤谢尘滓，接翼参云翔。\r\n相望孰去远，共此爱日光。"
        },
        {
            "title": "送李廷老归河阳",
            "content": "爱子良自持，不复前日并。\r\n乃能从古人，帖帖事闲静。\r\n西轩雨新足，众药长条颍。\r\n援琴对浊酒，尽此夏日永。\r\n归心不可留，知子念晨省。\r\n驱车遵大河，回首望嵩岭。\r\n相思倘以诗，见寄尉幽屏。"
        },
        {
            "title": "答贡甫酌骐骥池上见诒",
            "content": "金行战阳暑未北，炎郁填胸汗流液。\r\n空堂大祖不可度，欲取清风自湔涤。\r\n耽耽华厩列官守，对起二亭严案席。\r\n天渠分水濯龙骥，下注方池气清激。\r\n丛篁冠岛鹭飞映，凉树摇波蝉不息。\r\n脱然冠带一去体，始信天时有人力。\r\n况吾所与二三友，日坐清闲哦简策。\r\n篇章烂若扬组绣，歌颂铿如出金石。\r\n嘉宾亦有邂逅至，间以讴歌侑棋奕。\r\n我时聊设薄主人，杯案随时具肴核。\r\n鳖小惟忧堵父怒，樽空屡动崔侯色。\r\n欢来始觉非外假，钟鼎标箪各其适。\r\n念昔与君伯仲游，江翁梅老常接迹。\r\n得酒有时意狂醉，赋诗往往连日夕。\r\n几年契阔远朋好，今日萧条无吏役。\r\n青衫不踏广文户，白羽罢走将军檄。\r\n即看秋风破炎毒，高兴倏然动肝鬲。\r\n诸君无事能我从，当使风流似平昔。"
        },
        {
            "title": "和朱簿对雪",
            "content": "公堂寂无事，默会拥重裘。\r\n余霰竹上集，寒风日飕飕。\r\n哀鸿不停征，好鸟鸣相求。\r\n君能于此时，为我发新讴。\r\n上言有年庆，幸免刺史忧。\r\n下言美光景，宜以欢燕酬。\r\n名园抑城角，亭观俯清沟。\r\n松桂有佳色，芳梅朱白稠。\r\n晨昏傥霁止，当复从君游。"
        },
        {
            "title": "送洵阳王令之官",
            "content": "离马嘶高枝，郊原夏景深。\r\n还持长者政，往慰远人心。\r\n种黍侔千户，张鱼盛百金。\r\n江山永嘉咏，时寄草堂吟。"
        },
        {
            "title": "答外孙杨承务",
            "content": "享厚功微每愧颜，辞容聊企汉疏贤。\r\n居民未睹黄公化，过客空疑绛老年。\r\n适用每惭龟手伎，全生真赖马蹄篇。\r\n从今风月知无负，鸭子陂中有钓船。"
        },
        {
            "title": "和叔惠荠",
            "content": "君居压城根，厥产地宜荠。\r\n呼儿乘昼暄，培壤露寒翠。\r\n撷之登盘蔬，蔼蔚见春意。\r\n方其下筯时，绝甘遽吾遗。\r\n物虽美芹微，意重生刍比，\r\n苟为势利心，千金何足贵。"
        },
        {
            "title": "答师厚和叔喜病起相招",
            "content": "韩孟天下好，祝身犹戏駏蛩。\r\n今吾二三友，幸而得相逢。\r\n如何病在枕，垂见月律穷。\r\n前日始能杖，气力微春螽。\r\n出门候车马，庶几子予从。\r\n忽得连纸诗，壮然乱昏瞳。\r\n今我谢百事，无著中飞蓬。\r\n惟知烂漫饮，舍是非所通。\r\n愿群勤贮酒，相期雪翻空。"
        },
        {
            "title": "同曼叔出郊",
            "content": "驱马信所适，呼转上野桥。\r\n桥边春水净，索回带平皋。\r\n两崖卉木茂，东风澹正摇。\r\n故丛尚含绿，新芽已满条。\r\n老小延我观，名品各异标。\r\n问翁安致之，远自伊洛郊。\r\n涉正曾未几，已觉芳意饶。\r\n后日风更雨，繁红定飞飘。\r\n顾谓同行客，有酒频我招。"
        },
        {
            "title": "次韵和相公九月八日所赐诗",
            "content": "丛头金菊层层闹，木末丹花艳艳红。\r\n美景岁时暌寿斝，流光朝暮阅疏钟。\r\n诗成洛社腾邮置，梦绕伊川拜杖从。\r\n早晚安车来就第，樽前重奏喜相逢。"
        },
        {
            "title": "和子华对雨有感",
            "content": "雪白朱红已万枝，年年长恨失花期。\r\n莫嗟飞雨淹游棹，却赖春寒发较迟。"
        },
        {
            "title": "之石窟寺马上作",
            "content": "今辰忘我劳，幽事随所历。\r\n翠麦回一川，黄花明半壁。\r\n山林契宿尚，老大悲物役。\r\n便欲从溪僧，分居窟崖石。"
        },
        {
            "title": "和杜孝锡展江亭三首",
            "content": "斜日低云动水光，偶寻佳处阅群芳。\r\n城闉不隔和风度，吹过千花百草香。"
        },
        {
            "title": "送李瑜屯田通判润州",
            "content": "耳熟江南胜事传，闻君官去便翛然。\r\n江流截楚红尘断，山势吞吴秀色连。\r\n紫蟹迎霜新受钓，黄花吹酒正当前。\r\n嗟予不得从斯乐，坐看秋风发画船。"
        },
        {
            "title": "再和昌言喜雪",
            "content": "精祷潜通上下神，恍然佳气一朝新。\r\n隆楼杰阁偏宜晓，杭木残荄尽变大师傅。\r\n有客裁诗传锦段，谁家度曲试朱唇。\r\n相思不得相从乐，虚作箕嵩无事人。"
        },
        {
            "title": "和吴九王二十八雪诗",
            "content": "方冬气潜温，得晚阴始重。\r\n狂随风力翻，怒若云面涌。\r\n中微玉霏屑，后盛毛纷氄。\r\n寒光动城阙，甘滋入田垄。\r\n鹏骞海水飞，骥愤盐车覂。\r\n索楼巧作层，覆道高城甬。\r\n群方破昏雾，万物被光宠。\r\n涂歌涵太和，送贺仰高拱。\r\n判官坐丞华，赋诗掩垂陇。\r\n貂裘拥宵谈，金杯落晨捧。\r\n此兴吾不薄，君门旦当踵。"
        },
        {
            "title": "读白乐天传及文集",
            "content": "才高文赡富时名，感物伤时动有情。\r\n不识无生真目体，一尘才遣一尘生。"
        },
        {
            "title": "子华兄生日五首",
            "content": "秀眉华发貌安和，五福于今得最多。\r\n诸圣共忘心外境，八仙同入饮中歌。"
        },
        {
            "title": "和三哥入山二首",
            "content": "巢由没已久，风迹旷不嗣。\r\n长啸箕颍间，悲风肃然至。\r\n传闻龙山下，茅屋架三四。\r\n中有隐者栖，读书乐仁我。\r\n饱观人事变，深钩易象秘。\r\n耕田给衣食，乡里沾赈遗。\r\n呦呦山鹿群，摩抚驯不畏。\r\n乃知至仁主，足以通异类。\r\n声名自驰击，我心晏无累。\r\n寤寐想斯人，安得同所致。"
        },
        {
            "title": "送忠玉提刑还朝",
            "content": "十五年前相遇地，白头还喜一樽同。\r\n从容笑貌忘君老，款密情期似乃翁。\r\n别席俯迎篱菊秀，全家看尽渚莲红。\r\n临分不用言为赠，奕世忠臣祖风。"
        },
        {
            "title": "润州",
            "content": "雄风摇碧绿，画角吊黄昏。\r\n一带分江记，双峰点海门。"
        },
        {
            "title": "和杜孝锡展江亭三首",
            "content": "惊鹭飞鸣避画桡，游人笑语过朱桥。\r\n买家园里花应谢，绿遍墙头野杏梢。"
        },
        {
            "title": "君俞惠诗觅洛中所得大金菊辄次韵酬二篇",
            "content": "繁英浮动满烟叶，爱重不减双南金。\r\n陶公此兴亦不浅，聊赠翠茁酬高吟。"
        },
        {
            "title": "同和叔饮王文正公三槐厅吴正卿",
            "content": "投杯送余景，休驾避初燠。\r\n久嫌花揽心，始爱树清目。\r\n主人乐儒学，定契均季叔。\r\n疏帘翳广坐，并荐肴与蔌。\r\n肃萧太尉馆，简俭见遗躅。\r\n中有戒子篇，惨淡刻寒玉。\r\n世传盛德茂，名与清风穆。\r\n公乎不可见，怅望三槐绿。"
        },
        {
            "title": "尧夫垂未佳驾辄次二韵为谢",
            "content": "横笛能为水龙响，清歌不放彩云飞。\r\n知君未尽杯中兴，故折红芳赠醉归。"
        },
        {
            "title": "废烽台",
            "content": "耆老不可问，高台荆棘间。\r\n一时戎马散，千古暮鸦还。\r\n事往孤鸿断，人来落照閒。\r\n兴亡无限恨，惨淡对河关。"
        },
        {
            "title": "置酒湖光亭示幕中诸君",
            "content": "东风不能和，朔雪屡成晦。\r\n置酒高亭上，豁与清景对。\r\n霏微远林表，萧散平湖内。\r\n稍急征雁群，偏凌舞姝态。\r\n为藩昧仁术，抚事增永慨。\r\n闾阎半无褐，畎亩方兴耒。\r\n幸祈阴沴消，庶卒丰年赉。"
        },
        {
            "title": "观饲鱼",
            "content": "群鱼戏清川，容貌甚融易。\r\n投饵落其间，纷邹忽无次。\r\n其来若有召，贪吻动如沸。\r\n波间互出没，似亦夸巧智。\r\n警跳鳞迸雪，饱泳尾摇翠。\r\n安知沧海外，五犗不可致。\r\n幸逢观者仁，不与钩网值。\r\n庄生昔濠上，尝叹天理遂。\r\n利心一以发，所向固多累。\r\n我观虽有殊，我得岂去异。"
        },
        {
            "title": "和冲老雪颂",
            "content": "揉絮琼飞晓尚飘，平吞六合蔽层霄。\r\n从来不打禾山鼓，且向樽前看绿腰。"
        },
        {
            "title": "送沈学士知常州",
            "content": "毗陵今古号名州，况是风流得隐侯。\r\n吴岫稍迎双隼旆，洛尘凡敝几貂裘。\r\n预期庭下无嚚讼，还向樽前作艳讴。\r\n去去国门认不羡，画船烟浪入清秋。"
        },
        {
            "title": "答贺中道灯夕见诒",
            "content": "春风揭屋沙激窗，兀然孤坐如植杠。\r\n酒昏雨眸涩不视，案上书策徒摐摐。\r\n独待高篇恣哦咏，顿觉精锐还躯腔。\r\n前时官家不禁夜，九衢艳艳烧明釭。\r\n彩山插天众乐振，游人肩摩车毂撞。\r\n君于此时守经籍，直欲行业纯不尨。\r\n想初嘉句落纸际，笔下衮衮来长江。\r\n我今散懒世味薄，惟于静者心为降。\r\n江翁萧闲梅老淡，文字酬酢交予鏦。\r\n恨无奇丽与斗角，日策疲马参其双。\r\n能来相从不惮数，与子赋诗倾酒缸。"
        },
        {
            "title": "同戴处士游湖",
            "content": "京尘倦游久，爱此西城曲。\r\n泉温草尚青，春近波先渌。\r\n幽人幸相对，高论良自足。\r\n蚩蚩北州民，安得同我欲。"
        },
        {
            "title": "送李宜德为县太原",
            "content": "昔叨符守访乡评，守节安贫得水名。\r\n道在莫嗟为邑晚，禄微须喜及亲荣。\r\n风吹白菊篱边别，雨落黄榆塞下行。\r\n善抚疲羸修分职，边庭无事正休兵。"
        },
        {
            "title": "再游卞氏园亭",
            "content": "多谢春风意，残芳得我游。\r\n绿阴人去远，翠竹鸟啼幽。\r\n醉舞纷无次，狂歌漫不收。\r\n林间簇车马，欲去尚迟留。"
        },
        {
            "title": "立春观杖牛",
            "content": "清霜凉初曙，高门肃无哗。\r\n行树迎初日，微风转高牙。\r\n兹辰亦何辰，见此气候嘉。\r\n有司谨春事，象牛告田家。\r\n微和被广陌，缨弁扬蕤葩。\r\n伐鼓众栾兴，剡剡彩杖加。\r\n盛仪适未已，观者何纷拿。\r\n因思古圣人，时儆在不差。\r\n礼实久已废，所重存其华。\r\n吾非鲁观宾，胡为亦咨嗟。"
        },
        {
            "title": "和景仁探春",
            "content": "山色青螺髻，清波绿鸭头。\r\n已欣春事起，那问岁阴流。\r\n王蚁新浮盎，金鳞恰上钩。\r\n衰年怯多酌，尤怕范家瓯。"
        },
        {
            "title": "和圣俞闻景纯吹笛妓病愈",
            "content": "刁侯好事闻当年，至今风韵独依然。\r\n归来不作留滞叹，能出窈窕夸樽前。\r\n前时宾客会清夜，横笛裂玉吹孤园。\r\n新声妙逐柔指变，余响欻与高云连。\r\n悲风萧瑟四座耸，清笑自足遗拘挛。\r\n近闻有疾勿药喜，主人欲饮期数贤。\r\n气羸曲节宜少缓，体软舞态当益妍。\r\n人生行乐不可后，幸及华月秋娟娟。"
        },
        {
            "title": "答仲章别后见寄",
            "content": "会合非素期，追欢得同好。\r\n旅情忘郁约，春事入吟啸。\r\n子行反崤巩，我去旁嵩少。\r\n怅望洛阳花，金樽不同倒。"
        },
        {
            "title": "和周仲章出郊",
            "content": "万里青天洗曙霜，秋曦满眼对晴光。\r\n扫残遗秉川原静，折过寒花迳隧荒。\r\n偶入名园逢漆吏，远寻香刹问支郎。\r\n浮行宠辰何须道，幸有田家浊酒尝。"
        },
        {
            "title": "送八哥入都",
            "content": "驱车望平野，赤日照万里。\r\n子行抱疴瘵，无乃困跂履。\r\n勿为少别念，且为会合喜。\r\n为我谢亲友，黄鹄今举矣。"
        },
        {
            "title": "和定国廷评",
            "content": "孤身万里逐流人，两见炎洲末利春。\r\n勋族每蒙朝念旧，圣恩方与士更新。\r\n忘忧自有禅心静，御瘴无先道气醇。\r\n傅野为霖非我事，愿闻雷雨跃穷鳞。"
        },
        {
            "title": "喜吴冲卿重过许昌",
            "content": "前君广文直，共宿官舍冷。\r\n携觞慰羁旅，鸣弦破愁静。\r\n竹阴月娟娟，楼角星炳炳。\r\n是时冬夕长，谐笑得驰骋。\r\n尔来还故栖，乐事成引领。\r\n君方志远击，我固分幽屏。\r\n趋舍既云异，会合安可幸。\r\n不谓旬浃间，所得亦以并。\r\n清笑烦滞阕，高谈谬疑正。\r\n琅琅别后篇，铿若御笙磬。\r\n索居久其职，此适固为横。\r\n一感朋盖难，举酒良自庆。"
        },
        {
            "title": "和曾令绰买宅贻景仁",
            "content": "久治孤学慕轲丘，投老还乡寡所求。\r\n蓬华随缘安静默，林泉乘兴访深幽。\r\n高门此地成君志，方驾何时写我忧。\r\n白首故人知所待，一竿同钓鸭陂头。"
        },
        {
            "title": "予招宾和微之",
            "content": "恩予琳宫庇病身，闲中得近酒杯频。\r\n偶成五老追前会，仍喜三公作主宾。\r\n欢兴到来歌自发，吝情消尽语皆真。\r\n时人不用惊疏放，同是义皇以上人。"
        },
        {
            "title": "展江亭海棠四首",
            "content": "红糁妆条嫋嫋长，人间不合有天香。\r\n千觞未足酬佳丽，回首东风更断肠。"
        },
        {
            "title": "和彦猷在华亭赋十题依韵·吴王猎场",
            "content": "吴王昔用武，所乐惟干戈。\r\n安知圣人间，祝网解其罗。\r\n朝行数田护，暮返论战多。\r\n千载亦何有，柔桑阴满坡。"
        },
        {
            "title": "之石桥",
            "content": "闻说西桥水树间，不辞驱马涉风烟。\r\n疏篱老屋临官道，瘦棘荒茅蔽石田。\r\n欲下鸣鸦盘木末，远来惊雉落山前。\r\n瓢中幸有村醪美，不怕春寒雨满川。"
        },
        {
            "title": "过杜甫坟",
            "content": "三尺孤坟墓，空留万古名。\r\n风骚谁是主，天地太无情。\r\n入夜月虚白，逢春草自生。\r\n耒阳江色迥，吊罢恨难平。"
        },
        {
            "title": "奉酬乐道",
            "content": "故人从我游，里{外门内千}非潇湘。\r\n文章老益壮，欲掩李杜光。\r\n新诗来连翩，奔走获与臧。\r\n调高岂能继，爱重如琳琅。\r\n春风动地来，急雨催群芳。\r\n梅蕊亦已落，坐看飞絮狂。\r\n谁能于此时，默默但退藏。\r\n且倾杯中物，莫顾腰下章。\r\n缓舞金缕衣，高歌玉炉香。\r\n白头自有乐，岂愧少年场。"
        },
        {
            "title": "送孔先生还山",
            "content": "先生乐道者，于世澹无欲。\r\n高风自绝人，正行不违俗。\r\n朅来城阙游，不受麈事触。\r\n目久望林壑，驾言反幽筑。\r\n家临滍水阳，路转春山曲。\r\n东风吹百花，红紫满岩谷。\r\n蚕桑事未起，农里得徵逐。\r\n社酒浊易求，山蔬晴可劚。\r\n幽寻月哇岭，高卧日照屋。\r\n应念尘中人，胡为自羁跼。"
        },
        {
            "title": "和乐道",
            "content": "红旆重来镇故乡，吏民欢喜指牙床。\r\n忽颁优渥垂天诏，仍许衰残守郡章。\r\n自笑木鸡犹独立，人嗟竹马漫相将。\r\n君皇念旧恩非浅，南北圭符各一方。"
        },
        {
            "title": "观安公亭戏呈观文主人",
            "content": "十五年来此地行，白头重到不胜情。\r\n寒梅未放黄金蕊，冰绽初流碧玉声。\r\n憔悴霜松如有诉，纷披风竹似相迎。\r\n红裙散后歌音绝，海鹤阶前时一鸣。"
        },
        {
            "title": "与江梅景德夜归",
            "content": "吾交陈与谢，屡结东城游。\r\n春宵灯火繁，跃马此道周。\r\n怀人邈可远，念岁忽以遒。\r\n况自抱私感，归来清泪流。"
        },
        {
            "title": "下横岭望宁极舍",
            "content": "驱车下峻坂，西走龙阳道。\r\n青烟人几家，绿野山四抱。\r\n鸟啼春意间，林变夏阴早。\r\n应近先生庐，民风亦淳好。"
        },
        {
            "title": "答李正议见贻",
            "content": "如公举世几何人，八十年龄自在身。\r\n处俗不绕诸有相，持心肯受一微尘。\r\n逢僧便出衣中宝，待士多陈席上珍。\r\n火宅未须生厌苦，不离当处岂非神。"
        },
        {
            "title": "游龙门诗十二首·卢溪",
            "content": "伊人没已久，溪溜亦如线。\r\n淳风揖老僧，清阴坐春院。\r\n始晤入山深，幽林鸟声变。"
        },
        {
            "title": "杜君章家赋海棠二首",
            "content": "长条无风亦自动，繁艳著雨更相宜。\r\n少陵不奈被花恼，终日颠狂觅酒卮。"
        },
        {
            "title": "和永叔内直晨出马上口占",
            "content": "天门朝日照崔嵬，车骑雍容下禁台。\r\n清景每将诗思遣，高情不为宠名回。\r\n山林岂要须长往，轩冕当知是傥来。\r\n欲与明公论出处，会乘飞雪旁金罍。"
        },
        {
            "title": "登上东门",
            "content": "朝发上东门，回首望帝宅。\r\n宫城镇大野，瀍洛去不息。\r\n是时雨新霁，云物有佳色。\r\n嵩峰如迎人，百里见晴碧。\r\n平川邈如画，日照崖脚赤。\r\n道傍公卿坟，鳌背鱼脩石。\r\n苍苔剥文字，十五尚可识。\r\n贤遇不复辨，零落同一迹。\r\n薄暮桑榆风，空悲怀古客。"
        },
        {
            "title": "之祀奉呈同行二进士",
            "content": "煌煌儒者宫，是惟风教首。\r\n群贤日造集，经训谨传授。\r\n公田有常廪，著令所从久。\r\n逋租积岁月，课督岂宜后。\r\n浮舟山区郊，秋日丽榆柳。\r\n幸同二三子，谈笑失炎昼。\r\n鄙生窃薄禄，万补无一有。\r\n伫观盛化流，朝列登秀茂。\r\n彼微主簿官，岂敢息奔走。"
        },
        {
            "title": "清涟矶独坐",
            "content": "绿篠清涟得钓矶，制名翻与实相违。\r\n沉钩不忍潜鱼乱，回棹常侵宿鸟飞。\r\n林霭散余知月上，水风清极怯秋归。\r\n兴来诗就觞来尽，不信人间有是非。"
        },
        {
            "title": "奉答原甫登契丹岭见寄",
            "content": "中原昔失御，幽冀不复华。\r\n我朝示仁抚，金币岁屡加。\r\n君恩谨宜道，使才慎推差。\r\n翰林承命行，驱驾绝漠沙。\r\n晨登寒山岭，回望万里家。\r\n劲风搜貂裘，严冰断马挝。\r\n乡心感归雁，塞泪零悲笳。\r\n慷慨属国节，迢递博望槎。\r\n幸古有此贤，庶足开颦嗟。\r\n晴阳展归旗，喜气日以嘉。\r\n入门解征衫，金樽滟流霞。\r\n哀弦间清唱，娇鬟蔚如鸦。\r\n一慰行役劳，期君柳初芽。"
        },
        {
            "title": "去冬蒙君实示嘉篇懒拙不即修谢临书走笔深愧",
            "content": "南园百草雨中秋，把烛题诗寄驿邮。\r\n意重不辞终日看，韵强深愧隔年酬。\r\n登山屡赴幽人约，筑野犹稽圣主求。\r\n命驾幸无千里远，春湖舣楫待君游。\r\n\r\n【注释】：【原题】：\r\n去冬蒙君实示嘉篇懒拙不即修谢临书走笔深愧浼渎"
        },
        {
            "title": "对雨思苏子美",
            "content": "五月阴盛暑不效，飞云日夕起嵩少。\r\n回风飒飒吹暮寒，翠竹黄蕉雨声闹。\r\n北轩孤坐默有念，人生会合那可料。\r\n昔与子美比里闾，是月秋近足霖潦。\r\n吾徒无事数相过，日策疲马度深淖。\r\n升君之堂伏君几，果饵罗列亦稍稍。\r\n开樽得酒味已酢，辅以谐谑聊可嚼。\r\n长歌激烈或孤起，大论纷纭特一噪。\r\n飒然夜气变凄栗，连披短褐曳颠倒。\r\n且欣主人同气类，安问邻家厌呼笑。\r\n而今相望各千里，跼促有如鱼在罩。\r\n人生此乐不易得，世事荣辱何足校。\r\n行当结侣候春水，一访洞庭湖上棹。"
        },
        {
            "title": "庵中睡起五颂寄海印长老",
            "content": "剡竹纫丝杂短长，谁教曲折号宫商。\r\n自从眠处知消息，终日笙歌是道场。"
        },
        {
            "title": "送兄弟还都至长葛河上四首·晚步",
            "content": "爱此霁景侍，舍舟步高岸。\r\n夕阳照渡口，急急水纹乱。\r\n霜鸦田间鸣，沙鸟波上散。\r\n登临岂非美，当轸别后叹。"
        },
        {
            "title": "次韵和厚卿答微之",
            "content": "秉节当官号直清，非招不往为虞旌。\r\n书闻玉座光儒效，任久琳宫长道情。\r\n老纵笔锋尤壮健，醉评花艳益精明。\r\n吾人岂是蓬蒿士，默默拘挛过一生。"
        },
        {
            "title": "寄题刘仲更泽州家园",
            "content": "闻君有佳尚，买胜不论钱。\r\n迳凿苍林藓，亭开翠壁烟。\r\n从花穷洛谱，得石记唐年。\r\n数卷书勇万，言章木以千。\r\n晨昏板舆往，社腊燕觞传。\r\n予亦耽幽事，西风一慨然。"
        },
        {
            "title": "西轩会中与辛杨诸君同赋",
            "content": "一笑聊为适，非关事赏心。\r\n芳菲逐风尽，时序感人深。\r\n世事无多问，香醪且细斟。\r\n更须乘月色，潇洒坐中林。"
        },
        {
            "title": "久旱喜雨",
            "content": "炎风驾京尘，久旱氛祲恶。\r\n义和鞭日车，光焰赫飞跃。\r\n群生困熬暴，嘉俗坐焦灼。\r\n高堂袒褐卧，汗下如鞭索。\r\n安知于此时，乃见嘉树落。\r\n狂飘随烟云，急洒动林薄。\r\n萧然宇宙间，昏雾一疏沦。\r\n虽忻意暂豁，所叹施未博。\r\n雷霆司天令，何乃久寂寞。\r\n微阴虽自复，阳亢不为却。\r\n安得跻帝阍，一鼓造化橐。\r\n太上方厉政，进贤登謇谔。\r\n日将太平近，此变不应作。\r\n吾徒勿咨嗟，坐看雨时若。"
        },
        {
            "title": "重阳对雨招介甫",
            "content": "积潦行车绝，高舂闭户眠。\r\n萧条黄叶下，冷落菊花前。\r\n废卷怜佳节，衔杯想少年。\r\n君来慰愁坐，厩马疾于烟。"
        },
        {
            "title": "范公新池",
            "content": "忘机人似汉川阴，取友从来亦断金。\r\n华屋万楹开里第，清池十顷是家林。\r\n笙歌喧甚犹能默，觞斝飞余不废吟。\r\n便欲与君从此适，藕花风外一披襟。"
        },
        {
            "title": "寄微之通议",
            "content": "十五年来自在身，晴天万里见孤云。\r\n闲中密迹常同俗，老去忠言尚爱君。\r\n一坐精神归素发，两行歌舞避红裙。\r\n早梅时节华灯夜，日伫车公共醉醺。"
        },
        {
            "title": "次韵谢尉公靖同游北园五首",
            "content": "我本岩壑人，何意裨衮阙。\r\n一从谴逐归，林下聊散发。\r\n步堤得幽花，照水见新月。\r\n即此穷朝曛，平夷免歌蹶。"
        },
        {
            "title": "和景仁开才能元寄牡丹图",
            "content": "胜事常归蜀，奇葩又验今。\r\n仙官裁样巧，彩笔费工深。\r\n白岂容施粉，红须陋间金。\r\n不嗟珍赏异，千里见君心。"
        },
        {
            "title": "夫人阁四首",
            "content": "重锦褰妆幕，请罗换舞衣。\r\n钗头双燕子，先向社前飞。"
        },
        {
            "title": "陪范尧夫之北第饮彝叟新堂",
            "content": "光禄新堂指顾成，非奢非俭称高情。\r\n春风为我开朱户，晴日从公驻彩旌。\r\n庭下早梅惊喜客，门前垂柳欲啼莺。\r\n追攀梦境终何得，识取家乡旧路行。"
        },
        {
            "title": "九日高会有怀宁极",
            "content": "亲宾过我舍，置酒乐嘉节。\r\n不见箕山人，坐令欢意歇。\r\n霜风吹嘉菊，撩乱篱下发。\r\n欲寄一枝芳，云深去鸿灭。"
        },
        {
            "title": "奉同冲卿元日雪霁朝会称觞",
            "content": "汉家万国朝元正，帝呵风师洒其廷。\r\n雨寒成花皆六出，一洗天地尘埃清。\r\n高风半天卷云去，空色绀碧惟华星。\r\n金鸟东来照宫殿，瑞气著物皆光荣。\r\n绣衣虎士扶脩旗，皂旄绛幅纷葳蕤。\r\n洞开重门纳冠剑，肃肃环佩来东西。\r\n乐悬未作舞在缀，雉扇稍映宫帘垂。\r\n黄钟独奏君德盛，赫然天日当彤墀。\r\n群臣拜舞千万寿，四方来王敢不只。\r\n遇闻圣人制礼意，上崇一尊临众卑。\r\n等威殊绝防僭慢，非止矜丽夸雄为。\r\n仰瞻仪物固自肃，又况烜赫铺德威。\r\n小臣不及观放仗，趋出恍惚犹惊疑。\r\n朝廷大体安敢识，赞咏盛节形诸诗。"
        },
        {
            "title": "金山寺",
            "content": "宝势中流起，香园此布金。\r\n鸽栖秋殿冷，龙伏夜潭深。\r\n水鸟衔生食，江神听梵音。"
        },
        {
            "title": "和原甫立春日拜赐归不赴邻几会",
            "content": "上阁群公拜赐归，九衢春色遍熙熙。\r\n后房丝竹争相命，穷巷箪瓢亦我期。\r\n浊酒满樽聊混俗，嘉蔬登俎在随时。\r\n刘郎固自多幽思，门掩东风独赋诗。"
        },
        {
            "title": "赏梅花有怀曼叔",
            "content": "逍遥堂下去年梅，还向春来撩乱开。\r\n白发每思同泛客，红芳应怪久停杯。\r\n鸭头新浪暌游泛，鹭羽遗民寄剸裁。\r\n闻说铃斋多暇豫，何时度曲逐风来。"
        },
        {
            "title": "次韵和唐公北使途中见寄二首",
            "content": "文史平居乐，尘埃少别心。\r\n都门开柳色，樽酒驻车音。\r\n汉节光华远，春风藻思深。\r\n一闻传丽句，清兴霭盈襟。"
        },
        {
            "title": "又和子华",
            "content": "沉阴消尽见春和，初放扁舟溯绿波。\r\n水际踏青怜日暖，林间举白为花多。\r\n狂从田妇窥篱看，醉任家童乔鼓歌。\r\n年少纵欢饶点检，老欢终不挂谁何。"
        },
        {
            "title": "送三哥守蜀",
            "content": "昔我忠宪公，握节临西州。\r\n于今三十载，馀爱尚应留。\r\n旌旗怆独往，山水记同游。\r\n一歌缁衣诗，涕下不能收。"
        },
        {
            "title": "和盈祖中散见寄",
            "content": "朝言民事两无裨，谢病还家独掩扉。\r\n散发时后溪叟乐，荷锄仍逐野农归。\r\n山当楼槛千螺髻，柳绕湖波万羽旂。\r\n鵰鷃逍遥各天分，抢榆何意著云飞。"
        },
        {
            "title": "奉和兴宗腊日招宾浴普光",
            "content": "嘉腊世所用，况今以令休。\r\n吾侪三四人，及辰为兹游。\r\n兹游岂其远，东城大道周。\r\n松桧寒色静，台殿香气浮。\r\n振衣聊自洁，举觞复相酬。\r\n淡泊顾多思，嘲谐讫无尤。\r\n京都豪贵儿，良马轻衣裘。\r\n飞鹰搏狐兔，驰突明星流。\r\n归来击鲜饮，赵舞间齐讴。\r\n岂不一时乐，此乐异我求。\r\n愿君勤置酒，简薄非所羞。"
        },
        {
            "title": "闲居思湖上",
            "content": "远泛每思随雁鹜，深居半是避杯觥。\r\n官闲日永无余事，卧听朱弦教曲成。"
        },
        {
            "title": "和子华兄喜雨",
            "content": "膏润涵濡万物中，欣然生意满和风。\r\n{左扌右嵌}飘先动吟毫紫，急洒疑催舞袂红。\r\n病手便甘千日醉，疲农又得一年丰。\r\n欢声定有歌尧壤，喜气遥瞻绕汉宫。"
        },
        {
            "title": "送王奉议知吴江县",
            "content": "闻说吴江上，长桥百丈虹。\r\n蠔粘能固本，人度若乘空。\r\n明委三秋月，清来万里风。\r\n君知此为政，名惠广无穷。"
        },
        {
            "title": "千叶梅",
            "content": "南园卉木遍春光，独爱琼葩掩众芳。\r\n不为雪摧缘正色，忽随风至是真香。\r\n未经采折携樽酒，忍见飘零入野塘。\r\n醉客为予簪白发，栏边几作少年狂。"
        },
        {
            "title": "公美侍郎赋诗见诒次韵答谢",
            "content": "哭兄悲友老来情，默默终朝究道精。\r\n双毂幸回贤者驾，一觞聊展故人诚。\r\n身随风力常无住，辩若河源每自倾。\r\n早晚东城见华屋，与君垂白话无生。"
        },
        {
            "title": "展江亭海棠四首",
            "content": "占尽人间丽与华，白头判得醉流霞。\r\n谁将法锦翻新样，红绿装成遍地花。"
        },
        {
            "title": "北园坐上探题得新杏",
            "content": "红蘤风尽，团枝泣露光。\r\n叶深惊乍见，实小贵先尝。\r\n点缀怜余萼，飘零惜旧香。\r\n不须悲了物，县城喜手中觞。"
        },
        {
            "title": "石藓",
            "content": "托根一何洁，冉冉冒幽石。\r\n不学萝与薜，攀缘走岩壁。\r\n云埋晓愈滋，雨洗秋更碧。\r\n移来色难改，足慰思山客。"
        },
        {
            "title": "和太素双头牡丹兼呈子华",
            "content": "群英日零谢，并蒂发奇芳。\r\n愿以附驿使，为兄寿且昌。"
        },
        {
            "title": "和景仁喜晴",
            "content": "浓阴开积晦，和气散余凄。\r\n碧爱城阴草，红知花下泥。\r\n啼鸡一声尽，归雁数行低。\r\n溪路桃争发，须防去棹迷。"
        },
        {
            "title": "句",
            "content": "剡溪柔弱难争强，紫岩紧实为最长。"
        },
        {
            "title": "与林大夫谢灵寿杖",
            "content": "万岁山中美木成，古今灵寿得嘉名。\r\n龙鳞未测他年化，蜗角先从每节生。\r\n禅拟问来须便打，醉思吟后不妨行。\r\n使君有惠怜衰{上艹下尔}，欲报惭非藻思清。"
        },
        {
            "title": "和孙廷平坦嵩山十首·寒溪石",
            "content": "寒溪水痕落，怪石千万状。\r\n须防游屐滑，不碍钓舟漾。\r\n安得平若席，卧看孤月上。"
        },
        {
            "title": "对雨独酌",
            "content": "褰帘雨正繁，附火寒已薄。\r\n修竹摇清音，芳梅绽朱萼。\r\n感此时运驶，对酒成独酌。\r\n多谢枝上禽，飞鸣慰寂寞。"
        },
        {
            "title": "送海印住香岩颂",
            "content": "枕石漱流尘外趣，随缘应物谷中声。\r\n更无宾主能酬对，自有儿孙可使令。\r\n万古清风归法语，一轮明月伴经行。\r\n鳌山成道知何日，时伫雷音警妄情。"
        },
        {
            "title": "和象之雨中见寄",
            "content": "沉阴子所叹，幽事我为乐。\r\n雨沼散圆荷，风蛙乱灵药。\r\n清凉体自正，虚静道所托。\r\n谁识此中心，一樽成独酌。"
        },
        {
            "title": "载酒过景仁不园",
            "content": "地胜依危堞，城高若半峰。\r\n衔觞惊岁序，候雪仰云容。\r\n不假猫滋竹，须防犬败松。\r\n顾惭文俗吏，游步蹑仙踪。"
        },
        {
            "title": "和圣俞逢羊",
            "content": "雉以媒就获，鹿以由见羁。\r\n物情非本然，实自巧者为。\r\n惟人莫或使，势利中夺移。\r\n朝游固金石，暮变险阱机。\r\n世路有如此，君无独羊悲。"
        },
        {
            "title": "普安席上作得蔗字",
            "content": "羞随轻薄儿，泪眼尘土下。\r\n朅来精舍游，置酒乐清暇。\r\n杯盘春物少，惟见杏与蔗。\r\n流阴足可惜，将子缓归驾。"
        },
        {
            "title": "联句",
            "content": "古木含清吹，池上增晚凉。\r\n余怀本达旷，联此傲义皇。\r\n孤鸥可与狎，幽岸足以觞。\r\n幸有彭泽酒，便同永嘉堂。\r\n潘生起为寿，王子齐陈章。\r\n林端见新月，草际闻寒螀。\r\n照火萤影乱，拂筵蓼花香。\r\n徘徊恋嘉境，坐使归兴忘。"
        },
        {
            "title": "答李先生",
            "content": "众人张眼，我视明明。\r\n众人开口，我笑泠泠。\r\n百姓不我知，我与同醉醒。\r\n惟有北庵李家老，足智解语通人情。\r\n恐物盗我本真处，劝我闭口藏眼睛。\r\n翁意我甚愧，我语翁亦听。\r\n万物不是贼，我家门畜停。\r\n我劝李老莫忧惊，诈称强盗国有刑，\r\n太守行令当不轻。"
        },
        {
            "title": "又和寒食感怀",
            "content": "絮飞丝堕满春阴，叹息流光节物深。\r\n鸡鞠自喧游侠地，莺花空思长年心。\r\n寂寥功业看孤剑，淡薄清怀寄素琴。\r\n我亦新来有华发，并须携酒白头吟。"
        },
        {
            "title": "和杜七学士见寄",
            "content": "谋猷久恨辜明主，骸骨终蒙赐老臣。\r\n绝口敢论当世事，放怀重老故园春。\r\n闲寻物外忘言客，喜遇杯中得趣人。\r\n能作新诗仍寄我，知君心不在埃尘。"
        },
        {
            "title": "邻几舍对菊无酒",
            "content": "陶公爱佳节，对菊愁空杯。\r\n日晏东篱下，竟见白衣来。\r\n今君亦嗜饮，复有伊人才。\r\n惜无王江州，黄花徒自开。"
        },
        {
            "title": "游龙门诗十二首·西溪",
            "content": "我从南岭来，引辔下云木。\r\n不知溪流处，但见翠满谷。\r\n凉叶覆山泉，脩篁医茅屋。"
        },
        {
            "title": "和提刑千叶梅",
            "content": "层层玉叶黄金蕊，漏泄天香与世人。\r\n闲寂未须嗟失地，年年长冠百花春。"
        },
        {
            "title": "展江亭看海棠遇风",
            "content": "少陵昔日富辞华，愁见飘零万点花。\r\n写物高才从古少，伤春情绪此时加。\r\n恨无巧语谗风伯，直欲狂图系雨车。\r\n莫怪晚来觞屡釂，白头判得醉流霞。"
        },
        {
            "title": "送芳公长老归法云",
            "content": "水际茅亭竹下庵，清谈竟夕不知厌。\r\n伽佗善巧何能继，经藏幽深亦许觇。\r\n额内珠存虽本有，眼中金落复谁拈。\r\n圆通到日如相问，为道春来米价添。"
        },
        {
            "title": "游龙门诗十二首·宝应寺",
            "content": "林峦若无路，钟磬时出谷。\r\n凿石排僧龛，研金画佛屋。\r\n日没上方夕，明灯满云木。"
        },
        {
            "title": "答原甫试墨见贻",
            "content": "金壶道人丸法墨，持买都城人莫识。\r\n君先得之写大句，光与日彩相吞蚀。\r\n句精墨妙气怒豪，意欲斩鲸连巨鳌。\r\n鲸鳌天地两微物，何足辱吾钩与刀。\r\n丈夫卷舒固有道，愿君少安无草草。\r\n都城不独墨好酒亦好，安得不饮自枯槁。"
        },
        {
            "title": "次韵和原甫游会灵观",
            "content": "松乔去我久，高驾不可攀。\r\n何意尘外游，近在王城间。\r\n先帝昔临御，忽冲启玄关。\r\n营宫奉岳镇，缥缈当人寰。\r\n疏泉抗台殿，拟迹三神山。\r\n想像列仙下，半空来佩环。\r\n云车倏容与，旄节俨成班。\r\n翩翾万玉女，红颊翠羽鬟。\r\n世人那得见，石坛空自闲。\r\n伊予厌羁跼，酷甚负病瘝。\r\n兹行适所愿，贴若贾在闤。\r\n春风吹园桃，几日朱霞殷。\r\n寒碧竹间见，新黄柳际还。\r\n主人非素朝，促具初无艰。\r\n抗侯角善手，持觞发欢颜。\r\n尚无形骸累，安问绂与纶。\r\n跋马兴不尽，东池水潺潺。"
        },
        {
            "title": "和晏相公答张提刑名诗三首·颂圣",
            "content": "文德绥中夏，威灵镇远夷。\r\n恩灵沧海润，基业泰山维。\r\n汉曲白麟应，虞韶丹凤仪。\r\n伪儒蒙景化，鼓舞庆淳熙。"
        },
        {
            "title": "和詹叔游庐山见寄",
            "content": "香炉峰色压群山，仰眺频欹使者冠。\r\n江面烟波摇紫翠，佛宫金碧照晴寒。\r\n密藏幽谷梅千树，散走鸣泉竹万竿。\r\n今日顿惊尘虑尽，一章佳句雪中看。"
        },
        {
            "title": "和三兄游湖",
            "content": "竹阴回抱柳阴敷，石色青青润不枯。\r\n暂到已经风力劲，更清须待月轮孤。\r\n波涵天影迷高下，云覆山光变有无。\r\n暑退疾清人意健，纵吟狂醉是良图。"
        },
        {
            "title": "元道席上得秋风为题下为韵送广信舍弟",
            "content": "秋风感人切，况在欲别者。\r\n狂翻断蓬转，寒助离樽泻。\r\n吹云急燕雁，猎草嘶代马。\r\n莫作塞垣声，端令客泪下。"
        },
        {
            "title": "和永叔言怀",
            "content": "弱岁抑衰病，掩关卧园庐。\r\n端居寡人事，永日惟对书。\r\n得花辄手植，生草每自锄。\r\n最怜脩竹姿，擢干青玉如。\r\n添栽岁岁广，翠色满窗疏。\r\n起坐一堂内，乐此不愿余。\r\n偶来从吏役，幽事日以疏。\r\n出门何所见，扰扰尘中车。\r\n素怀就湮没，有恨不可摅。\r\n尚今禄仕微，欲返复踌躇。\r\n高贤侍天陛，文章冠严徐。\r\n迹虽台省游，志慕江湖渔。\r\n凤皇览辉下，阿阁正其居。\r\n顾惟蒿艾翮，分甘侣田鴽。\r\n因诗益自警，庶不忘厥初。"
        },
        {
            "title": "次韵玉汝",
            "content": "浮生难得是华颠，美景能并属禁烟。\r\n况值公庭多暇日，且欣农亩兆丰年。\r\n曾裁酒量容杯斝，谓品歌声被管弦。\r\n莫道老人无气力，能排万事付陶然。"
        },
        {
            "title": "和微之游湖春夏秋冬四绝",
            "content": "冰散玉珂微弄暖，梅含金粉巧矜新。\r\n道人不管年光逝，贪作诗章等待人。"
        },
        {
            "title": "锄园",
            "content": "上天浩无私，众草同一荣。\r\n青青十步间。薰臭相杂并。\r\n卉药数不多，十百其品名。\r\n蔓者善缘附，结阴在高甍。\r\n修竹虽自立，已复困缠索。\r\n其馀丛与株，鞠没不自呈。\r\n阴虫穴其下，日夜百种鸣。\r\n纷然乱耳眠，我意初不平。\r\n朝锄忽以静，暮雨且复生。\r\n自念疲病者，莫与地力争。\r\n盛衰固物理，安用劳我形。"
        },
        {
            "title": "灵沟道中",
            "content": "久跼慕遐放，出郊欣所瞩。\r\n清心晓岫碧，豁眼春原绿。\r\n耕人毕在野，鸣鸟催播谷。\r\n嗟尔农事劳，愿闻时泽足。"
        },
        {
            "title": "席上探得游字钱两浙提刑张吉老",
            "content": "圣朝用中典，前代所未侔。\r\n一罚有失平，天子以为忧。\r\n祥刑慎处纠，辍子蓬莱丘。\r\n御前赐印纸，尽部东南州。\r\n才豪勇自放，霜隼凌高秋天。\r\n清风翩两旗，八月下吴舟。\r\n勉哉树休问，考绩待其尤。\r\n毋忘临觞赠，义重闺台游。"
        },
        {
            "title": "和仲巽诮京尘",
            "content": "轻如游泛坌如驰，朝雨才暗暮即飞。\r\n常恐旱风增气劳，却教晴日损光辉。\r\n衣缁京洛言何验，缨濯沧浪志尚违。\r\n此物无情君莫诮，九衢声利走轮騑。"
        },
        {
            "title": "奉答祖印喜雪二颂",
            "content": "久旱终能不失时，田家喜气吐虹霓。\r\n庞公昔日曾垂语，资福今朝更指迷。"
        },
        {
            "title": "和子华兄方惜莺声之晚今忽闻之",
            "content": "山鸟凡禽处处鸣，独怜清啭久无声。\r\n起从岩谷春风晚，飞过林塘霁日明。\r\n不为好音轻俗耳，自逢真赏动诗情。\r\n少年乐事今抛尽，节物催人只自惊。"
        },
        {
            "title": "送兄弟还都至长葛河上四首·别后作",
            "content": "朔风吹惊鸿，行列失后行。\r\n苍苍雪压船，齿齿冰着岸。\r\n离马声正悲，别脸泪犹泫。\r\n却望携手处，危樯映林见。"
        },
        {
            "title": "同象之方叔过净因琏上人",
            "content": "二十年来野逸身，懒能奔走傍埃尘。\r\n偶逢闾里闲游伴，同过丛林燕坐人。\r\n世事纠纷宁有尽，劳生萧散不妨频。\r\n晴阳缓辔殊多适，它日重来访道真。"
        },
        {
            "title": "赠曹大夫三绝",
            "content": "势利驱人去若流，君才六十便归休。\r\n归时不及家无有，但问松安竹健不。"
        },
        {
            "title": "和曾令绰资政西湖见贻",
            "content": "虎节尝三换，琳宫亦再来。\r\n白添新鬓发，红识旧亭台。\r\n酒为迎寒好，花应趁暖栽。\r\n但愁衰谢意，未到已思回。"
        },
        {
            "title": "子华兄生日五首",
            "content": "柳阴散释真阳艳，妄虑消除至道冥。\r\n浮世短长何足道，须知时节在明星。"
        },
        {
            "title": "服除送兄弟还都",
            "content": "日月忽已远，再见新谷升。\r\n丧期有常数，吉我衣与襟。\r\n俯仰自悲咤，泪下肝胆崩。\r\n尚推立身报，未即泯馀生。\r\n肃肃忠宪公，秉德辅休明。\r\n报国有遗意，训言犹在听。\r\n况兹世厚恩，兄弟秩王庭。\r\n一朝出门去，事业各自营。\r\n上当答君仁，上以为亲荣。\r\n独此抑疴瘵，谢喧守柴荆。\r\n扫冢奉时祭，履田课春耕。\r\n既无公家责，聊徇狷者情。\r\n出处虽云异，要以道为程。"
        },
        {
            "title": "送王二广渊签书洛中",
            "content": "吾尝登嵩丘，下视伊与洛。\r\n王都一河壮，气象郁回礴。\r\n又闻彼其下，地美民俗乐。\r\n朱宫待游幸，窈窕飞观阁。\r\n气交卉木茂，奇艳或可愕。\r\n清渠碧玉色，左右随酾凿。\r\n丹樱结春实，紫笋翻夏箨。\r\n喟予抑幽恨，神往迹屡却。\r\n羡君署吏去，跃马春游薄。\r\n追游当及早，胜事不可落。\r\n为我谢林岫，终期蹈前约。"
        },
        {
            "title": "听琴",
            "content": "达士寡世慕，至童遗俗弹。\r\n一闻正始奏，坐使太古还。\r\n残雪照樽酒，晴阳挂檐端。\r\n曲罢了无得，清松空自寒。"
        },
        {
            "title": "游北台",
            "content": "南谯古佳郡，四郊富登临。\r\n晨跻北原上，却视涡水阴。\r\n云昔魏太子，离宫构嵚崟。\r\n故事邈已远，荒台犹至今。\r\n危亭冠其巅，左右背长林。\r\n是月暑尚盛，秋行不能金。\r\n截然天地间，轩户萧以森。\r\n凉风泛广坐，浊醪时一斟。\r\n圆歌贯珠玑，丽句铿璆琳。\r\n虽无管弦乐，所要在适心。\r\n中宴下危磴，浮舟事幽寻。\r\n披藻出潜蚌，回桡散游禽。\r\n岸长草不断，城转树更深。\r\n沙纹与水影，浮动光差参。\r\n游鳞不知数，琐细如糁针。\r\n四顾物色静，但闻天籁音。\r\n羡此鱼鸟性，云飞而渊沉。\r\n安得高世士，不为时好侵。\r\n相携去缰锁，投竿坐清浔。\r\n制芰为我裳，纫兰间予襟。\r\n上歌唐虞道，寄适朱弦琴。\r\n人生苟如此，何必组与簪。"
        },
        {
            "title": "和永叔雪",
            "content": "浴凤池边雪舞风，题诗高揖杜陵翁。\r\n怀人共惜车音断，对酒须论盏底空。\r\n授简久虚梁苑候，引舟谁过剡溪中。\r\n今朝白雪闻君咏，千载风流未览穷。"
        },
        {
            "title": "和原甫盆池种蒲莲畜小鱼",
            "content": "江湖岂非壮，浩荡不可寻。\r\n安知一斛水，坐得万里心。\r\n植蒲翠节耸，种莲柴实沉。\r\n群鱼不盈寸，泳浅安其深。\r\n主人乐幽事，清兴生中林。\r\n独观物性得，鹏海均牛涔。"
        },
        {
            "title": "宝奎殿前花树子去年与宋中道同赋今复答宋诗",
            "content": "长条飞动不依栏，淡粉浓朱巧作团。\r\n无语不辞终日立，有情曾是隔年看。\r\n春罗试舞衣新换，古锦藏诗墨未乾。\r\n我为愁多悲节物，欲酬佳句泪沾翰。"
        },
        {
            "title": "答寄广信六弟",
            "content": "才见高帆落归艑，又携轻剑逐戎麾。\r\n步兵厨里仍多酒，王粲军中不废诗。\r\n绝塞风烟通夕静，近关榆柳识春迟。\r\n花时不得同嬉赏，肠断东风把一卮。"
        },
        {
            "title": "和永叔小饮怀同州江十学士",
            "content": "翰林文章伯，好古名一世。\r\n家无金璧储，所宝书与器。\r\n北堂冬日明，有朋联骑至。\r\n新樽布几案，二鼎屹先置。\r\n大鼎葛所铭，小鼎泽而粹。\r\n坐恐至神物，光怪发非次。\r\n群贤刻金石，墨本来四裔。\r\n纷穰罢卷轴，指擿辨分隶。\r\n其中石赞藏，家法非一二。\r\n精庄与飘逸，两自有余意。\r\n兴来辄长歌，欢至遂沉醉。\r\n瘢饥足箪飘，韩饮尚文字。\r\n乃知内可乐，不必钟鼓贵。\r\n温温江冯翊，兹理久所诣。\r\n赋诗多雅言，嗜酒见淳气。\r\n岁晏不在席，使我长叹喟。"
        },
        {
            "title": "别曼叔",
            "content": "岁晏多感慨，况复饯之子。\r\n腾装指近邑，弭盖眷同里。\r\n日薄古原树，天寒石桥水。\r\n毋为少别念，春风候车轨。"
        },
        {
            "title": "送陈著作",
            "content": "高才不沉没，奋笔动天幄。\r\n古今明治乱，王霸辨醇驳。\r\n文成数千言，粲若玉就琢。\r\n拜官诸侯府，千文兹把握。\r\n过别要我赠，强言惭鄙朴。\r\n董生崇正义，孙子陷曲学。\r\n彼其趋舍间，为道一何邈。\r\n愿君审兹术，名节重山岳。"
        },
        {
            "title": "寄太素",
            "content": "雪竹风松绝点尘，邪阴消尽火成轮。\r\n时人不识先生意，唤作人间无事翁。"
        },
        {
            "title": "次韵谢尉公靖同游北园五首",
            "content": "阴阴乔木交，竦竦修竹翠。\r\n黄花与丹实，夹路何琐细。\r\n是辰雨新足，支策问田事。\r\n一感孤征鸿，泪落衣襟际。"
        },
        {
            "title": "后园杂花特献辄书呈子华兄",
            "content": "向晚低云还作雨，稍寒飞雪又随风。\r\n新芽展尽枝头绿，落蘤飘成水面红。\r\n身外有名皆是妄，杯中无物未为通。\r\n扁舟少待暗阳放，西阁何妨一醉同。"
        },
        {
            "title": "和孙廷平坦嵩山十首·古木阴",
            "content": "山木以不材，故能遂拥肿。\r\n阴成众人息，于世岂非用。\r\n不用用已成，兹理古所重。"
        },
        {
            "title": "西轩席上探得丁香树子",
            "content": "物生各有性，矫之理宜伤。\r\n如何生微木，揉结始滋芳。\r\n开花不满把，琐碎垂丹黄。\r\n岂识青桂枝，一引百丈缰。"
        },
        {
            "title": "冬至日作",
            "content": "初阳动新琯，微霰集前墀。\r\n举宗会佳节，拜贺俨成仪。\r\n念我闺中人，独此隔容徽。\r\n昔同奉祭笾，今自享酹卮。\r\n仿佛平生像，凄怆故年衣。\r\n寒灯清无光，僮使侍虚帷。\r\n对之忽悲结，零泪不可挥。\r\n娇儿何所识，摴博自为嬉。"
        },
        {
            "title": "失调名",
            "content": "兄弟对举杯。"
        },
        {
            "title": "失调名",
            "content": "轻云薄雾。散作催花雨。"
        },
        {
            "title": "胡捣练令/胡捣练",
            "content": "夜来风横雨飞狂，满地闲花衰草。燕子渐归春悄。帘幕垂清晓。天将佳景与闲人，美酒宁嫌华皓。留取旧时欢笑。莫共秋光老。"
        },
        {
            "title": "浪淘沙",
            "content": "饱食日□□。□上危亭。东风昨夜入□□。□□雪晴云□□，□遍银屏。回首叹劳生。□鼎相承。皇恩早晚□□□。□□陂边垂钓手，不负幽情。"
        },
        {
            "title": "减字木兰花",
            "content": "和风动□。□□新年□入手。世事尘□。□□□情近酒□。水开湖□。□□笙歌波面起。相与排□。□□□胜特地□。"
        },
        {
            "title": "踏莎行",
            "content": "归雁低空，游蜂趁暖。凭高目向西云断。具茨山外夕阳多，展江亭下春波满。双桂情深，千花明焕。良辰谁是同游伴。辛夷花谢早梅开。应须次第调弦管。"
        },
        {
            "title": "西江月",
            "content": "早岁相期林下，高年同在尊前。风花绣舞乍晴天。绿蚁新浮酒面。身外虚名电转，人间急景梭传。当筵莫惜听朱弦。一品归来强健。"
        }
    ]
}