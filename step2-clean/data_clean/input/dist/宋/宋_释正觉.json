{
    "dynasty": "宋",
    "author": "释正觉",
    "intro": "",
    "items": [
        {
            "title": "禅人并化主写真求赞",
            "content": "轻重之衡，妍媸之鉴。\r\n堂堂类而莫齐，的的混而不滥。\r\n身世闲闲，情田淡淡。\r\n秋水澄澄，江鸥泛泛。\r\n一点彻底兮丛林渊源，万化夤缘兮葛藤枝蔓。"
        },
        {
            "title": "偈颂二百零五首",
            "content": "一枝秀出枬檀林，想见馨香慰众心。\r\n不负老兄开凿力，当风子和鹤鸣阴。"
        },
        {
            "title": "偈颂二百零五首",
            "content": "一物长灵，十方普应。\r\n骑声跨色，超眺越听。\r\n浩浩也能纵能横，如如也能动能静。\r\n参饱丛林个样人，取饭不问谁家甑。\r\n佛云常乞是清规，一切食中斯正命。"
        },
        {
            "title": "禅人并化主写真求赞",
            "content": "颦而嗔，伸而悦。\r\n默传鼻孔家风，用付眉毛时节。\r\n放下机投，展开漏洩。\r\n十方三世兮同得同参，二仪万像兮同听同说。"
        },
        {
            "title": "偈颂二百零五首",
            "content": "万里西来坐少林，灯灯相续至如今。\r\n泥牛斗里同归海，玉线联时妙契鍼。\r\n未坠绵绵吾祖绪，不忘切切老婆心。\r\n风前一弄无弦曲，会有丛林人赏音。"
        },
        {
            "title": "泉州王道友舍簟乞颂",
            "content": "秋入眠床水一方，江湖风月坐来凉。\r\n浮浮爽气仙游去，身在苍烟白鸟行。"
        },
        {
            "title": "禅人并化主写真求赞",
            "content": "众流吞海，大泽藏山。\r\n磨云月兮蟾蜍胆冷，卧风波兮鸥鸟情閒。"
        },
        {
            "title": "偈颂七十八首",
            "content": "南亩黄云禾弄穟，中洲白云苇成花。\r\n归舟恰向其间过，一棹清风夜到家。"
        },
        {
            "title": "小师慧果驰书取雪峰真歇和尚",
            "content": "鸟窠闲口聊吹布，雪老低头却入庵。\r\n生死同条末后句，也应千里问同参。"
        },
        {
            "title": "禅人并化主写真求赞",
            "content": "云无心而不羁，谷有应而相宜。\r\n寂住通感，圆明了知。\r\n性汪洋而海有受，气突兀而山不移。\r\n百年身后所须物，问取南阳忠国师。"
        },
        {
            "title": "禅人并化主写真求赞",
            "content": "真非真，假非假。\r\n是影是形，成幻成化。\r\n根门随处拽得回，声色自然骑与跨。\r\n耕翻海月之泥牛，游遍春阳之木马。"
        },
        {
            "title": "禅人并化主写真求赞",
            "content": "寒山骨瘦，雪林气清。\r\n万机寖削，一点光明。\r\n其灵不可像，其妙不可名。\r\n默倚蒲团坐终日，你道何时不太平。"
        },
        {
            "title": "禅人并化主写真求赞",
            "content": "云水性调，丛林气高。\r\n肚皮束篾，版齿生毛。\r\n十方身虚空样放，二升米拄杖头挑。"
        },
        {
            "title": "偈颂二百零五首",
            "content": "山谷之响，水监之像。\r\n白云之心，太虚之量。\r\n应机也乍卷乍舒，据令也全收全放。\r\n三千世界你夤缘，百亿分身君伎俩。\r\n风行空，船驾浪，\r\n施受通同无住相。一言相送知不知，\r\n千僧在你钵盂上。"
        },
        {
            "title": "禅人写真求赞",
            "content": "伎俩俱无，身心淡如。\r\n霁月自分照，閒云从卷舒。\r\n疋上不足，疋下有余。\r\n少室谩传衣钵，曹溪不识文书。"
        },
        {
            "title": "玉壶阁颂",
            "content": "风霜磨洗秋空清，月浴星河分外明。\r\n默默玉壶中自照，家传清白妙难名。"
        },
        {
            "title": "借位明功",
            "content": "六户虚通路不迷，太阳影里不当机。\r\n纵横妙展无私化，恰恰行从鸟道归。"
        },
        {
            "title": "嵩山老人告行作六偈送之",
            "content": "未能老养卧林麓，要乞优恩除发须。\r\n濯足沧浪岁寒事，终来清友石菖蒲。"
        },
        {
            "title": "禅人写真求赞",
            "content": "眉棱棱，眼烱烱。\r\n自爱情閒，人嫌面冷。\r\n片云出岫之心，孤月濯潭之影。\r\n绝怜百亿分身，恰满三千化境。"
        },
        {
            "title": "偈颂二百零五首",
            "content": "凛凛将军令已行，八荒四海要澄清。\r\n提来剑气干牛斗，洗荡氛埃见太平。"
        },
        {
            "title": "禅人并化主写真求赞",
            "content": "顶雪抗春，目寒射人。\r\n蓑裹江湖雨，斗浮河汉津。\r\n拙忘机兮抱瓮，妙不传兮斲轮。\r\n谷鸟岩华自声色，十方普现刹尘身。"
        },
        {
            "title": "游司真洞",
            "content": "桃华濯锦春水寒，洞门窈窕玉勾栏。\r\n三峰拥翠云吞屋，九井扬波雪溅坛。\r\n象帝先身元老语，谷神后事阿谁观。\r\n羽郎清瘦发半白，待乞安期五色丸。"
        },
        {
            "title": "颂古一百则",
            "content": "临际全机格调高，棒头有眼辨秋毫。\r\n扫除狐兔家风峻，变化鱼龙雷火烧。\r\n活人剑，杀人刀，倚天照雪利吹毛。\r\n一等令行滋味别，十分痛处是谁遭。"
        },
        {
            "title": "颂古一百则",
            "content": "弦筈相衔，网珠相对。\r\n发百中而箭箭不虚，摄众景而光光无碍。\r\n得言句之总，持住游戏之三昧。\r\n妙其间也宛转偏圆，必如是也纵横自在。"
        },
        {
            "title": "禅人并化主写真求赞",
            "content": "默而耀，虚而照。\r\n借用不悭，合体无兆。\r\n石牛卧而青山寒，木马嘶而明月晓。\r\n有底般人，相逢恰好。"
        },
        {
            "title": "偈颂七十八首",
            "content": "借婆裙子拜婆年，买尽风光不著钱。\r\n劈面来时莫回避，个人里许有生缘。"
        },
        {
            "title": "送鹿门宗席头",
            "content": "吉祥草织禅家供，一片瑠璃滑无缝。\r\n门掩鳞鳞水不流，窗含冉冉云初冻。\r\n坐寒风月蒲芦秋，睡足江湖鸥鸟梦。\r\n而今卷处追昔人，隐隐犹怀鼻头痛。"
        },
        {
            "title": "禅人并化主写真求赞",
            "content": "了心非相，了相是心。\r\n皋禽梦寒琥珀树，海月光射珊瑚林。\r\n影摇风竹，响发秋碪。\r\n万像森罗俱演说，宝陀岩上有知音。"
        },
        {
            "title": "颂古二十一首",
            "content": "学道须教正眼开，莫将狂解意中猜。\r\n脱鞋龟上人难会，遂使携囊特地来。"
        },
        {
            "title": "与福州满禅人",
            "content": "而今别后记丁宁，曹洞家风句未形。\r\n月满凤林寒不梦，年深龟壳灼犹灵。\r\n沈沈莫触蛇头毒，的的须明犀角星。\r\n便与放开聊展手，那时相见望州亭。"
        },
        {
            "title": "宣和甲辰三月三日山谷寺偶成是时欲下长芦也",
            "content": "温风在山谷，青紫班芳妍。\r\n浩然春公心，不作彼此偏。\r\n其来初无像，荣事亦自然。\r\n云容淡如鹤，草色齐腻烟。\r\n竹萌裹豹袴，蕨茁引儿拳。\r\n盘箸富可喜，齿颊甘亦便。\r\n山水濯尘念，风云会前缘。\r\n苇法怀道人，拥众几两千。\r\n顶门眼照世，胸中海吞川。\r\n同雏丹山巢，羽成各翔迁。\r\n而今欲往集，相见而忘年。\r\n执鞭驱并驾，未愧无彩鞯。\r\n白鸥行作伍，水蔬对烹煎。\r\n抚摩青石牛，不得陪高眠。\r\n将趋皖口市，就买莎郎船。\r\n回首谢诸祖，觉法吾所天。\r\n慧灯耿不夜，心花芳枝联。\r\n后日儿孙辈，莫怪森罗前。"
        },
        {
            "title": "禅人并化主写真求赞",
            "content": "一相无相，虚空等量。\r\n一身多身，物像俱春。\r\n动也出岫之云，静也居谷之神。\r\n现形说法也，刹刹尘尘。"
        },
        {
            "title": "禅人并化主写真求赞",
            "content": "神定气平，心空智明。\r\n其机静而自应，其用虚而不盈。\r\n寒潭月落，霁夜河横。\r\n绍了亡祖位，借功成佛名。\r\n建立因缘皆尔尔，刹尘世界与众生。"
        },
        {
            "title": "禅人写真求赞",
            "content": "天童比丘，还相识不。\r\n白发寒岩雪，青瞳古涧秋。\r\n现身不堕类，分影也随流。\r\n它日果能窥顶相，晴云似放去山头。"
        },
        {
            "title": "颂古一百则",
            "content": "无外而容，无碍而冲。\r\n门墙岸岸，关锁重重。\r\n酒常酣而卧客，饭虽饱而颓农。\r\n突出虚空兮凤抟妙翅，踏翻沧海兮雷送游龙。"
        },
        {
            "title": "法澄上人出长芦了师兄画像求赞",
            "content": "傲雪松孤，怀云石癯。\r\n妙存而有也不有，独照而无也非无。\r\n万象勿能逃空王之印，众色莫我染灵蛇之珠。\r\n金鸡啼寒兮晓分夜户，玉兔弄魄兮莹彻冰壶。"
        },
        {
            "title": "偈颂七十八首",
            "content": "同中有异，功亡就位。\r\n异中有同，在位借功。\r\n一步密移玄路转，全身放下劫壶空。\r\n隐隐密密，玲玲珑龙。\r\n记取深云须变豹，自然死水不藏龙。"
        },
        {
            "title": "禅人并化主写真求赞",
            "content": "岩壑之间，草木之阳春；江湖之上，\r\n风烟之精神。发须野雪，\r\n眉目秋津。渊默入寒蟾之窟，\r\n圆明养老蚌之珍。步步入尘，\r\n门门出身。莫愁指端兮焦尾之曲，\r\n可意钩上兮赤稍之鳞。"
        },
        {
            "title": "超然居士得得问道於宝峰祥祥师且欲归歌长篇",
            "content": "门门通彻长安道，信手拈来还恰好。\r\n脚跟踏著赵州关，丈六金身一茎草。\r\n我初相会个中人，法法圆通见怀抱。\r\n杖屦追随来道场，不学痴禅事关扫。\r\n青山白云一径通，行行鸟道谁寻讨。\r\n宝峰师是马馰儿，相得而今情不早。\r\n吸尽西江居士庞，唤回竖指俱胝老。\r\n泥牛力耕空劫春，木人捧出形山宝。\r\n罢捋虎须归去来，荆棘林中任起倒，\r\n午日丽天光杲杲。\r\n\r\n【注释】：【原题】：\r\n超然居士得得问道於宝峰祥祥师且欲归歌长篇以谢予偕其行见挽以和渍笔说句继之"
        },
        {
            "title": "甲寅春之海山雨后访王渊明知县",
            "content": "谁问春泥没履牙，萝门窈窕绿差斜。\r\n幽芳松菊渊明径，深秀溪山摩诘家。\r\n默照佛灯寒不掉，对缘心鉴净无瑕。\r\n仍闻懒甚融居士，庭鸟几番狼藉华。"
        },
        {
            "title": "庚子冬二十八日天意晴和与止上人同南麓行横",
            "content": "云麓胜处夙未到，清行兴锐忘崎嶔。\r\n谁无瘦杖少扶力，我与幽人同赏心。\r\n壑津软缘自宛转，岸树老碧长阴森。\r\n溪西乞火煮茶去，竹里人家斋磬音。\r\n\r\n【注释】：【原题】：\r\n庚子冬二十八日天意晴和与止上人同南麓行横冈转流长作清响阴溪直木寒无悴客到竹林人家饮茶而还"
        },
        {
            "title": "五位",
            "content": "正中来，月夜长鲲蜕甲开。\r\n大背摩天振云羽，翔游鸟道类难该。"
        },
        {
            "title": "送从上人驰书至京西",
            "content": "衲帔蒙头自照人，月明堂上转机轮。\r\n肯传千里鹡鴒语，要作十分棠棣春。\r\n雪岭同风当日事，石头束篾旧时麟。\r\n家林归卧长连稳，满眼清光不见身。"
        },
        {
            "title": "禅人并化主写真求赞",
            "content": "太行盘纡，黄河泄舒。\r\n肝胆明洁，胸膺廓虚。\r\n清风未生齿颊，白雪已上眉须。\r\n少林之默无他说，黄梅之舂不识书。\r\n彻见本来人面目，名言安敢妄分疏。"
        },
        {
            "title": "禅人并化主写真求赞",
            "content": "教示无辙迹，赞之绝涯岸。\r\n才发名言，便成形段。\r\n月芦混处鸣鸥，天水连时没雁。\r\n而今对现十成，向道只得一半。"
        },
        {
            "title": "禅人并化主写真求赞",
            "content": "亡牛刃游，罔象珠得。\r\n沙漠漠而鸥寒，天苍苍而雁没。"
        },
        {
            "title": "禅人并化主写真求赞",
            "content": "这个仪形，丛林饭丁。\r\n春山有雪发衰白，秋水无风眼冷青。\r\n妙明田地，净洁门庭。\r\n万缘不倚活卓卓，一事不著空灵灵。\r\n把手与药兮谁寻本草，问津指源兮自得图经。"
        },
        {
            "title": "六代祖师画像赞·四祖大医禅师",
            "content": "授屈眴衣，秉毗卢印。\r\n师坐西山，名称东震。\r\n蜂服之粉兮春蜜之滋，蚌肠之珠兮夜蟾之孕。\r\n远气呈祥，灵枝发旁。\r\n牛头接得融居士，华鸟不来庵外忙。"
        },
        {
            "title": "偈颂七十八首",
            "content": "不可以色见，不可以声求。\r\n风定花犹落，鸟啼山更幽。\r\n四衢明自晓，六户冷如秋。\r\n再坐不疑处，杯中弓影浮。"
        },
        {
            "title": "吴傅朋郎中书来尝得李伯时所画震旦第一祖西",
            "content": "其来何求，其去无得。\r\n寂漠度岭兮万里独行，清白传家兮九年一默。\r\n针芥投而妙不可名，毫厘差而敝不可塞。\r\n知过而改，知难而退。\r\n谁去谁来，自买自卖。\r\n当面讳却兮满眼乌华，望涯赞之兮隔身鲸海。\r\n\r\n【注释】：【原题】：\r\n吴傅朋郎中书来尝得李伯时所画震旦第一祖西归像相需以赞说偈寄之"
        },
        {
            "title": "惠首座写师像求赞",
            "content": "衰飒仪容，僶俛颓慵。\r\n玲珑岩寺，夭矫云松。\r\n艳冷晚秋菊，韵清霜晓钟。\r\n刹刹尘尘三昧事，知音何处不相逢。"
        },
        {
            "title": "禅人并化主写真求赞",
            "content": "额高耸骨，眼深藏神。\r\n诸缘{左氵右曶}合，一默真醇。\r\n自得混成物我，谁能碎折根尘。\r\n不来而来不见见，会有知音彼上人。"
        },
        {
            "title": "投食山家",
            "content": "霜晨藜杖起孤禅，乞食山家图省缘。\r\n斜径顺风鸣竹火，飞甍迷眼映松烟。\r\n秋羹木鳖有真味，午饭树鸡无俗羶。\r\n谁谓客床卧不稳，我无支遁买山钱。"
        },
        {
            "title": "禅人并化主写真求赞",
            "content": "澗月之孤，岩松之癯。\r\n秋生眉目，霜侵发须。\r\n诸法之相了空寂，妙存之性非有无。\r\n一尘飞巨海，片雪点红炉。\r\n应事头头俱出碍，自然妙触解回途。"
        },
        {
            "title": "禅人并化主写真求赞",
            "content": "痴坐颓然，山空壑乾。\r\n离微出入，偏正往还。\r\n千年琥珀之松兮鹤巢梦冷，半夜珊瑚之月兮鲸{左马右展}波寒。\r\n全功及尽，借路何难。\r\n转步而回丛林也津津和气，放口而说河汉也浩浩翻澜。\r\n道逢作者，谁敢相谩。"
        },
        {
            "title": "偈颂二百零五首",
            "content": "明月芦华四望连。转身人上合同船。\r\n借功自有旁参事，历历机头看正偏。"
        },
        {
            "title": "禅人并化主写真求赞",
            "content": "形衰柳蒲，心老江湖。\r\n鱼潜波路静，鹤梦月巢孤。\r\n不损色香三昧手，粉黏双股理华须。"
        },
        {
            "title": "赞芙蓉师祖真",
            "content": "凤眼鹤形，宗门伟匠。\r\n量外提撕，声前敲唱。\r\n据令兮长剑倚天，应机兮明珠在掌。\r\n太虚有月兮老兔含霜，大海无风兮华鲸吹浪。"
        },
        {
            "title": "偈颂二百零五首",
            "content": "岭头功德眼，倦足等闲垂。\r\n红炉一点雪，直下廓亡依。"
        },
        {
            "title": "偈颂二百零五首",
            "content": "身里出门，门里出身。\r\n白云能作客，明月解随人。"
        },
        {
            "title": "禅人并化主写真求赞",
            "content": "渊默而明，湛存而妙。\r\n三世齐平，十方圆照。\r\n月随水而流，风入松而啸。\r\n相逢会有知音，向道自然同调。"
        },
        {
            "title": "颂古一百则",
            "content": "年老成精不谬传，赵州古佛嗣南泉。\r\n枯龟丧命因图象，良马追风累缠牵。\r\n勘破了老婆禅，说向人前不直钱。"
        },
        {
            "title": "禅人并化主写真求赞",
            "content": "精神自然，秋早春先。\r\n蟠胸丘壑，绕齿风轻。\r\n理无生而心传阿祖，神不死而道出诸仙。\r\n苍黄酢酬兮将军齿镞之日，黑白胜负兮樵子烂柯之年。"
        },
        {
            "title": "偈颂二百零五首",
            "content": "直到劫空明自己，不无不堕超生死。\r\n夜船载月钓沧浪，清白传家只如此。"
        },
        {
            "title": "偈颂二百零五首",
            "content": "三界唯心，唯心三界，\r\n一切法空观自在。处处光明处处身，\r\n老回泡幻同无碍。吐云如山，\r\n吞川如海，了无毛发居其外。\r\n万象森罗尽我家，只个虚空肚皮大。"
        },
        {
            "title": "禅人并化主写真求赞",
            "content": "寒淡相依，清白住持。\r\n秋横两目，雪覆双眉。\r\n老兔推月河汉阔，宾雁没烟星斗垂。\r\n穷通有自，机用输谁。\r\n消得而今一瞬，不须别唤沙弥。"
        },
        {
            "title": "六代祖师画像赞·二祖大祖禅师",
            "content": "立雪齐腰，求法断臂。\r\n有志忘诸躯，无心契诸己。\r\n了了常知，其知密微。\r\n妙不借口，的自传衣。\r\n全功归父底时节，拈转虚空绝所依。"
        },
        {
            "title": "禅人并化主写真求赞",
            "content": "须发衰残，空山雪寒。\r\n眉目清淡，野水秋还。\r\n一念万年了尘劫，十方三世同正观。\r\n翡翠天晴而清虚廓彻，珊瑚海月而光焰波澜。\r\n现形说法应机感，笑指俱胝百草端。"
        },
        {
            "title": "偈颂二百零五首",
            "content": "乞食浙西苏与秀，人人奉佛家家富。\r\n收拾几成三万缗，尚自不能供众口。"
        },
        {
            "title": "雪晴寄刘殿撰",
            "content": "半毡半幅一羌床，寒淡家风肖老庞。\r\n容易著身藏北斗，等闲开口吸西江。\r\n龛灯梵夹香摇几，茅屋禅蒲雪照窗。\r\n方外友於思对麈，隐人胸次作舂撞。"
        },
        {
            "title": "禅人并化主写真求赞",
            "content": "雪浸发根，秋生眼棱。\r\n肯月泉头客，清风楼上僧。\r\n潮翻麈尾兮蹴踏龙象，风旋羊角兮变化鲲鹏。\r\n主盟佛事，最得人憎。"
        },
        {
            "title": "偈颂二百零五首",
            "content": "地藏栽田博饭，南泉买鎌割禾。\r\n六祖负舂明历历，金牛棒钵笑呵呵。\r\n古人得恁饱参煞，尔辈莫嫌辛苦多。"
        },
        {
            "title": "能仁仁长老写师像求赞",
            "content": "大圆镜性，平等智心。\r\n老兔卧寒兮清炯炯明月之窟，长鲸{左马右展}海兮光漾漾珊瑚之林。\r\n千里雪翻波渺渺，百川潮涨水深深。\r\n鹏抟鲲，蜕壳子。\r\n和鹤鸣阴随应还，游刃相逢有赏音。"
        },
        {
            "title": "偈颂七十八首",
            "content": "万物自有功，当言用极处。\r\n事存函盖合，理应箭锋柱。"
        },
        {
            "title": "禅人并化主写真求赞",
            "content": "云水之身，山林之气。\r\n不专乎学，不游乎艺。\r\n默坐而心空，妙传而道贵。\r\n西风凄清秋有痕，长天碧净云无蒂。\r\n从来佛祖真宗，只麽克承家世。"
        },
        {
            "title": "偈颂二百零五首",
            "content": "拽石般土，打鼓作舞。\r\n意不立玄，机不停午。\r\n踏破草鞋赤脚行，见成底事休回互。\r\n不回互，大龙不受玄沙瞒，\r\n前面斑斑元是虎。"
        },
        {
            "title": "禅人并化主写真求赞",
            "content": "刹刹尘尘，随应现身。\r\n百川之月，百华之春。\r\n阿你随宜手眼快，更谁敢议骨头贫。\r\n道交德邻，主主宾宾。\r\n三世混融，据本来而合同；六门变通，\r\n在今日而亡功。下钱胡饼案，\r\n放手馒头笼。南山起云兮北山下雨，\r\n古佛露柱兮互换家风。"
        },
        {
            "title": "偈颂二百零五首",
            "content": "忒团圞，不相瞒。\r\n冬不寒，腊下看。"
        },
        {
            "title": "偈",
            "content": "句里明宗则易，宗中辨白则难。\r\n冻鸡未报家林晓，隐隐行人过雪山。"
        },
        {
            "title": "善应不触",
            "content": "出门云水任茫茫，相应相酬许当行。\r\n一切时无第二念，雪峰於此谢灵光。"
        },
        {
            "title": "禅人并化主写真求赞",
            "content": "老态垂垂，岁月浸欺。\r\n半头生白发，瘦骨裹黄皮。\r\n情闲用而活，句妙默而知。\r\n河阔斗寒云静夜，天无四壁风披披。"
        },
        {
            "title": "禅人并化主写真求赞",
            "content": "松石岁寒，雪月高闲。\r\n野雪发须上，秋波眉睫间。\r\n用持智柄，静入道环。\r\n觉心了了，幻事斑斑。\r\n草木精神兮风流自得，丛林气像兮春信谁悭。"
        },
        {
            "title": "偈颂二百零五首",
            "content": "玉女依稀夜动机，锦丝历历吐梭脐。\r\n水天湛碧全功堕，雪月寒清一色迷。"
        },
        {
            "title": "别五祖山悦众",
            "content": "东山聚散亦夤缘，华吐芳姿柳锁烟。\r\n肯处根尘非一一，用时手眼恰千千。\r\n塔中祖有相传事，岭外人元不会禅。\r\n后日能来圆此话，未嫌敲枕唤春眠。"
        },
        {
            "title": "机禅人出丐求颂",
            "content": "尘刹分身看化机，青烟几处午家炊。\r\n面墙坐照丛林事，持钵丐缘云水饥。\r\n出谷鸟传春次第，漾舟人爱月相随。\r\n归来定有饱参句，笑解枯禅篾肚皮。"
        },
        {
            "title": "禅人并化主写真求赞",
            "content": "雪发霜须，风袖烟裾。\r\n空壳累於可卜，木蠹偶以成书。\r\n豹雾之虎，龙雷之鱼。\r\n变化复何日，升腾似有初。\r\n旧时行履故然改，向道而今井觑驴。"
        },
        {
            "title": "禅人并化主写真求赞",
            "content": "传之失真，体之而神。\r\n明白智圆而有照，清虚理极而无身。\r\n心萌法法，影落尘尘，\r\n一段精光华上春。"
        },
        {
            "title": "禅人并化主写真求赞",
            "content": "髑髅历乾，鼻孔觉宽。\r\n廓空三际，不立毫端。\r\n面目风霜杀，身心水月寒。\r\n情尘净尽兮，万像齐观。"
        },
        {
            "title": "禅人并化主写真求赞",
            "content": "静而不纷，野而不文。\r\n丘壑身心麋鹿共，江湖风月白鸥分。"
        },
        {
            "title": "与辅禅人",
            "content": "方游捋遍虎髭须，空劫壶中探有无。\r\n风月满头功未转，江山入骨病难扶。\r\n针投芥粒机非爽，弦续鸾胶道不枯。\r\n归去丛林看仪羽，丹山出处九包雏。"
        },
        {
            "title": "禅人并化主写真求赞",
            "content": "功转密藏，寻踪迹以无方。\r\n影现益彰，历因缘而有常。\r\n身分尘刹普，舌拄梵天长。\r\n心心不触菩提用，法法无依般若光。"
        },
        {
            "title": "偈颂二百零五首",
            "content": "喫粥了，洗钵去，\r\n法尔圆成正规矩。可怜叶氏怕真龙，\r\n却怪谢郎欺猛虎。本常路，\r\n真实语，这僧且问如何悟。\r\n从来鼻孔大头垂，不用安排兮自著处所。"
        },
        {
            "title": "禅人并化主写真求赞",
            "content": "无像而像，有许模样。\r\n不真而真，只个形神。\r\n豁清也千岩万壑而秋，光丽也诸尘百草而春。\r\n恁麽来兮，处处相亲。"
        },
        {
            "title": "谢通讲师五偈",
            "content": "乞食因循答教迟，想能心照未相疑。\r\n三年约友共连璧，千里同风那隔丝。\r\n鞭笋嫩黄出泥土，槿华寒紫裹藩篱。\r\n雨驱暑去晚明霁，来雁门头字脚垂。"
        },
        {
            "title": "六代祖师画像赞·六祖大监禅师",
            "content": "广南樵夫，淮西行者。\r\n明珠走盘，黄金出冶。\r\n透影像兮凡圣罔得同尘，续光明兮家世自然不夜。\r\n众星之拱斗之魁，百川之趋海之下。\r\n弃钵袋而逃，提不起而恳招。\r\n非风旛之摇，示即物之情超。\r\n叶落归根兮来时无口，百千三昧兮九牛一毛。"
        },
        {
            "title": "禅人并化主写真求赞",
            "content": "像兮非真，真兮非像。\r\n妙明四大之前，自出诸缘之上。\r\n不把一字之心传，有吞百川之器量。\r\n随方普应而不亏，的的夜光而在掌。"
        },
        {
            "title": "偈颂七十八首",
            "content": "浪爪拏舟雪溅空，十年胸际著慈风。\r\n如今堂上时相见，分付饮茶谈笑中。"
        },
        {
            "title": "偈颂二百零五首",
            "content": "三千世界出弹指，百亿庄严集化身。\r\n寿域无疆同道久，河沙劫数一成春。"
        },
        {
            "title": "颂古一百则",
            "content": "狗子佛性有，狗子佛性无，\r\n直钩元求负命鱼。逐气寻香云水客，\r\n嘈嘈杂杂作分疏。平展演，\r\n大铺舒，莫怪侬家不慎初。\r\n指点瑕疵还夺璧，秦王不识蔺相如。"
        },
        {
            "title": "登祥云庵谒东林明首座",
            "content": "伐木清哦癖在肠，握筇苍磴履重霜。\r\n玲珑堕壑乳泉响，萧瑟到门松吹香。\r\n高寒夜雨冻一色，虚净晓云流五光。\r\n社散荷枯有遗友，目青须发半沧浪。"
        },
        {
            "title": "与腖禅人",
            "content": "白苹风作江头秋，青鸟梦随沙水流。\r\n清兴十分蓬上月，满船载入芦华洲。\r\n斯适意，去来休。\r\n六鳌合负归来也，烟浪雪翻收钓钩。"
        },
        {
            "title": "偈颂二百零五首",
            "content": "一阳生，万物潜萌。\r\n隐隐有像，寥寥未形。\r\n蚌肠含妙蕴，犀角晕通星。\r\n密密用，细细行，\r\n本智虚融与理冥。露地白牛肥腻饱，\r\n拥蓑人驾雪山耕。"
        },
        {
            "title": "廓禅人干田求颂",
            "content": "廓虚田地绝蓁荆，望断玉堂冰鉴平。\r\n素色依稀云拥耒，练光片段月分耕。\r\n意为衲子延筇履，力丐檀那助饭羹。\r\n将见金牛笑相唤，丛林气像不多争。"
        },
        {
            "title": "偈颂二百零五首",
            "content": "里头看，勿暑寒，直下沧溟沥得乾。\r\n我道巨鳌能俯拾，笑君沙际弄钓竿。"
        },
        {
            "title": "净居照长老写师像求赞",
            "content": "真乘无门兮佛佛道同，面壁有句兮祖祖心空。\r\n静居方外，智入环中。\r\n借功明寂默，借伴入樊笼。\r\n十方周匝，三世混融。\r\n刹刹尘尘齐说法，见闻互换自相通。"
        },
        {
            "title": "即觉庵子中居士来访妙峰之西既去作六言五首",
            "content": "世外道人有在，庵中瓶粟无储。\r\n过客未容空去，挽衣相与分蔬。\r\n\r\n【注释】：【原题】：\r\n即觉庵子中居士来访妙峰之西既去作六言五首送之"
        },
        {
            "title": "上元后二日过谦师庵",
            "content": "横溪一径两山分，深翠茏葱行日昏。\r\n流水漱冰寒有骨，閒云敛霁雪无根。\r\n应容野毳来投饭，不管春眠往扣门。\r\n窗几薰炉摇篆字，龟床麈语对清温。"
        },
        {
            "title": "偈颂二百零五首",
            "content": "雨从何来，不离问处。\r\n森罗大千，出乎方寸。\r\n照中之虚，静中之动，\r\n衲僧分上常相共。寒露濡松夜气清，\r\n皋禽惊起月巢梦。"
        },
        {
            "title": "禅人并化主写真求赞",
            "content": "寒雪一颠，秋云半肩。\r\n渊默曲木，月行霁天。\r\n转功能就位，借伴还入廛。\r\n机用也离虚坎实，变通也坤断乾连。"
        },
        {
            "title": "偈颂二百零五首",
            "content": "吸尽西江向汝道，马师家风不草草。\r\n截流一棹破烟寒，天水同秋清渺渺。"
        },
        {
            "title": "禅人并化主写真求赞",
            "content": "远山之雪兮发毛衰白，大壑之秋兮眼棱寒碧。\r\n水云肝胆兮佛世之灯，丛林事业兮祖宗之脉。\r\n龙梭锦机，金刀玉尺。\r\n诸尘三昧兮还我自由，二仪万像兮与宅平出。"
        },
        {
            "title": "礼投子青禅师塔",
            "content": "塔藏玉骨，云抱山腰。\r\n迹尘外泯，道光内昭。\r\n度金针之玉线，续凤弦之鸾胶。\r\n壶春在而花芳枯木，夜鹤鸣而月浸孤巢。\r\n家风清淡兮石牛饮水，儿孙秀拔兮天柱摩霄。"
        },
        {
            "title": "偈颂二百零五首",
            "content": "无对无待，有兼有带。\r\n历历物机，空空眼界。\r\n绵绵相柱兮箭锋，恰恰相应兮函盖。\r\n巨海饮毛，妙峰纳芥。\r\n彼不见其有余，我方知其无外。\r\n普明照世约同参，补怛落伽观自在。"
        },
        {
            "title": "偈颂二百零五首",
            "content": "三寸舌，两片唇，无始时来赚杀人。\r\n解弄不教圭角露，阿谁参见跛云门。"
        },
        {
            "title": "禅人并化主写真求赞",
            "content": "南台之静，中邑之应。\r\n圆明之知，平等之性。\r\n烂柯棋局樵，钓雪华亭艇。\r\n披丛林明白之襟，握云水清凉之柄。\r\n动自风流，閒宜月定。\r\n心闻况是赏音，相{座坐换带}何妨打令。"
        },
        {
            "title": "春意渐深送客至山麓田舍来往道中复逢法上人",
            "content": "云阵纤纤洗花雨，深竹新闻子规语。\r\n青山白云吾定居，枯肠那著归思虑。\r\n\r\n【注释】：【原题】：\r\n春意渐深送客至山麓田舍来往道中复逢法上人因作数语以记所见云"
        },
        {
            "title": "送嵩上人住庵",
            "content": "世间尘杂长人瘿，归卧萝龛霜月影。\r\n里许离微妙转功，玉壶夜汲瑠璃井。\r\n吾家语味嚼枯硬，醉饱回来双眼冷。\r\n云水明明得自由，六门事外谁关屏。"
        },
        {
            "title": "禅人并化主写真求赞",
            "content": "湛乎性源，游乎度门。\r\n动静出碍，方圆不痕。\r\n寒木得春晚，雪窗亡夜昏。\r\n通塞也虚离实坎，变化也连乾断坤。\r\n六和合而无功兮脱略三千之界，万差别而有据兮齐承一点之恩。"
        },
        {
            "title": "禅人并化主写真求赞",
            "content": "一切相空，其后之心。\r\n一切心空，其后之相。\r\n幽谷云生，寒潭月上。\r\n应因缘平定二仪，了幻化森罗万像。\r\n恰恰不疑，如指诸掌。"
        },
        {
            "title": "禅人并化主写真求赞",
            "content": "性得渊源，穷通自然。\r\n潭寒龙蜕骨，松老鹤成仙。\r\n无心白云出岫，有应明月浮川。\r\n相逢借伴人间世，游戏尘尘三昧缘。"
        },
        {
            "title": "与法上人南谷过黄氏居",
            "content": "乱石深云寻野泉，老侬怪我地行仙。\r\n钟情山水醇於酒，今夜竹床成醉眠。"
        },
        {
            "title": "禅人并化主写真求赞",
            "content": "渊默元成，至虚不盈。\r\n体天地之含光，十方昭彻；用阴阳之变态，\r\n万像崝嵘。百战瘢知风雨信，\r\n垂头兀兀老升平。"
        },
        {
            "title": "嵩山老人告行作六偈送之",
            "content": "嘤嘤鸟鸣如客情，行行柳眼向人青。\r\n投心旧友春成物，汲水前溪月下瓶。"
        },
        {
            "title": "送仝座主归上党",
            "content": "月兔含清欲喷霜，客怀陈习作归翔。\r\n虽云扫尽名言垢，我笑熏成知见香。\r\n聚石为徒头易点，悟空能讲义难量。\r\n到家握麈随宜说，莫对余机挥界方。"
        },
        {
            "title": "送缘上人持钵",
            "content": "缘丐人间一锡飞，苍岩烟腻雪初晞。\r\n风丝未许闹禅眼，云锦将看落化机。\r\n自勉丛林供食钵，谁嫌尘土翳征衣。\r\n归来僧饱上方饭，相伴春山歌采薇。"
        },
        {
            "title": "偈颂二百零五首",
            "content": "露，超宗越祖。\r\n人言渠爇返魂香，我道伊挝涂毒鼓。\r\n苦苦，更若咬文嚼字，\r\n规行矩步。上唱下随，\r\n前瞻后顾。张三裹帽新有钱，\r\n富汉不是恁麽做。"
        },
        {
            "title": "禅人并化主写真求赞",
            "content": "锁口而禅，篾腹而饿。\r\n透出劫空心相微，不见秋毫身量大。\r\n法憙为食，法空为座。\r\n毗耶门户打开，少室家风觑破。\r\n言满天下兮，而无口过。"
        },
        {
            "title": "齐上人发心知罗汉堂求颂",
            "content": "修结僧缘清净因，青油白茗与乌薪。\r\n庞眉五百圣尊者，行脚一千吾上人。\r\n云屋芳资开菡萏，地炉暖气卧麒麟。\r\n睡魔不至蒲禅稳，自照光明默默神。"
        },
        {
            "title": "举侍者求颂",
            "content": "秋风濯烦骨，日日觉清省。\r\n相与事枯禅，所养饱正命。\r\n老蟾浴星河，魂魄明耿耿。\r\n真味入谁肠，但知百念冷。"
        },
        {
            "title": "禅人写真求赞",
            "content": "只个家风，穷而却通。\r\n於其间内绍外绍，在里许转功借功。\r\n至游而默，妙用而冲。\r\n气温温而春活，心湛湛而秋空。\r\n相随来也兮，头头契同。"
        },
        {
            "title": "偈颂二百零五首",
            "content": "眼里拈却翳，空中那有华。\r\n路不拾遗君子事，民无侵扰玉平家。"
        },
        {
            "title": "偈颂二百零五首",
            "content": "不可得一，不可得异，\r\n我如是也彼如是。两茎眉现燄光身，\r\n百草头扬祖师意。归云谁使就青山，\r\n落华自得随流水。"
        },
        {
            "title": "偈颂七十八首",
            "content": "五九四十五，春风吹断前山雨。\r\n行云归去复何心，转背飘然无觅处。\r\n无觅处，知不知，\r\n坐断十方还是谁。东弗于代郁单越，\r\n西瞿耶尼阎浮提。"
        },
        {
            "title": "偈十首",
            "content": "心是根，法是尘，\r\n两种犹如镜上痕。尘垢尽时光始现，\r\n心法双忘性即真。"
        },
        {
            "title": "偈颂二百零五首",
            "content": "须知风动心摇树，果见云生性起尘。\r\n雨霖霖兮日杲杲，点头弥勒解分身。"
        },
        {
            "title": "禅人并化主写真求赞",
            "content": "本来无物，当处出生。\r\n白毵毵之头发，乌律律之眼睛。\r\n谁敢居尊宿，僧相奉老成。\r\n现威仪，住灭定。\r\n随影响，放光明。\r\n玳瑁海深难寻含月之蚌，珊瑚林没谁见{左马右展}潮之鲸。"
        },
        {
            "title": "禅人并化主写真求赞",
            "content": "身兮芭蕉，口兮葛藤。\r\n雪乞人天饭，光传佛祖灯。\r\n机活作春像，念冷摩风棱。\r\n金针玉线兮，谁我绳绳。"
        },
        {
            "title": "清上人持钵求颂",
            "content": "苕霅溪头柳眼青，食时持钵众香城。\r\n诸邻定怪颠毛白，久客自怜心境清。\r\n重念雪寒亲麈语，无忘水暖走鸥盟。\r\n饱丛林汉深相悉，笋蕨春山次第生。"
        },
        {
            "title": "偈颂二百零五首",
            "content": "父母所生眼，悉见三千界，\r\n拈却案山谁我碍。直饶全象无全牛，\r\n未免依前还碍塞。衲僧家真庆快。\r\n物我虚空，混成一块。\r\n更於何处著根尘，只个堂堂观自在。"
        },
        {
            "title": "偈颂七十八首",
            "content": "心不能缘，口不能议。\r\n直须退步荷担，切忌当头触讳。\r\n风月寒清古渡头，夜船拨转琉璃地。"
        },
        {
            "title": "禅人写真求赞",
            "content": "画得几成，精神许清。\r\n秋高月转，天淡河横。\r\n出家如有以，处世似无情。\r\n而今闹里相将去，拨动眉毛眼更明。"
        },
        {
            "title": "恭鉴二禅人干浴镬求颂",
            "content": "范金为镬沸兰津，分付楞严会上宾。\r\n妙触宣明渠具眼，纤尘不受我通身。\r\n投谐冷暖浑忘水，迎合温和似得春。\r\n炉鞴相催成底器，量吞云梦可斯人。"
        },
        {
            "title": "禅人并化主写真求赞",
            "content": "垂老之姿，须发如丝。\r\n渊默之味，耳口无疵。\r\n秋高河影阔，露冷月行迟。\r\n答呼若谷神之应，对事得珠色之随。"
        },
        {
            "title": "偈颂二百零五首",
            "content": "百城游遍，遍诣文殊。\r\n不见其身，唯摩其顶。\r\n老眼就看青嶂骨，败鞋行到白云根。"
        },
        {
            "title": "禅人并化主写真求赞",
            "content": "默默神澄，棱棱气清。\r\n河汉之月耿耿而不夜，蒹葭之风凄凄而有声。\r\n相逢便说无生话，万像森罗作证明。"
        },
        {
            "title": "嵩山老人告行作六偈送之",
            "content": "挽衣苦怪不我住，怀事乞成今乃时。\r\n雷动定知开蛰户，春寒无要勒华枝。"
        },
        {
            "title": "颂古一百则",
            "content": "清白门庭四绝邻，长年关扫不容尘。\r\n光明转处倾残月，爻象分时却建寅。\r\n新满孝，便逢春，醉步狂歌任堕巾。\r\n散发夷犹谁管系，太平无事酒颠人。"
        },
        {
            "title": "荣上人发心知罗汉堂办茶油事乞颂",
            "content": "这开梦觉底因缘，佛佛心同亡后先。\r\n一点灵明三世外，十分妙净万机前。\r\n琢磨自得丛林下，游戏何妨百草颠。\r\n尘刹纵横俱化事，起家人只夺空拳。"
        },
        {
            "title": "禅人并化主写真求赞",
            "content": "智须转色，净还发光。\r\n活眼唯自照，喜眉为谁扬。\r\n巍巍堂堂，炜炜煌煌，\r\n莫道侬家兮触事面墙。"
        },
        {
            "title": "颂古一百则",
            "content": "老觉情多念子孙，而今惭愧起家门。\r\n是须记取南山语，镂骨铭肌共报恩。"
        },
        {
            "title": "禅人并化主写真求赞",
            "content": "缄默之妙，本光自照。\r\n鉴物之真，眼里有筋。\r\n出气之快，鼻头有窍。\r\n见道之根，德象之要。\r\n处处相应兮，不余不少。"
        },
        {
            "title": "寄石湫童知县",
            "content": "溪头茅屋远追陶，斗米而今懒折腰。\r\n汉水丈人甘抱瓮，箕山居士厌鸣瓢。\r\n心秋霁月夜相照，鬓雪温风吹不消。\r\n身世曲肱分付梦，蘧随蝴蝶到华条。"
        },
        {
            "title": "禅人并化主写真求赞",
            "content": "山覆雪兮一颠白，水深秋兮两眼青。\r\n卦爻初作象，皮骨自成形。\r\n混沌已前之朴，阴阳未判之灵。\r\n道传不出世佛，义备勿开题经。\r\n应兮云月，用也雷霆。\r\n有守而涵海镇岳，无羁而断梗流萍。"
        },
        {
            "title": "禅人并化主写真求赞",
            "content": "月犀得晕，雾豹养文。\r\n有通有变，或合或分。\r\n夜寒河濯斗，山润石生云。\r\n妙湛体前明历历，从交天下乐忻忻。"
        },
        {
            "title": "偈颂二百零五首",
            "content": "一头白发几回春，方信闲身似痴人。\r\n直下放教平稳去，更将何法作根尘。\r\n法无根尘，心无向背。\r\n心无向背，道合自然。\r\n道合自然也，日日好日，\r\n年年好年。东君刀尺裁华木，\r\n付与过头杖子禅。"
        },
        {
            "title": "禅人并化主写真求赞",
            "content": "拄杖倚床，默而成章。\r\n夜月通犀角，秋空没雁行。\r\n清写芭蕉雪，秀盛芙蓉霜。\r\n青原价问卢陵米，会有知音句厮当。"
        },
        {
            "title": "偈颂二百零五首",
            "content": "耳应声而无响，眼有照而亡缘，\r\n旷劫清规里许圆。生死死生不到处，\r\n云磨秋色水连天。"
        },
        {
            "title": "颂古一百则",
            "content": "壮志棱棱鬓未秋，男儿不愤不封侯。\r\n翻思清白传家客，洗耳溪头不饮牛。"
        },
        {
            "title": "即觉庵子中居士来访妙峰之西既去作六言五首",
            "content": "归来三径春草，梦卧一团雨蓑。\r\n白发暗移玉烛，昏窗净洗金波。\r\n\r\n【注释】：【原题】：\r\n即觉庵子中居士来访妙峰之西既去作六言五首送之"
        },
        {
            "title": "禅人并化主写真求赞",
            "content": "颠毛如许白，面孔较些肥。\r\n寒松偃蹇兮雪在顶，枯山癯瘠兮春添衣。\r\n据床握杖，雷吼电飞。\r\n光痕已露也，是谁见几。"
        },
        {
            "title": "颂古一百则",
            "content": "末后句，会也无，德山父子太含胡。\r\n座中亦有江南客，莫向人前唱鹧鸪。"
        },
        {
            "title": "禅人并化主写真求赞",
            "content": "净智而昭昭，体空而寥寥。\r\n天心河淡月欲下，松顶雪寒春未消。\r\n三世迁流兮弹指可断，万年长久兮一念全超。\r\n恁麽来也，顺风上潮。"
        },
        {
            "title": "仙上人出丐求颂",
            "content": "缀钵持来勇入廛，家家行结胜因缘。\r\n三千界重慈悲佛，五百生称忍辱仙。\r\n芳濯丛林春冉冉，明随流水月娟娟。\r\n饱参事与千僧供，洗足蒲团枯木禅。"
        },
        {
            "title": "偈十首",
            "content": "万像之中独露身，唯人自肯乃方亲。\r\n昔年谬向途中觅，今日观来火里冰。"
        },
        {
            "title": "禅人并化主写真求赞",
            "content": "痴钝之师，枯槁之姿。\r\n鼻寒垂涕，眼老生黐。\r\n玉怀石而矩，珠养蚌而规。\r\n长短华枝春次第，东西波棹月相随。"
        },
        {
            "title": "次韵真歇和尚圆觉经颂一十四首·贤善首菩萨",
            "content": "陀罗尼句觉皇宣，一略闻名胜施缘。\r\n端见髓心相付嘱，莫将耳口作流传。\r\n顿机做处天飞电，大器任时海纳川。\r\n不是老婆情分切，肯留文字破尼乾。\r\n\r\n【注释】：【原题】：\r\n次韵真歇和尚圆觉经颂一十四首·贤善首菩萨章"
        },
        {
            "title": "禅人并化主写真求赞",
            "content": "迹像而无，纯全而有，\r\n阴阳不测之神，生灭不到而寿。\r\n十方界聊现半身，三世佛不消一口。\r\n只个山形拄杖子，与君触处相随走。"
        },
        {
            "title": "禅人并化主写真求赞",
            "content": "年齿垂垂，须发丝丝。\r\n月寒无影树，春在未萌枝。\r\n得失折肱塞人马，输赢烂柯樵子棋。\r\n示现威仪而不起灭尽之定，不由心念而自然圆明之知。"
        },
        {
            "title": "景禅人求颂",
            "content": "混处还须转侧看，底时妙在一丝端。\r\n闲云卷雨秋空阔，明月流辉夜水寒。\r\n棹破波光华细碎，梦惊蓬晓影团圞。\r\n真机分应头头准，却出黄芦把钓竿。"
        },
        {
            "title": "禅人并化主写真求赞",
            "content": "枯木之春，蟠桃之辰。\r\n自然时节，不费精神。\r\n啐啄丹山之凤窟，游跃桃华之龙津。\r\n一机历历，三昧尘尘。\r\n眼中之物物中眼，身里出门门里身。"
        },
        {
            "title": "禅人并化主写真求赞",
            "content": "妙处难传，明明像先。\r\n光凝雪月，秋连水天。\r\n百亿分身随应事，更嫌何处不周旋。"
        },
        {
            "title": "禅人并化主写真求赞",
            "content": "心心绝缘，了了亡年。\r\n吞佛空三世，披经等大千。\r\n妙观智出碍，韶昼春无边。\r\n齐物竹床蝴蝶梦，双飞栩栩华风颠。"
        },
        {
            "title": "送智首座还乡",
            "content": "颠毛垂雪堕清贫，卧久风林梦转身。\r\n一境妙明还就父，六门虚应却来人。\r\n凉秋月兔流魂莹，湛水云龙蜕骨陈。\r\n家法儿孙须力振，此行未可腐宾宾。"
        },
        {
            "title": "小师慧果丐盐求颂",
            "content": "可中滋味欠些些，成就庐山笋蕨家。\r\n丐事子行黄苇渡，盟心人在白鸥沙。\r\n和羹户户俱煎卤，扫雪村村欲没靴。\r\n味及衲僧初偃月，圆通只个是生涯。"
        },
        {
            "title": "偈颂二百零五首",
            "content": "劫前机，肘后印，\r\n用而无痕，空而不尽。\r\n是谁造作大千，出自虚明方雨。\r\n你侬欲去泥瘢，匠石不悭斤运。"
        },
        {
            "title": "禅人写真求赞",
            "content": "枯坐清严，真宗剧谈。\r\n一明无异相，万化是同参。\r\n牛头转觉病懒，鸟喙不用华衔。\r\n甘分住山三束篾，等闲对客七斤衫。"
        },
        {
            "title": "颂古一百则",
            "content": "石霜一宗，亲传九峰。\r\n香烟脱去，正脉难通。\r\n月巢鹤作千年梦，雪屋人迷一色功。\r\n坐断十方犹点额，密移一步看飞龙。"
        },
        {
            "title": "禅人并化主写真求赞",
            "content": "须发垂白，面皮淡黄。\r\n茶醒睡眼，饭塞饥肠。\r\n情田闲自廓，心地净而光。\r\n云敛山川雨，月明河汉霜。\r\n门门得用亡机械，个事十成谁覆藏。"
        },
        {
            "title": "禅人写真求赞",
            "content": "气韵能清，眉目似笑。\r\n深深入大道之环，默默守群机之要。\r\n闹里随缘，虚中分照。\r\n用作家之钳鎚，与本分之草料。\r\n千毳相从兮，俱求参饱。"
        },
        {
            "title": "禅人并化主写真求赞",
            "content": "雪发霜髭，古岩阿师。\r\n坐寒空劫眼，机活用时眉。\r\n文殊靠倒维摩诘，帝释仰赞须菩提。\r\n如今喫饭下堂去，谁敢等闲欺石梯。"
        },
        {
            "title": "戚泽民从新正日供三僧求颂",
            "content": "君家炊饭办蔬薇，日供畦衣三阿师。\r\n海上浮杯登岸后，云间飞锡过门时。\r\n伊蒲塞作新香气，宾度卢迎老白眉。\r\n施受等心相称可，月随流水下春池。"
        },
        {
            "title": "颂古一百则",
            "content": "挫来机，总权柄。\r\n事有必行之威，国有不犯之令。\r\n宾尚奉而主骄，君忌谏而卧佞。\r\n底意岩头问德山，一抬一搦看心行。"
        },
        {
            "title": "禅人并化主写真求赞",
            "content": "石上足蟠，人间念乾。\r\n秋生眼角，喜入眉端。\r\n丘壑之身心磈磊，丛林之肝胆衰残。\r\n澗月依稀，夜霜濯磨而气韵清白；岩松偃蹇，\r\n朔雪湔洗而精神翠寒。行脚屦败，\r\n住山篾宽。点著破灶堕，\r\n呼回倒刹竿。光阴催促三眠茧，\r\n风雨扪摩百战瘢。影像受鉴，\r\n音声度垣。寂默髑髅眼，\r\n光明赤肉团。云锦舒春兮华容光燄，\r\n潮雷卷雪兮海口波澜。挂拂之喝，\r\n拄杖之窜。胡饼馒头有变通而绍祖供职，\r\n莲华荷叶没科臼而说禅判宦。相随学步，\r\n莫似邯郸。"
        },
        {
            "title": "偈颂二百零五首",
            "content": "九重尊贵位中人，灿灿星图拱北辰。\r\n活计四时调玉烛，家风万世运金轮。\r\n区分群象布淳化，囊括二仪怀至仁。\r\n算数不能穷寿量，南山苍翠镇长春。"
        },
        {
            "title": "偈颂二百零五首",
            "content": "开炉岁岁是今朝，暖气潜通称我曹。\r\n可惜丹霞烧木佛，翻令院主堕眉毛。"
        },
        {
            "title": "雨夜宿龙门晓登灵光台礼佛眼塔",
            "content": "一跃龙门适旧怀，棱棱浪级向人开。\r\n洗尘云阵浇华雨，借力天衢破蛰雷。\r\n略彴驾溪桃水满，浮屠瘞骨玉山颓。\r\n欲知佛眼无遮障，须到灵光不夜台。"
        },
        {
            "title": "颂古一百则",
            "content": "岸眉横雪，河目含秋。\r\n海口鼓浪，航舌驾流。\r\n拨乱之手，太平之筹。\r\n老赵州，老赵州，\r\n搅搅丛林卒未休。徒费工夫也造车合辙，\r\n本无伎俩也塞壑填沟。"
        },
        {
            "title": "借借不借借",
            "content": "识尽甘辛百草头，鼻无牵纆得优游。\r\n不知有去成知有，始信南泉唤作牛。"
        },
        {
            "title": "化上人持钵乞颂",
            "content": "化事而今尽付君，归来还我验儿孙。\r\n诸尘正受盛於钵，一句含胡覆却盆。\r\n别处见人知雪岭，自家喫饭识云门。\r\n底心肯负檀那力，开发真机报施恩。"
        },
        {
            "title": "禅人并化主写真求赞",
            "content": "尘净无余，体明而虚。\r\n秋高夜永，河阔星疏。\r\n宛转兼而到，偏圆卷复舒。\r\n媚川果若珠含蚌，应物何妨井觑驴。"
        },
        {
            "title": "禅人并化主写真求赞",
            "content": "眉眼分明，风柳柔青。\r\n心胆纯一，野华吐赤。\r\n了无物碍自由人，还得观音妙智力。\r\n连城不割谁肯休，相如却夺秦王璧。"
        },
        {
            "title": "禅人并化主写真求赞",
            "content": "身心山野，面目草灰。\r\n默说一句，明暗全该。\r\n机流电天上之火，动发阳地中之雷。\r\n变化穷通有许事，向道俱从恁麽来。"
        },
        {
            "title": "禅人写真求赞",
            "content": "器宇潭潭，风骨岩岩。\r\n云梦之气吞八九，嵩少之道落二三。\r\n守一爻生成之机纽，秉诸祖烹锻之鎚钳。\r\n捏聚放行也肖岳蓄而海涵。"
        },
        {
            "title": "应禅人开田求颂",
            "content": "飘飘捉杖出烟萝，行丐身心遽许多。\r\n针鼻细中投玉线，机头密处度金梭。\r\n应缘片片云成雨，分照团团月在波。\r\n底意周旋便回首，旧巢寒卧雪林柯。"
        },
        {
            "title": "禅人并化主写真求赞",
            "content": "寒雪覆颠，闲云拥肩。\r\n动随尔后，静住其前。\r\n百草头边老僧句，千华台上古佛禅。\r\n法法出碍，心心密传。\r\n百战之疮兮风雨瘢痒，九野之耕兮泥水领穿。"
        },
        {
            "title": "偈颂二百零五首",
            "content": "五月五日天中节，百草头上看生杀。\r\n甘草黄连自苦甜，人参附子分寒热。\r\n薰莸难昧双垂爪，滋味那瞒初偃月。\r\n圆明了知心念閒，摩诃迦叶能分别。"
        },
        {
            "title": "过虎头岩",
            "content": "空岩俨若虎头苍，云腻岩前草木光。\r\n竹吐锦萌春雨饱，松含黄粉野吹香。\r\n石床蟠足散征倦，道境洗心聊坐忘。\r\n投饭上方兰若去，未能痴学顾长康。"
        },
        {
            "title": "偈颂二百零五首",
            "content": "水不洗水，金不博金。\r\n眼不见眼，心不用心。\r\n不堕根境识，那涉去来今。\r\n迷里忽然逢达磨，何曾特地作丛林。"
        },
        {
            "title": "乌巨光长老写真求赞",
            "content": "骨寒气羸，顶雪颔丝。\r\n牛首之懒，虎头之痴。\r\n兀兀逃禅处，空空选佛时。\r\n九万鹏风扶羊角，千年兔月卧蛾眉。\r\n门门幻起，尘尘智随。\r\n蝴蝶梦游兮庄生齐物，桃华眼冷兮灵云不疑。\r\n初无棱缝，浑莫鍼锥。\r\n巴陵曾对吹毛剑，珊瑚撑月夜枝枝。"
        },
        {
            "title": "偈颂二百零五首",
            "content": "一日不作，一日不食，\r\n歇者无心穫者力。分明只个是家风，\r\n会得种田博饭喫。"
        },
        {
            "title": "四宾主·宾中宾",
            "content": "平生心事结眉头，满面风埃鬓已秋。\r\n大底出门无伎术，奈何今日路贫愁。"
        },
        {
            "title": "泐潭云庵偶作",
            "content": "曦色云庵半堵红，霜林初暖鸟啼风。\r\n下知人在萝窗里，瞑目炉薰百虑空。"
        },
        {
            "title": "偈颂七十八首",
            "content": "佛病法病，佛药法药。\r\n本色衲僧，俱不染著。\r\n遇饭开口，要行移脚。\r\n自是现成，谁能造作。\r\n言满天下无口过，行满天下无怨恶。"
        },
        {
            "title": "嵩山老人告行作六偈送之",
            "content": "应缘分影来池月，游世无心出岫云。\r\n适意归来尖屋底，蔬畦还与力鉏勤。"
        },
        {
            "title": "颂古一百则",
            "content": "一唤回头识我不，依俙萝月又成钩。\r\n千金之子才流落，漠漠涂穷有许愁。"
        },
        {
            "title": "颂古二十一首",
            "content": "我这鎌子用得快，当时三十文钱买。\r\n南泉门下路歧通，寄语行人著精彩。"
        },
        {
            "title": "禅人并化主写真求赞",
            "content": "披风兮崇丘，玩月兮方舟。\r\n一身不羁兮太平时节，八纮无碍兮清白谁俦。"
        },
        {
            "title": "四宾主·宾中主",
            "content": "不恋经商利万金，晚来古路问家音。\r\n分明得报尊亲健，争奈难平喜惧心。"
        },
        {
            "title": "光孝恭长老写师像求赞",
            "content": "问者不亲，传者不真。\r\n默成之性，空照而神。\r\n湛存而无像，幽灵而绝邻。\r\n赫炉冶而铸其器，吹风烟而造其春。\r\n建立诸幻，发明至淳。\r\n匠手之挥斤刃利，蝇泥之去鼻端尘。\r\n其斲有信，其受难人。\r\n偃蹇之松兮独扶疏於雪试，臲卼之石兮几破碎於雷瞋。"
        },
        {
            "title": "偈颂二百零五首",
            "content": "唯只一真心，三缘坐断谁升沉。\r\n遂成十法界，六道轮回自障碍。\r\n不见一法即如来，方得名为观自在。\r\n见怪不怪，其怪自坏。\r\n灵从何来，圣亦何在。\r\n拄杖敲时灶堕摧，一片虚明绝中外。"
        },
        {
            "title": "时司理求颂",
            "content": "净磨心鉴绝游尘，本际灵明自照神。\r\n个里机回圆历历，化分百亿大千身。"
        },
        {
            "title": "斜川道上望庐山三绝",
            "content": "真味酣心倚瘦筇，萧骚风啸一蹊松。\r\n无人共语圆通境，笑看云吞石耳峰。"
        },
        {
            "title": "宣和甲辰岁开十日予欲束衣随淮水东下锦官常",
            "content": "蔬肠那著一星愁，但觉春眠粥似稠。\r\n梦外寻盟何处是，荻洲稚子绿排头。\r\n\r\n【注释】：【原题】：\r\n宣和甲辰岁开十日予欲束衣随淮水东下锦官常禅人且合掌请语因留三绝"
        },
        {
            "title": "颂古一百则",
            "content": "草漫漫，门里门外君自看。\r\n荆棘林中下脚易，夜明帘外转身难。\r\n看看，几何般。\r\n且随老木同寒瘠，将逐春风入烧瘢。"
        },
        {
            "title": "小师智临禅客写真求赞",
            "content": "云石雪松，岁寒之友从；晓月霜钟，\r\n清白之音容。自乐也村歌社舞，\r\n平怀也牧笛归农。暴雨卒风，\r\n潜神堂而避阵；吼雷掣电，战禅席而交锋。\r\n十分闲暇，一等疏慵。\r\n青山白云之去就，浮萍流水之行踪。\r\n披雾变文豹，吟云蜕骨龙。\r\n身老艺孤兮难其授子，智齐德半兮未可传宗。"
        },
        {
            "title": "禅人并化主写真求赞",
            "content": "眉目十分，精神一段。\r\n岩高释迟，木老春来缓。\r\n古涧明月宾，青山白云伴。\r\n借光何处不分身，刹刹尘尘谁解唤。"
        },
        {
            "title": "偈颂二百零五首",
            "content": "生灭夤缘不著人，一年才尽又逢春。\r\n森罗借得为他用，法界浑仓是我身。\r\n不受杂毒，自然纯真。\r\n拈却千差亡彼此，打成一片没根尘。"
        },
        {
            "title": "送仝座主归上党",
            "content": "觉海长鲸作蜕翔，青天端以背磨光。\r\n胸中浩浩吞云梦，眉际津津秀太行。\r\n静榻每来成友语，孤筇它往咽人肠。\r\n后将访我先传雁，为薙别来三径荒。"
        },
        {
            "title": "王观察求颂",
            "content": "廓虚深净里头看，一点至灵珠走盘。\r\n默默通身明有眼，尘尘分应妙无瘢。\r\n江湖浩浩月随溜，华木欣欣春入端。\r\n变化鲲鹏是时节，便乘羊角作风抟。"
        },
        {
            "title": "送嵩上人住庵",
            "content": "烧痕笋蕨富登春，谁解看承庵内人。\r\n天供毕华功未尽，龙吟枯木病难泯。\r\n夜禅终作寒蝉蜕，昼卧何妨倦鸟伸。\r\n后日重来勘诸祖，阿谁钩上赤梢鳞。"
        },
        {
            "title": "偈颂七十八首",
            "content": "脱去还如鸟出笼，水云将与旧来同。\r\n依俙似曲才堪听，又被风吹别调中。"
        },
        {
            "title": "禅人并化主写真求赞",
            "content": "非思量处，无住而住，\r\n离名象时，不为而为。\r\n香象定中渡，寒蟾照复移。\r\n世间了了虚空相，人事丛丛混沌眉。\r\n饱参底句如何举，饭罢摩挲篾肚皮。"
        },
        {
            "title": "偈颂二百零五首",
            "content": "十方法侣共安居，云月身心照处虚。\r\n转侧芦汀飞鹤鹭，亡机林壑混樵渔。\r\n瘢痕若尽光无际，丝糁才萌念有余。\r\n廊下相逢休放喝，且容兴化撒珍珠。"
        },
        {
            "title": "偈颂二百零五首",
            "content": "一月雨，半夏凉，蒲团禅板坐相当。\r\n泥牛踏破澄潭月，光影芒芒夜未央。"
        },
        {
            "title": "偈颂二百零五首",
            "content": "春云堆絮，春雨散丝，\r\n华开笑口柳申眉。翻紫燕，\r\n嚼黄鹂，声色丛中有路歧。\r\n家风鼻孔相摩触，不独观音大士知。"
        },
        {
            "title": "偈颂二百零五首",
            "content": "柳线垂金莺语滑，华棚张锦蝶飞忙。\r\n见闻里许通消息，谁得先生点铁方。"
        },
        {
            "title": "大宁悟长老写师像求赞",
            "content": "眼睛活，髑髅乾，\r\n妙在离微转处看。鱼潜水而秋痕愈碧，\r\n鹤卧松而月梦犹寒。应呼之神居谷，\r\n随色之珠走盘。影响黏谁眉得用，\r\n斲泥余地鼻无漫。"
        },
        {
            "title": "浮舟之昌国谒韩克明知县",
            "content": "南风帆腹饱，半夜渡沧津。\r\n鲸海漾新月，仙山寻故人。\r\n浪寒千里雪，烟暖十洲春。\r\n来就昌黎语，良惭我效颦。"
        },
        {
            "title": "禅人并化主写真求赞",
            "content": "玉烛静调天事业，薰风披拂水文章。\r\n诸尘三昧，分身十方。"
        },
        {
            "title": "禅人并化主写真求赞",
            "content": "了了智空，闲闲色融。\r\n髑髅常干世界，鼻孔摩触家风。\r\n湛湛河源翡翠碧，团团海日珊瑚红。"
        },
        {
            "title": "偈颂二百零五首",
            "content": "孤筇长作水云游，底事而今嗾下休。\r\n一点破幽明历历，十分合体冷湫湫。\r\n暗中须透金针穴，转处还藏玉线头。\r\n劫外家风兹日辨，渠侬真与我侬俦。"
        },
        {
            "title": "禅人并化主写真求赞",
            "content": "眼深眉长，口阔面黄。\r\n秋月破夜色，古澗含秋光。\r\n念萌自得出没像，功转不落偏正方。\r\n拈起能来应机用，者回触处露堂堂。"
        },
        {
            "title": "偈颂七十八首",
            "content": "吾家种草古今难，针鼻才分度线端。\r\n混处相期君把手，到时不与汝同盘。\r\n却来大用纵横是，向去全功转侧看。\r\n底事要凭师印可。轮回生死不相干。"
        },
        {
            "title": "圆禅者求颂",
            "content": "枯歇身心百不思，湛圆自照劫空时。\r\n妙明智鉴那留垢，虚廓灵机未度丝。\r\n的的髑髅看活眼，堂堂尘刹用閒眉。\r\n是须恁麽承当去，鼻孔累垂识祖师。"
        },
        {
            "title": "禅人并化主写真求赞",
            "content": "是真是假，谁和描画。\r\n似我似谁，莫入思惟。\r\n地方成矩，天圆自规。\r\n三界更无些法剩，一身还与十方宜。"
        },
        {
            "title": "偈颂二百零五首",
            "content": "今朝腊月二十五，衲僧一曲和云门。\r\n谁将节奏乱孔窍，不到瘢痕伤斧斤。\r\n舌无骨，眼有筋，\r\n方见韶阳老子能。拍拍元来浑是令，\r\n哩鸣啰了逻鸣棱。"
        },
        {
            "title": "禅人写真求赞",
            "content": "白云之身，寒月之心。\r\n性灵麋鹿，气韵山林。\r\n不堕两头兮匪明匪暗，全超三际兮谁古谁今。"
        },
        {
            "title": "颂古一百则",
            "content": "饵云钩月钓清津，年老心孤未得鳞。\r\n一曲离骚归去后，汨罗江上独醒人。"
        },
        {
            "title": "偈颂七十八首",
            "content": "一不是，二不成。\r\n介然独立，法尔双行。\r\n柳线渐摇风力嫩，草针齐上烧痕青。\r\n一点灵光普天地，更嫌何处不分明。\r\n閒里摸著鼻孔，忙时换却眼睛。"
        },
        {
            "title": "禅人并化主写真求赞",
            "content": "心心无住，了了有据。\r\n河汉横秋，斗柄濡露。\r\n须菩提坐禅，憍尸迦雨华。\r\n蚌含明月兔怀胎，勘破少林传底句。"
        },
        {
            "title": "访杨才叔不遇留偈斋舍",
            "content": "呼筇起寂下云居，寒麓回春寻友于。\r\n烟染草芒三径暗，雪晞麦脚一鉏濡。\r\n欲求真语涤尘想，那畏峭风生粟肤。\r\n不见诗郎归怅怏，清癯时对石菖蒲。"
        },
        {
            "title": "一禅人化盐求颂",
            "content": "泥沙淘洗浪煎乾，一片照人冰雪寒。\r\n意得试莲浮卤力，默知随箸入蔬盘。\r\n万家婉婉能相助，众口调和信不难。\r\n无像有神聊勘过，圆通眼在舌头端。"
        },
        {
            "title": "禅人并化主写真求赞",
            "content": "白发半山雪，青瞳两眼秋，\r\n的的环中意，绵绵方外游。\r\n虚空说法何须口，万像森罗自点头。"
        },
        {
            "title": "邻月堂求颂",
            "content": "畦衣我是出尘人，卜筑高堂与月邻。\r\n床上金刀香剪佳，箧中玉斧冷修轮。\r\n寒癯破梦无嫌病，清白传家不愧贫。\r\n门外潮平船著棹，点头老兔静分身。"
        },
        {
            "title": "禅人并化主写真求赞",
            "content": "兀兀心传，了了忘缘。\r\n叶零白露，云散青天。\r\n玉毂兔推而洗开夜色，银笼鹤出而飞度寒烟。\r\n借功明位，借伴入廛。\r\n应无爽而理之平等，用不勤而道之自然。\r\n相逢识者，便与开拳。"
        },
        {
            "title": "偈颂七十八首",
            "content": "藏身须要无踪迹，碧眼胡僧难辨白。\r\n没踪迹处莫藏身，门门廓达了诸尘。\r\n独来将谓无俦侣，闹里忽然逢故人。\r\n柳线含金犹畏冷，梅花破雪已成春。\r\n阿侬千里通身是，善应无方处处真。"
        },
        {
            "title": "偈颂二百零五首",
            "content": "清彻性空水，圆明净智身。\r\n个中不洗体，直下了无尘。\r\n有成佛，有降神。\r\n有彼岸，有迷律。\r\n哆哆和和此其始，胶胶缀缀此其因。\r\n底时节，释迦文，\r\n恶水蓦头浇莫嗔。何须念彼观音力，\r\n自然还著於本人。"
        },
        {
            "title": "偈颂二百零五首",
            "content": "寻常撞搕，当面讳却。\r\n可怜傅大师，处处失楼阁。"
        },
        {
            "title": "颂古一百则",
            "content": "第二头分悟破迷，快须攃手舍筌蹄。\r\n功兮未尽成骈拇，智也难知觉噬脐。\r\n兔老冰盘秋露泣，乌寒玉树晓风凄。\r\n持来大仰辨真假，痕玷浑无贵白珪。"
        },
        {
            "title": "禅人并化主写真求赞",
            "content": "坐曲木床，握乌藤杖。\r\n铸佛祖之楷模，活丛林之气像。\r\n你莫来虎口撩须，谁更敢蛇头揩痒。"
        },
        {
            "title": "禅人并化主写真求赞",
            "content": "老境侵寻，衰残到今。\r\n霜须雪发春犹浅，壑眼岩眉秋更深。"
        },
        {
            "title": "禅人并化主写真求赞",
            "content": "炯炯寒瞳，丝丝衰鬓。\r\n丘壑之姿，烟霞之韵。\r\n据坐而心空，森罗而海印。\r\n中虚也乾而成离，内动也艮而变震。\r\n云行而用闲，电掣而机迅。\r\n狤獠人不惹尘埃，黄梅祖亲传屈眴。"
        },
        {
            "title": "过般若庵",
            "content": "重轩瘦立曲栏头，岛屿青微冷枕流。\r\n望眼解随沙水转，赏心真与岸云浮。\r\n平分野色连延屋，点破江光相趁舟。\r\n般若空宗深得义，森罗元不碍人休。"
        },
        {
            "title": "偈颂二百零五首",
            "content": "闻说英雄苦战争，四方歧路自难行。\r\n而今踏著长安道，始信家邦久太平。"
        },
        {
            "title": "礼三祖智鉴禅师塔",
            "content": "道无拣择，水深山嶷。\r\n祖无出没，月寒天碧。\r\n不萌枝上觉华春，无影树头灵鸟宅。\r\n天柱巍峩兮星河泻清，石牛哮吼兮洞云生白。"
        },
        {
            "title": "禅人并化主写真求赞",
            "content": "影之神，物之春。\r\n莺喉颊之滑滑，柳眉目之津津。\r\n蜂股华须粉，蜡脾蜜酿醇。\r\n等闲谛了游戏事，端的还如幻化人。"
        },
        {
            "title": "禅人并化主写真求赞",
            "content": "眸子射人，秋涧之津。\r\n颠毛衰白，霜松之晨。\r\n赤湖之林，潮涨而长鲸{左马右展}浪；丹桂之影，\r\n月寒而老兔推轮。"
        },
        {
            "title": "颂古一百则",
            "content": "不入世，未循缘，劫壶空处有家传。\r\n白苹风细秋江暮，古岸船归一带烟。"
        },
        {
            "title": "禅人并化主写真求赞",
            "content": "天童之师，顶雪颔丝。\r\n三篾住山计，孤藤横膝时。\r\n潭寒秋到早，空阔月行迟。\r\n提起宗家无字印，门门何处不相宜。"
        },
        {
            "title": "禅人并化主写真求赞",
            "content": "眉目岩岩，身心静恬。\r\n万机自息，一默谁参。\r\n虚空兮霁云卷谷，清白兮夜月濯潭。\r\n春入丛林兮谩道化工百亿，神游浩劫兮底意真超二三。"
        },
        {
            "title": "汤寿乡察推写真求赞",
            "content": "形仪潦倒，气貌寒槁。\r\n野云自閒，岩树谁老。\r\n性元静而妙存，体本真而空了。\r\n幻世应诸缘，荒田不拣草。\r\n风烟望断兮鸿影冥冥，天水相连兮秋容渺渺。"
        },
        {
            "title": "偈颂二百零五首",
            "content": "岁朝坐禅，万事自然。\r\n心心绝侍，佛佛现前。\r\n清白十分江上雪，谢郎满意钓渔船。"
        },
        {
            "title": "清潭荣长老写师像求赞",
            "content": "家山水兮，静忘处所。\r\n友鱼鸟兮，动忘尔汝。\r\n默默之得谁传，的的之宗自举。\r\n冰壶春未回，而痕垢无些；玉林月已上，\r\n而清光有许。湛存此个宗乘，\r\n肯坏人家男女。黄梅之钵笑夜偷，\r\n少室之衣疑浪与。方彻地区，\r\n圆该天宇。神发幽而空谷应呼，\r\n声出碍而霜钟忽杵。"
        },
        {
            "title": "禅人并化主写真求赞",
            "content": "天庭宽而祖宗光，地阁阔而儿孙昌。\r\n中间鼻孔自家底，出气通快浑不妨。\r\n坤六短，乾三长。\r\n饱丛林汉休雌黄，今年蚕食两叶桑。"
        },
        {
            "title": "偈颂七十八首",
            "content": "活计如今付旧人，版头疏久又还亲。\r\n星河月与长江混，渺渺清光一色匀。\r\n底时节，落功勋。\r\n卧稳须知却转身，转得了来相识麽，\r\n寒穷面觜黑皴皴。"
        },
        {
            "title": "禅人并化主写真求赞",
            "content": "清若松篁雪，虚明河汉秋。\r\n深心老节岁寒事，稳放胡床默默游。"
        },
        {
            "title": "颂古一百则",
            "content": "松直棘曲，鹤长凫短。\r\n羲皇世人，俱忘治乱。\r\n其安也潜鳞在渊，其逸也翔鸟脱绊。\r\n无何祖祢西来，里许得失相半。\r\n蓬随风而转空，船截流而到岸。\r\n个中灵利衲僧，看取清凉手段。"
        },
        {
            "title": "禅人写真求赞",
            "content": "秋生木老，水退沙隆。\r\n眉骨阴晴轻重，鼻筒子丑疏通。\r\n身心霁月，踪迹流蓬。\r\n默坐胡床兮不欲说黑道白，闲倚柱杖兮谁能画西指东。"
        },
        {
            "title": "礼大阳明安塔道中得句",
            "content": "佳处轸游念，芒鞋筇杖俱。\r\n溪寒卧虹饿，路暗垂雪腴。\r\n冈树鸠呼雨，田家鸡告晡。\r\n此心亮谁语，三绕石浮屠。"
        },
        {
            "title": "禅人写真求赞",
            "content": "春山似肥，春雪才晞。\r\n默中有句，用也无机。\r\n不来而来兮非三界之笼络，无住而住兮是二仪之范围。"
        },
        {
            "title": "偈颂二百零五首",
            "content": "鉴像谷神，云心月影。\r\n閒閒不宰於功，历历无私於应。\r\n莫问正偏，谁论动静。\r\n自方自圆，谁欠谁剩。\r\n能来异类中行，常处那伽大定。\r\n云水丛林自恣人，果如是也须相庆。"
        },
        {
            "title": "偈颂七十八首",
            "content": "习习春风，丝丝春雨。\r\n一等沾濡，十方周普。\r\n甘草得之甜，黄连得之苦。\r\n天意发丛林，檐声闹窗户。\r\n古德尝云已不迷，等闲教坏人男女。"
        },
        {
            "title": "偈颂七十八首",
            "content": "一点环中照极微，智无功处却存知。\r\n缘思净尽无余事，半夜星河斗柄垂。"
        },
        {
            "title": "禅人并化主写真求赞",
            "content": "赤肉凿窍，乾骨裹皮。\r\n自然无我，你道是谁。\r\n双瞳秋点点，两鬓雪丝丝。\r\n筇倚床头不去诸方行脚，口挂壁上欲学古人住持。\r\n渊默有句，真得无师。\r\n崖蜂春採薝蔔华，海鸟梦卧珊瑚枝。"
        },
        {
            "title": "浮舟下淮访龟山禅师",
            "content": "霜风猎猎扫平野，沙头蓁翳净如燖。\r\n淮津斜转龟山麓，云汉微分雁塔尖。\r\n篱落梅梢春点点，庭除松影月纤纤。\r\n禅家况是不羇友，问讯勤来想未嫌。"
        },
        {
            "title": "解兄之雪峰礼本师",
            "content": "南山去见雪峰师，古涧寒泉瞪目时。\r\n彻底无痕才识己，转身有路复名谁。\r\n子归父处那求顾，云向山来不待吹。\r\n西舍机鸣聊织锦，梭脐阴阴细飞丝。"
        },
        {
            "title": "月禅人出丐求颂",
            "content": "踏雪到人家，投机的不差。\r\n月魂通水脉，春信入梅华。\r\n去觅炊香许，来宽束篾些。\r\n上方分佛事，先我过毗耶。"
        },
        {
            "title": "禅人写真求赞",
            "content": "胡床小小身，握麈默而神。\r\n唤醒旷劫之梦，沥乾沧海之津。\r\n霁空摩尘，风月重轮。\r\n群机活活物中眼，一点英英华上春。"
        },
        {
            "title": "禅人并化主写真求赞",
            "content": "蒲寒柳衰，融懒顾痴。\r\n坐稳实逾劫，心空佛是谁。\r\n明而了妙，微而入离。\r\n天清河汉阔，零冷斗杓垂。\r\n借伴而来应供，分身在处成规。\r\n百草头边春浩荡，黄莺之语对华枝。"
        },
        {
            "title": "禅人写真求赞",
            "content": "古澗退潦，寒林著秋。\r\n山空云自在，水净月相投。\r\n向道底心非世用，更嫌何处不风流。"
        },
        {
            "title": "禅人并化主写真求赞",
            "content": "画者不相出脱。转见面皮丑恶。\r\n蜂採百华春不饥，兔饮长河夜不渴。\r\n无事而禅，待缘而作。\r\n一机一警谁与知，百发百中弦衔筈。"
        },
        {
            "title": "张汉乡写真求赞",
            "content": "顶覆白雪，眼横碧波。\r\n清霜濡斗柄，古壁挂龙梭。\r\n少林之华未老，曹溪之镜非磨。\r\n所得几何，家传不多。\r\n饱谙云水三条篾，钓尽江湖一片蓑。"
        },
        {
            "title": "禅人并化主写真求赞",
            "content": "瀛涵崧镇，深兮高兮。\r\n默默之得，类之不齐。\r\n一鼻直，两眉低。\r\n影像尔能半露，语言谁得全提。\r\n少林九年兮，痴坐凄凄。"
        },
        {
            "title": "偈颂七十八首",
            "content": "谁将活眼窥空劫，我道宗枝染浩春。\r\n头角峥嵘藏不得，青原门下有祥麟。"
        },
        {
            "title": "吴兴辩长老以达磨画像请赞",
            "content": "长芦驾浪，只履西归。\r\n求支那之法器，付屈眴之田衣。\r\n度九年之缄默，印二祖之灵知。\r\n海犀酣月而晕，寒乌带雪而飞。\r\n机前自得兮顶目四照，迷里相逢兮鼻头下垂。\r\n水著秋清兮湖光湛湛，山衔落日兮云锦辉浑。"
        },
        {
            "title": "颂古一百则",
            "content": "斫断老葛藤，打破狐窠窟。\r\n豹披雾而变文，龙乘雷而换骨。\r\n咄，起灭纷纷是何物。"
        },
        {
            "title": "偈颂二百零五首",
            "content": "无人接得渠，贵逼马相如。\r\n果来桥上也，记得柱头书。\r\n无人识得渠，棋局醉樵夫。\r\n回头斧柯烂，大海一成枯。"
        },
        {
            "title": "禅人并化主写真求赞",
            "content": "灵灵一物，名模不得。\r\n长鲸居沧海之渊，老兔卧明月之窟。\r\n已展不缩，拗直作曲。\r\n只麽赢时会也无，不须喝彩兮盘中双六。"
        },
        {
            "title": "禅人并化主写真求赞",
            "content": "暗而明，虚而盈。\r\n水天秋色共，月昼夜潮平。\r\n无在不在，无生不生。\r\n诸尘随起到，万化得纵横。\r\n默默大全兮壁挂闲口，堂堂正受兮谁黏恶名。"
        },
        {
            "title": "禅人并化主写真求赞",
            "content": "本无今有，觉空幻受。\r\n真相俨然兮威音之前，妙触出碍兮影响之后。\r\n功极而转身，说禅而借口。\r\n把住也洞水逆流，放行也曹山颠酒。"
        },
        {
            "title": "禅人并化主写真求赞",
            "content": "静以应繁，冲以待喧。\r\n骐骥之姿，千里之奔。\r\n云梦之量，八九之吞。\r\n斲轮之工兮拟谁授克家之学，抱瓮之朴兮将自灌丈人之园。"
        },
        {
            "title": "偈颂二百零五首",
            "content": "正昼热，深夜凉，\r\n冰壶谁复到中央。身心直许摩云月，\r\n脾肺都将洗雪霜。莫守一色处，\r\n莫坐万年床。玉人转侧机梭动，\r\n细辨里头偏正方。"
        },
        {
            "title": "偈十首",
            "content": "触目绝对待，万法无不在。\r\n是汝心不知，非汝心不会。\r\n不会无不会，不知无不知。\r\n只个不会知，殊特也大奇。"
        },
        {
            "title": "颂古二十一首",
            "content": "沩山水牯牛，禅人聚头咬。\r\n可怜负舂人，唤作岭南獠。"
        },
        {
            "title": "禅人并化主写真求赞",
            "content": "看看，气味历艰难。\r\n百城心胆老，三篾肚皮宽。\r\n秋晚长河淡，霜清北斗寒。\r\n哆哆和和兮休嫌冷语，点点闪闪兮定遭热谩。"
        },
        {
            "title": "禅人并化主写真求赞",
            "content": "默默湛存，昭昭元鉴。\r\n发用也连乾继坤，缘应也明离暗坎。"
        },
        {
            "title": "雨晴偶作示禅者",
            "content": "快雨快晴寒食近，峥嵘芳事趁佳辰。\r\n弄风柳絮疑成雪，满地榆钱买得春。\r\n雷吐英英茶爪露，暖班茁茁蕨拳伸。\r\n桃华眼闹随蝴蝶，谁似灵云识故人。"
        },
        {
            "title": "偈十首",
            "content": "一段光明亘古今，有无照破脱情尘。\r\n当头触著弥天过，退步承当特地新。\r\n紫极宫中鸟抱卵，银河浪里兔推轮。\r\n是须妙手携来用，百亿分身处处真。"
        },
        {
            "title": "禅人并化主写真求赞",
            "content": "雪拭晚晴，水受秋清。\r\n天空四壁，月冷三更。\r\n湛存而独立，定应而周行。\r\n二仪之道成且平，万像之印虚不盈。\r\n鸥鸟情閒机事外，夕阳沙上未寒盟。"
        },
        {
            "title": "禅人并化主写真求赞",
            "content": "据胡床，握麈柄。\r\n句中起倒，机头偏正。\r\n真得出思议，妙应亡眺听。\r\n彻二仪万象根源，识诸佛历代性命。\r\n曲直逆顺兮任纵任横，长短方圆兮何少何剩。"
        },
        {
            "title": "禅人并化主写真求赞",
            "content": "发白齿豁，鼻垂口阔。\r\n坐冷月依依，气清秋漠漠。\r\n离微出入门开，正偏往来机活。\r\n双碧耆婆眼有神，分明百草头边药。"
        },
        {
            "title": "禅人并化主写真求赞",
            "content": "额颅高，眼孔深。\r\n画工不识，谁是知音。\r\n江湖烂烂兮月还有魄，丘壑闲闲兮云自无心。\r\n几处相逢不会唤，蓑衣篛笠卖黄金。"
        },
        {
            "title": "禅人写真求赞",
            "content": "只者赤肉一块，说甚清奇古怪。\r\n平生懒似牛头，度世憨如布袋。\r\n不空而空，无在而在。\r\n法法唯心，尘尘三昧。\r\n问渠是假是真，两彩而今一赛。"
        },
        {
            "title": "颂古一百则",
            "content": "俱胝老子指头禅，三十年来用不残。\r\n信有道人方外术，了无俗物眼前看。\r\n所得甚简，施设弥宽，\r\n大千刹海饮毛端。鳞龙无限落谁手，\r\n珍重任公把钓竿。师复竖起一指云，\r\n看。"
        },
        {
            "title": "偈颂二百零五首",
            "content": "无事题取一首，我侬不落他人后。\r\n略略绰绰思大口，醇醇酽酽白家酒。\r\n醉中犹道未沾唇，被人问著还打手。\r\n不打手，三年一闰，\r\n冬后数九。"
        },
        {
            "title": "偈颂二百零五首",
            "content": "几许欢心几许愁，好看野老两眉头。\r\n家风平贴清如镜，水瘦山空一样秋。\r\n手段通变，身心自由，\r\n不怕风涛雪拥舟。海上三山颓一掣，\r\n六鳌连落上金钩。华岳连天秀，\r\n黄河辊底流。"
        },
        {
            "title": "送仝座主归上党",
            "content": "夜明帘外月天霜，衲子还家机事忘。\r\n枯木吟云须内照，死蛇含毒更堤防。\r\n闻琴起舞饮光习，放镜迷头深若狂。\r\n好是重来斲蝇翼，祖师鼻孔要生光。"
        },
        {
            "title": "禅人并化主写真求赞",
            "content": "为僧{左屈右刂}剞，与世支离。\r\n目瞳青炯炯，头发白丝丝。\r\n劫空有句，真得无师。\r\n借功分照用，借位解提持。\r\n万像森罗一音说，何须特地挂唇皮。"
        },
        {
            "title": "禅人并化主写真求赞",
            "content": "说真不真，说似不似。\r\n拈转舌头提得鼻。家劫家风，\r\n衲僧田地。心心与祖相传，\r\n佛佛见他出世。一尘入正受，\r\n诸尘三昧起。"
        },
        {
            "title": "颂古一百则",
            "content": "新妇骑驴阿家牵，体段风流得自然。\r\n堪笑效颦邻舍女，向人添丑不成妍。"
        },
        {
            "title": "禅人并化主写真求赞",
            "content": "孤齿如鲵，皴皮若鸡。\r\n万机顿削，一句全提。\r\n湛存性海阔，圆明心月底。\r\n有信风雷还破蛰，无言桃李自成蹊。"
        },
        {
            "title": "嵩山老人告行作六偈送之",
            "content": "服像中情将有得，江湖底事勿相忘。\r\n橘洲白鸟秋成伍，渔火莼羹蓬底香。"
        },
        {
            "title": "湛禅人开田求颂",
            "content": "衲僧兹欲起家门，老牯鞭催泥水浑。\r\n混处蹈翻明月影，转时耕断白云根。\r\n力田辛苦遵吾祖，炊饭馨香饱子孙。\r\n底事既归蒲坐稳，湛圆心鉴夙忘痕。"
        },
        {
            "title": "宣和甲辰岁开十日予欲束衣随淮水东下锦官常",
            "content": "恬然谁作去留心，月下沧波风过林。\r\n相别相逢定何所，明明向道只如今。\r\n\r\n【注释】：【原题】：\r\n宣和甲辰岁开十日予欲束衣随淮水东下锦官常禅人且合掌请语因留三绝"
        },
        {
            "title": "送元上人过长芦",
            "content": "阿祖江滨插苇枝，丛林蕃茂果臻斯。\r\n师门昆仲知名旧，缘法东西得面迟。\r\n沙上盟寒鸥怪晚，屋头字草雁来时。\r\n月明古渡清铺练，千里同风不隔丝。"
        },
        {
            "title": "别觉知藏",
            "content": "一从豆颗爆寒灰，头角峥嵘顶目开。\r\n碧玉盘中珠宛转，瑠璃殿上月徘徊。\r\n木人顾影当明去，石女披云半夜来。\r\n偏正功圆须转位，入廛垂手类难该。"
        },
        {
            "title": "禅人并化主写真求赞",
            "content": "老身且懒，居然从简。\r\n白雪覆颠，乌华乱眼。\r\n心光传祖灯，手段破家产。\r\n到不到赵州喫茶，回不回睦州担板。\r\n借问诸人识也无，青山骨秀闲云散。"
        },
        {
            "title": "颂古一百则",
            "content": "梦中拥衲参耆旧，列圣森森坐其右。\r\n当仁不让犍穉鸣，说法无畏师子吼。\r\n心安如海，胆量如斗。\r\n鲛目泪流，蚌肠珠剖。\r\n谵语谁知洩我机，庞眉应笑扬家丑。\r\n离四句，绝百非，\r\n马师父子病休医。"
        },
        {
            "title": "偈颂二百零五首",
            "content": "灵机未动，道环先入。\r\n极理也妙得穷通，顺事也聊分借借。\r\n无象无私，何固何必。\r\n娟娟印水之月魂，冉冉在华之春律。\r\n巍巍堂堂兮炜炜煌煌，三千大千兮周行独立。"
        },
        {
            "title": "礼明安塔二偈",
            "content": "石床冷卧禅虎，阶芜秋跳草虫。\r\n有念耿怀陈事，无言凄立西风。"
        },
        {
            "title": "禅人并化主写真求赞",
            "content": "丘壑精神，云水陈人。\r\n心灯不夜，道树长春。\r\n珠胎养乎老蚌，龙雷跃於修鳞。\r\n烂烂光辉兮明白之窟，棱棱浪级兮桃华之津。\r\n庄严三昧，游戏诸尘。"
        },
        {
            "title": "禅人并化主写真求赞",
            "content": "舌头肉一脔，口唇皮两片。\r\n有时说道谈禅，忽地轰雷掣电。\r\n万机影销，一色功转。\r\n本来无物镜非台，胡汉不痕何所见。"
        },
        {
            "title": "禅人并化主写真求赞",
            "content": "默而静专，体之妙全。\r\n情尽性传，心空觉圆。\r\n閒閒游幻世，了了应尘缘。\r\n灯笼露柱浑机用，翠竹黄华总说禅。"
        },
        {
            "title": "禅人写真求赞",
            "content": "画得似谁，胡床黪衣。\r\n默游仿佛，去就依稀。\r\n洞山锦开缝，云岩绢下机。\r\n功亡妙尽看消息，野水磨秋白鸟飞。"
        },
        {
            "title": "南麓新居",
            "content": "山麓水滨竹木阴，我侬懒养静居深。\r\n一生自足淡中味，三际那收閒底心。\r\n壑云未成出岫意，松风能作下滩音。\r\n十分清兴与谁共，想有沃洲支道林。"
        },
        {
            "title": "禅人并化主写真求赞",
            "content": "赤肉一块，臭脓一袋。\r\n何物著乎中，有应发於外，\r\n妙入群机兮成三昧，个时撒手断崖前，\r\n方见浑仑扑不碎。"
        },
        {
            "title": "题至游庵兼简庵中道友",
            "content": "真实人居遍十方，至游处处露堂堂。\r\n鹅於水器择其乳，蜂在华房採得香。\r\n心鉴照中无垢翳，道环虚里见神光。\r\n能来闹市住三昧，鸟度长空迹不彰。"
        },
        {
            "title": "箨庵颂",
            "content": "玉龙退残鳞，编庵事枯兀。\r\n禅栖锦凤巢，道履霜蟾窟。\r\n饮兹明月津，濯彼微尘骨。\r\n五叶少林春，家风未湮没。"
        },
        {
            "title": "送月上人归乡",
            "content": "西风木落山露骨，秋月在水波濯魂。\r\n客意归卧四明麓，三世佛从禅口吞。\r\n大千俱坏我不坏，三六相昏渠不昏。\r\n劫空照见造化种，回首应物亡尘根。"
        },
        {
            "title": "禅人并化主写真求赞",
            "content": "心空观身，眼冷对尘。\r\n本来无物，幻起成春。\r\n动若行云而应，止犹虚谷而神。\r\n门门随事得三昧，机用纵横不倩人。"
        },
        {
            "title": "禅人并化主写真求赞",
            "content": "发雪毵毵，心老憨憨。\r\n指南话北，破二作三。\r\n守宗风之符节，握佛祖之鎚钳。\r\n陶形铸器模楷妙，迸火流金炉鞴炎。\r\n光明不断，灯灯夜龛。"
        },
        {
            "title": "渊禅人出丐求颂",
            "content": "渊源彻底碧涵秋，谁道寒光凝不流。\r\n转盼芦华与明月，更无一物碍船头。\r\n去来得妙，纵横自由。\r\n巨鳌犯饵快须掣，便是仙山坠也休。"
        },
        {
            "title": "禅人写真求赞",
            "content": "貌古骨癯，云閒月孤。\r\n相随似有，认著还无。\r\n三千界内谁相外，双六盘中不到输。"
        },
        {
            "title": "偈颂二百零五首",
            "content": "寿等南山，位崇北斗。\r\n机运象先，体同道久。\r\n明逾日月兮普及幽深，德合乾坤兮廓无前后。"
        },
        {
            "title": "禅人并化主写真求赞",
            "content": "规圆矩方，凫短鹤长。\r\n落日烟村牧笛，平湖月夜鱼榔。"
        },
        {
            "title": "偈颂二百零五首",
            "content": "身非尘聚，卓卓妙存。\r\n心非情缘，冥冥独尊。\r\n其体也出诸障碍，其用也得大自在。\r\n无去无来，非显非晦。\r\n应色应声，亡对亡待。\r\n馒头胡饼观世音，还我当行家卖买。"
        },
        {
            "title": "禅人并化主写真求赞",
            "content": "松节老刚，岩棱早霜。\r\n鸥閒沙漠漠，雁没烟苍苍。\r\n爻象乾连坤断，形器规圆矩方。\r\n闹市相逢聊举似，东家杓短西家长。"
        },
        {
            "title": "偈颂七十八首",
            "content": "百骸俱溃散，一物镇长灵。\r\n白云功尽青山秀，青山路转白云迎。\r\n不曾死，不曾生。\r\n金绳拽转泥牛鼻，半夜驱来海上耕。"
        },
        {
            "title": "禅人并化主写真求赞",
            "content": "心闲不被身碍，饭饱仍嫌口多。\r\n嫌应群机活卓卓，默传一句圆陀陀。\r\n呈似了也，还相识麽。"
        },
        {
            "title": "禅人并化主写真求赞",
            "content": "岁寒之姿，衰发丝丝；明白之传，\r\n湛存绵绵。秋空霁而天连水远，\r\n夜色冷而河横斗旋。平买平卖兮将高就下，\r\n中规中矩兮随方逐圆。"
        },
        {
            "title": "偈颂七十八首",
            "content": "心不自心始是心，眼不见眼始是眼。\r\n堂堂无影迹，历历绝思惟。\r\n明满环中，兔怀夜月。\r\n翠横海上，犀晕秋山。\r\n直须及尽玄微，始解承当底事。"
        },
        {
            "title": "禅人并化主写真求赞",
            "content": "天苍苍而云閒，水深深而月寒。\r\n妙一点之自得，纵四辩以奚殚。"
        },
        {
            "title": "禅人并化主写真求赞",
            "content": "肃萧而秋，万化潜收。\r\n英英而春，群彙舒伸。\r\n天地之间谁造物，枢机之发是何人。"
        },
        {
            "title": "禅人并化主写真求赞",
            "content": "默默而知，灵灵者谁。\r\n无像而独存鼻孔，有句处不挂唇皮。\r\n夜冷星河阔，霜清斗柄垂。\r\n从缘应世也，恰恰相随。"
        },
        {
            "title": "禅人并化主写真求赞",
            "content": "一印印空，三乘莫穷。\r\n智了离微句，身分函盖同。\r\n弥勒驾来楼阁外，文殊家住觉城东。\r\n随身干木，到处家风。"
        },
        {
            "title": "偈颂二百零五首",
            "content": "仲秋渐凉，蒲团放稳长连床。\r\n身心澄彻见渊底，河汉淡淡秋磨光。\r\n二祖不短，少林不长，\r\n相传笑杀威音王。你无所得，\r\n我无所藏，四无壁落浑大方。\r\n万世清规信明白，夜寒吐月山苍苍。"
        },
        {
            "title": "次韵真歇和尚圆觉经颂一十四首·清净慧菩萨",
            "content": "觉了前前非处难，而今步步到长安。\r\n色心{左氵右上勿右下日}合无丝路，法性圆融没许般。\r\n个事本来元脱洒，几人到此出顢頇。\r\n妄亡起灭功成也，应笑风霜旛动刹竿。\r\n\r\n【注释】：【原题】：\r\n次韵真歇和尚圆觉经颂一十四首·清净慧菩萨章"
        },
        {
            "title": "颂古一百则",
            "content": "拂牛剑气洗兵威，定乱归功更是谁。\r\n一旦氛埃清四海，垂衣皇化目无为。"
        },
        {
            "title": "禅人并化主写真求赞",
            "content": "两眼碧，一面黄。\r\n舌头不掉，鼻孔难藏。\r\n老兔静弄魄，灵犀通得光。\r\n历历机感兮，何用思量。"
        },
        {
            "title": "禅人并化主写真求赞",
            "content": "止水怀月，空山吐云。\r\n清白自若，高閒不群。\r\n丘壑性灵兮猿鹤得伴，江湖情味兮鸥鹭相分。"
        },
        {
            "title": "颂古一百则",
            "content": "照彻离微造化根，纷纭出没见其门。\r\n游神劫外问何有，著眼身前知妙存。\r\n虎啸萧萧岩吹作，龙吟冉冉洞云昏。\r\n南泉点破时人梦，要识堂堂补处尊。"
        },
        {
            "title": "偈颂二百零五首",
            "content": "劫火炎炎是事灰，劫空空处有灵台。\r\n更无妍丑成痕垢，妍丑俱从个里来。"
        },
        {
            "title": "禅人并化主写真求赞",
            "content": "湛存不浑，灵明不昏。\r\n派分河汉底，流决崑崙源。\r\n见闻了成一相，影响应空六根。\r\n体本真如，能来生灭之界；用随生灭，\r\n却入真如之门。丛林参饱三条篾，\r\n云梦等闲八九吞。"
        },
        {
            "title": "禅人写真求赞",
            "content": "说时不借口，用处不依身。\r\n天寒绝飞鸟，潭净无游鳞。\r\n点活眼，著精神，\r\n野草闲华自在春。"
        },
        {
            "title": "禅人并化主写真求赞",
            "content": "静据胡床，久而愈芳。\r\n默亡痕黑白，贫不觉苍黄。\r\n住无相兮龟之藏，行无章兮鸟之翔。\r\n月烂烂而鱼吞光，华菲菲而蜂採香。\r\n相随来也，触处堂堂。"
        },
        {
            "title": "禅人并化主写真求赞",
            "content": "眉目古澗秋，须发寒岩雪。\r\n去就丛林出身，触动葛藤生舌。\r\n扬拂握拳，破关击节。\r\n雾变豹而草木光，雷趁蛟而山石裂。"
        },
        {
            "title": "像维那写老病阿师像请赞",
            "content": "芙蓉之枝，丹山之儿。\r\n一丝联自信，三昧约谁知。\r\n珊瑚寒月堕影，琥珀老松流滋。\r\n诸缘豁净兮山空秋壮，万态变通兮华丽春脂。"
        },
        {
            "title": "禅人写真求赞",
            "content": "坐曲木床，握乌藤杖。\r\n铸佛祖之楷模，活丛林之气象。\r\n你莫来虎口撩须，谁更敢蛇头揩痒。"
        },
        {
            "title": "偈颂二百零五首",
            "content": "演出一大藏，明明超过诸缘上。\r\n随曲随直也流水转山，随高随下也虚舟驾浪。"
        },
        {
            "title": "禅人并化主写真求赞",
            "content": "冥冥而觉，全真绝学。\r\n海口自吞，驷舌须缩。\r\n圜混有光兮老蚌之胎，空同无物兮枯龟之壳。\r\n个事而穷通，作家不啐啄。\r\n语出科模，用无棱角。\r\n丛林笑相看面也萎萎羸羸，三棒打不回头也龌龌龊龊。"
        },
        {
            "title": "禅人并化主写真求赞",
            "content": "道随缘而不变，源赴汲而不枯。\r\n禅悦之食兮饱其腹，法空之认兮跏其趺。\r\n青原自喜有麟角，黄檗谁嫌捋虎须。"
        },
        {
            "title": "别环首座",
            "content": "雪立空庭畴堕宾，丹山握手履芳尘。\r\n石人破晓初移位，玉女羞明却转身。\r\n去意江湖频挂梦，回头棠棣一成春。\r\n丛林衰色待膏沃，侧耳风霆起蛰鳞。"
        },
        {
            "title": "次韵超然与折桂觉大师兼简方丈老",
            "content": "束肚三条篾，恬然卧家林。\r\n机深大仰寂，用捷长沙岑。\r\n空壑溪鸣玉，疏筠月漏金。\r\n东山师叔在，此道未浮沈。"
        },
        {
            "title": "禅人并化主写真求赞",
            "content": "学绝与邻，名生实宾。\r\n少年行脚事，老倒住山人。\r\n拄杖虽无二升米，虚空自有十方身。\r\n一机历历兮，三昧尘尘。"
        },
        {
            "title": "颂古一百则",
            "content": "鸟之行空，鱼之在水。\r\n江湖相忘，云天得志。\r\n拟心一丝，对面千里。\r\n知恩报恩，人间几几。"
        },
        {
            "title": "禅人并化主写真求赞",
            "content": "太行之雪春不消，黄河之月夜更饶。\r\n家风许清白，身世自超摇。\r\n离微器重，出没机调。\r\n光燄波澜俱满净，珊瑚林树涨高潮。"
        },
        {
            "title": "王承事写真求赞",
            "content": "苍棱羼颜，璠璵蕴石而辉山；老节岁寒，\r\n琥珀抱松而永年。威音未兴之际，\r\n混沌欲凿之前。丛林大义兮道尊百丈，\r\n刹海平潮兮月现三千。我为你说法，\r\n你为我开田。据坐松根石头上，\r\n知音人信默心传。"
        },
        {
            "title": "颂古一百则",
            "content": "百草头上无边春，信手拈来用得亲。\r\n丈六金身功德聚，等闲携手入红尘。\r\n尘中能作主，化外自来宾。\r\n触处生涯随分足，未嫌伎俩不如人。"
        },
        {
            "title": "偈颂二百零五首",
            "content": "默默相投时节，灯灯不断光明。\r\n其间著脚浑无地，望尽玉壶连底清。"
        },
        {
            "title": "禅人写真求赞",
            "content": "怒眉嗔目，枯肠空腹。\r\n面冷莫触，气清可掬。\r\n乘仙槎而棹星河，握玉斧而修月毂。\r\n真见法以唯心，妙契神於即物。"
        },
        {
            "title": "真身",
            "content": "一叶落时天下秋，不风流处却风流。\r\n木人退步金绳断，直下无机牵铁牛。"
        },
        {
            "title": "颂古一百则",
            "content": "铁牛之机，印住印破。\r\n透出毗卢顶{左宁右页}行，却来化佛舌头坐。\r\n风穴当衡，卢陂负堕。\r\n棒头喝下，电光石火。\r\n历历分明珠在盘，眨起眉毛还蹉过。"
        },
        {
            "title": "禅人并化主写真求赞",
            "content": "有应之身，无位之人。\r\n随方而见，妙触而神。\r\n山林森森春在木，江湖澹澹秋生津。\r\n语不投机不展事，云门一路从来亲。"
        },
        {
            "title": "偈二首",
            "content": "心地含诸种，普雨悉皆萌。\r\n既悟花情已，菩提果自成。"
        },
        {
            "title": "禅人并化主写真求赞",
            "content": "默而不凝，照而不流。\r\n关捩虚而活，机轮转处幽。\r\n闲云淡而无雨，野水清而有秋。\r\n要将平等一如相，著在森罗万像头。"
        },
        {
            "title": "偈颂二百零五首",
            "content": "若恁麽，也难得，\r\n清光浩荡无瑕隙。人言千里本同风，\r\n我道十方浑一色。浑一色，\r\n须转侧。才转侧，\r\n透关隔。透关隔，\r\n酬尔平生今脱白。侬家龟鹤自成仙，\r\n昨夜龙门无宿客。"
        },
        {
            "title": "禅人并化主写真求赞",
            "content": "霜洗斗魁，秋生河汉。\r\n形夭矫而长松参云，气澄明而余潦退岸。"
        },
        {
            "title": "禅人并化主写真求赞",
            "content": "静而纯，湛而存。\r\n海日珊瑚树，岩松琥珀根。\r\n家风传父祖，事业付儿孙。\r\n回途妙触了机用，个是百千三昧门。"
        },
        {
            "title": "禅人写真求赞",
            "content": "身心廓如，手段卷舒。\r\n似华作蜜，如井觑驴。\r\n外不痕兮空印普应，中无象兮道环常虚。\r\n亡机孤坐兮自不为碍，把臂同行兮谁敢相疏。"
        },
        {
            "title": "嵩山老人告行作六偈送之",
            "content": "梦里结忧三变事，觉来还喜一成春。\r\n莺华时节洗衰落，不信余寒犹著人。"
        },
        {
            "title": "禅人写真求赞",
            "content": "渊默之得，不可文墨。\r\n流应之功，不可形容。\r\n秋入野水，月行霁空。\r\n影像名字，且唤天童。"
        },
        {
            "title": "禅人并化主写真求赞",
            "content": "智明而藏，净极而光。\r\n四大蛇非蛰，六窗猴不忙。\r\n因缘仍善应，机用更优长。\r\n觌面相逢出思议，自然随处露堂堂。"
        },
        {
            "title": "偈颂七十八首",
            "content": "日照昼，月照夜。\r\n天清而高，地厚而下。\r\n不我处者大功，不可逃者至化。\r\n举起镇州罗蔔，酬却庐陵米价。\r\n阿噜勒继萨婆诃，佳作人可知礼也。"
        },
        {
            "title": "禅人写真求赞",
            "content": "似与不似，毫厘千里。\r\n真与不真，大方一尘。\r\n理无生兮如梦事，妙不死也如谷神。\r\n彻见渊源方是我，了知变态无别人。"
        },
        {
            "title": "雪窦中岩夜坐",
            "content": "哀猿叫落中岩月，野客吟残夜半灯。\r\n此景此时谁会得，白云深处坐禅僧。"
        },
        {
            "title": "偈颂二百零五首其一",
            "content": "喫茶去，喫茶去，\r\n明明指人无异语。家风平展没机关，\r\n谁道赵州谩院主。苦苦苦，\r\n往往邯郸学唐步。恰恰长安道上行，\r\n分明有眼如天瞽。"
        },
        {
            "title": "偈颂二百零五首",
            "content": "三世诸佛不知有，忉忉怛怛扬家丑。\r\n狸奴白牯却知有，跛跛挈挈能自守。\r\n弄鳖鼻兮忆南山，透法身兮藏北斗。\r\n风飘白雪岭头梅，春撚金丝堤上柳。\r\n天童也要不沾唇，三盏清源白家酒。"
        },
        {
            "title": "次韵谷书记胜果院绝句",
            "content": "沙风漠漠卷烟湖，默默渔舟似有无。\r\n五老回看更痴绝，渠应怪我得工夫。"
        },
        {
            "title": "蒋新臣秀才告别作句送之",
            "content": "雪屋高寒能我过，疏梅清秀雪林柯。\r\n不悭屈宋楚人语，来试宗雷莲社科。\r\n后会说盟如有以，此行洗念入无何。\r\n春风迟立栏干曲，白雪楼前船弄梭。"
        },
        {
            "title": "禅人并化主写真求赞",
            "content": "性成而不立玄微，智诣而难分是非。\r\n天空云澹泞，夜冷月依稀。\r\n蝴蝶梦魂兮春昼飞而齐物，白鸥盟事兮夕阳卧而亡机。"
        },
        {
            "title": "颂古一百则",
            "content": "觌面来时作者知，可中石火电光迟。\r\n输机谋主有深意，欺敌兵家无远思。\r\n发必中，更谩谁。\r\n脑后见腮兮人难触犯，眉底著眼兮渠得便宜。"
        },
        {
            "title": "禅人并化主写真求赞",
            "content": "默默无思，閒閒不羁。\r\n秋濯星河色，风吹月荡漪。\r\n二仪前是我，万像里名谁。\r\n似难去取，决定相随。"
        },
        {
            "title": "禅人并化主写真求赞",
            "content": "寒岩著雪，老木含春。\r\n独灵空劫眼，不碍肉团身。\r\n枯禅三椽兮自守其默，豁净四壁兮谁管其贫，\r\n森罗万像兮根根尘尘。"
        },
        {
            "title": "偈十首",
            "content": "衲僧巴鼻，圆明绝颣。\r\n直须推倒，却要扶起。\r\n玉马饮乾明月泉，泥牛耕破玻璃地。\r\n披毛戴角异中来，天上人间能几几。"
        },
        {
            "title": "禅人写真求赞",
            "content": "画手未相识，默心谁与知。\r\n千峰敛云脚，一月濯风漪。\r\n墙面袖双手，对缘横两眉。\r\n惊龟之缩兮愧有其兆，逸鸟之翔兮情亡所羁。"
        },
        {
            "title": "禅人并化主写真求赞",
            "content": "相承次第，皮肉骨髓。\r\n形分古佛家，气出阿祖鼻。\r\n一根源既还，三昧尘全起。\r\n坦坦荡荡平等心，炜炜煌煌自然智。"
        },
        {
            "title": "颂古一百则",
            "content": "浪汲初升，云雷相送，\r\n腾跃棱棱看大用。烧尾分明度禹门，\r\n华鳞未肯淹虀瓮。老成人，\r\n不惊众，惯临大敌初无恐。\r\n泛泛端如五两轻，堆堆何翅千钧重。\r\n高名四海复谁同，介立八风吹不动。"
        },
        {
            "title": "全超不借借",
            "content": "霜重风严景寂寥，玉关金锁手慵敲。\r\n寒松尽夜无虚籁，老鹤移栖空月巢。"
        },
        {
            "title": "禅人并化主写真求赞",
            "content": "默默有句兮祖祖相传，心心无住兮灵灵自然。\r\n石蕴玉而辉山，渊含珠而媚川。\r\n千亿门开弥勒弹，三十年用俱胝禅。\r\n一乘底事，百草头边。"
        },
        {
            "title": "次韵真歇和尚圆觉经颂一十四首·净诸业障菩",
            "content": "证语由来把柄长，重重脱处雪加霜。\r\n众生相在犹流浪，寿命根除自息狂。\r\n退骨龙能将雨去，蜕鳞鲲复得风翔。\r\n郢人斲尽蝇泥也，方见元初鼻孔光。\r\n\r\n【注释】：【原题】：\r\n次韵真歇和尚圆觉经颂一十四首·净诸业障菩萨章"
        },
        {
            "title": "颂古一百则",
            "content": "淡中有味，妙超情谓。\r\n绵绵若存兮象先，兀兀如愚兮道贵。\r\n玉雕文以丧淳，珠在渊而自媚。\r\n十分爽气兮清磨暑秋，一片闲云兮远分天水。"
        },
        {
            "title": "禅人并化主写真求赞",
            "content": "须发老白，眉目穷愁。\r\n六窗寒照雪，一点冷摩秋。\r\n乾处著脚，闹里刺头。\r\n枢静机活兮，全放全收。"
        },
        {
            "title": "偈颂二百零五首",
            "content": "道契如如，非有非无。\r\n静也神之在谷，应也像之在珠。\r\n了无所住，照不失虚，\r\n无影杖子两人扶。清华临於至鉴，\r\n深密守於元枢，机轮文彩妙穷初。\r\n霁色廓澄兮秋怀月满，秀棱重叠兮云卷山癯。"
        },
        {
            "title": "偈颂二百零五首",
            "content": "渠非老朽，不礼不受。\r\n威音世前，毗卢顶后。\r\n把定壶中白日长，触著匣内青蛇吼。\r\n良医嘱病人，服药不如忌口。"
        },
        {
            "title": "禅人并化主写真求赞",
            "content": "漆黑眸子，栀黄面皮。\r\n智静霁月相照，身閒野云不羁。\r\n该抹把手陈尊宿，细腻点头王老师。\r\n针兮线兮明联暗缀，音兮律兮自拍独吹。\r\n你道是谁，芙蓉之孙兮丹出之儿。"
        },
        {
            "title": "拟石牛与悟上人",
            "content": "阿牛纯热不鞭牵，卧向古源苍树边。\r\n春谷玉田看去种，雪山香草饱来眠。\r\n背头隆骨任丰载，鼻底流津大作川。\r\n异路行行哮吼处，莫忘露地未萌前。"
        },
        {
            "title": "送平禅人归鄂渚",
            "content": "浮舟春水作归征，家有良田可饭羹。\r\n久客回翔云一点，旧巢卧看月三更。\r\n人猜我住尖头屋，尔去谁扶折脚铛。\r\n为问岩头穷鬼子，当时何似此时生。"
        },
        {
            "title": "门里出身",
            "content": "无位真人赤肉团，大千沙界著毛端。\r\n明明不借他家事，用处全功只个般。"
        },
        {
            "title": "禅人并化主写真求赞",
            "content": "是个人，欠精神。\r\n家风青天没四壁，事业白云閒一身。\r\n古澗之津，枯木之春。\r\n水曲折而归大海，华次第而趁芳辰。"
        },
        {
            "title": "颂古一百则",
            "content": "是与不是，好看棬{左衤右贵}。\r\n似抑似扬，难兄难弟。\r\n纵也彼既临时，夺也我何特地。\r\n金锡一振太孤标，绳床三绕闲游戏。\r\n丛林扰扰是非生，想像触髅前见鬼。"
        },
        {
            "title": "与初禅人",
            "content": "洞下家风虚一著，白牛耕断青山脚。\r\n而今何处不逢渠，鼻孔累垂相撞磕。\r\n阿刺刺，始信从来无缚脱。"
        },
        {
            "title": "颂古二十一首",
            "content": "容颜甚奇妙，光明照十方。\r\n我适曾供养，今复还亲觐。\r\n黄鹤楼前共语时，白苹红蓼对江湄。\r\n衷肠已诉无人会，惟有清风明月知。"
        },
        {
            "title": "偈颂七十八首",
            "content": "灵苗发种，觉树敷春。\r\n冷湫湫处却要温和，乾爆爆时还须津润。"
        },
        {
            "title": "谢通讲师五偈",
            "content": "一昨书来约见过，迟留行李未成那。\r\n梨黄枣赤秋如许，发白眉庞老奈何。\r\n相伴採薇云腻袜，不嫌伐木雨濡蓑。\r\n对床默默香摇篆，霁月夜窗悬女萝。"
        },
        {
            "title": "禅人并化主写真求赞",
            "content": "野水秋清，寒蟾夜明。\r\n气像能虚白，家风自混成。\r\n鼻快筒直，眼瞋角生。\r\n太空同体而豁落，万像同用而峥嵘。\r\n人间有饭饱皮袋，默默憨憨谢太平。"
        },
        {
            "title": "偈颂二百零五首",
            "content": "深深处，细细行。\r\n隐隐时，密密觑。\r\n若能恁麽彻根彻，源旁参回互宛转。\r\n虚玄不触尊贵机，横梭度针露线穿。"
        },
        {
            "title": "偈颂二百零五首",
            "content": "密密住其中，灵然空不空。\r\n一牛才饮水，五马不嘶风。\r\n位里亡消息，机头有变通。\r\n三千大千事，弹指入圆融。"
        },
        {
            "title": "禅人并化主写真求赞",
            "content": "说通齿豁，宗通句活。\r\n师座心空，劫壶步阔。\r\n就位了无机，烂柯曾有著。\r\n招手相随恁麽来，百草头边活卓卓。"
        },
        {
            "title": "五位",
            "content": "兼中到，斗柄横斜天未晓。\r\n鹤梦初醒露气寒，旧巢飞出云松倒。"
        },
        {
            "title": "禅人并化主写真求赞",
            "content": "兀坐澗阴，潭空月沉。\r\n三乘乘外，一印印心。\r\n师子循行师子吼，旃檀围绕旃檀林。\r\n诸尘说法诸尘听，莫道无人为赏音。"
        },
        {
            "title": "禅人并化主写真求赞",
            "content": "木石形骸，冰雪肝胆。\r\n一点妙难名，十方机未感。\r\n寒林摇落兮谁捋老虎之须，沧海潮乾兮谁探老骊之颔。"
        },
        {
            "title": "偈颂二百零五首",
            "content": "凡圣通同共一家，寂光田地看生涯。\r\n而今选佛心空去，自有丘园开觉华。"
        },
        {
            "title": "禅人并化主写真求赞",
            "content": "青天无涯，白云不羁。\r\n流水抱山转，征人踏月归。\r\n应以比丘得度者，个般形像对来机。"
        },
        {
            "title": "禅人并化主写真求赞",
            "content": "眉目炯炯，须发苍苍。\r\n疏林霑野雪，古涧湛秋光。\r\n绵缝谁分梭路细，针关初透线芒长。\r\n鹤梦未晓，鸟行无章。\r\n平买平卖兮，还他当行。"
        },
        {
            "title": "凭宣教写真请赞",
            "content": "山林之姿，水月之像。\r\n雷潜九地之中，春在百华之上。\r\n随缘半合半开，分付全收全放。\r\n渊默家风，纵横伎俩。\r\n道超情也万法齐平，心出碍也十方通畅。"
        },
        {
            "title": "禅人并化主写真求赞",
            "content": "颠发山雪，眶瞳水秋。\r\n月白濯河汉，霁寒摩斗牛。\r\n韶意千华里，光风百草头。\r\n如幻三昧兮，妙得优游。"
        },
        {
            "title": "禅人并化主写真求赞",
            "content": "气清山秋，用光月浮。\r\n一无所寄，六不得收。\r\n任胜胜而异类，活鱍鱍而随流。\r\n天上天下，云水自由。"
        },
        {
            "title": "即觉庵子中居士来访妙峰之西既去作六言五首",
            "content": "欲下前时雪磴，重开向日风翎。\r\n此去丁宁华鸟，莫来狼藉春庭。\r\n\r\n【注释】：【原题】：\r\n即觉庵子中居士来访妙峰之西既去作六言五首送之"
        },
        {
            "title": "偈颂七十八首",
            "content": "丙丁童子来求火，南海波斯鼻孔大。\r\n锆獠舌头会者难，直下而今照得破。\r\n照得破，没功过。\r\n知你被底穿，曾与同床卧。\r\n廉纤脱尽旧时疑，杯影蛇弦留再坐。"
        },
        {
            "title": "偈颂七十八首",
            "content": "衲僧只麽是家风，隐显磨砻入混融。\r\n归子返掷全归火，羚羊挂角不同功。"
        },
        {
            "title": "禅人并化主写真求赞",
            "content": "面孔何如，雪发霜须。\r\n秋明月窟，春发冰壶。\r\n妙尽还移步，功忘聊放锄。\r\n拈来随处成宗要，向道斯人德不孤。"
        },
        {
            "title": "禅人写真求赞",
            "content": "不以律拘，不以禅缚。\r\n说法口窄，默游步阔。\r\n草木阳春来，池塘明月落，\r\n何妨处处相安著。"
        },
        {
            "title": "妙禅人出丐求颂",
            "content": "动壶浩浩洗魔缘，妙处真观自见前。\r\n的的未萌明宾际，灵灵无得入深禅。\r\n风抟海运鲲将蜕，月皎沙寒鹭不眠。\r\n触事投谐能转变，何妨大浪驾空船。"
        },
        {
            "title": "偈颂七十八首",
            "content": "五月半，农忙乱，\r\n插田心是秋成饭。却道禾熟不临场，\r\n只麽任从风雨烂。禅和子，\r\n一身了。一身两眼对两眼，\r\n个中丝发初无间。老狐涎尽复何疑，\r\n再坐盘中弓落盏。"
        },
        {
            "title": "颂古一百则",
            "content": "九包之雏，千里之驹。\r\n真风度签，灵机发枢。\r\n劈面来时飞电急，迷云破处太阳孤。\r\n捋虎须，见也无，\r\n个是雄雄大丈夫。"
        },
        {
            "title": "禅人写真求赞",
            "content": "画工出脱它，精神较得些。\r\n草不萌，藏香象。\r\n匣无缝，吼青蛇。\r\n春雷开众蛰，暖律发千华。\r\n想是平江人见笑，去年才去又来耶。"
        },
        {
            "title": "禅人并化主写真求赞",
            "content": "何须魁斗之名高，不在山川之气豪。\r\n有口挂壁，亡牛奏刀。\r\n纵横佛用，分付儿曹。"
        },
        {
            "title": "禅人并化主写真求赞",
            "content": "青山之主兮体本平等，白云之宾兮用能自然。\r\n应有余兮神不可测，得其简兮妙不可传。"
        },
        {
            "title": "禅人并化主写真求赞",
            "content": "须发衰白，雪点寒林；眉目冷青，\r\n秋生古涧。应之有余，\r\n用之何限。风浪不管兮闲似浮鸥，\r\n水天相连兮远随归雁。"
        },
        {
            "title": "禅人并化主写真求赞",
            "content": "须发老如，眉目清亮。\r\n秋生野水之中，雪照寒山之上。\r\n湛海之心，吞川之量。\r\n头头不爽机宜，处处相投稳当。"
        },
        {
            "title": "五王子·内生",
            "content": "妙龄天嗣自重瞳，尊贵威严镇六宫。\r\n规步从来不出禁，阍人只得颂芳风。"
        },
        {
            "title": "偈颂二百零五首",
            "content": "朔风拂旦吹秋过，时节薄寒宜就火。\r\n拱默威音世外游，放闲枯木堂中坐。\r\n尘劫空时却有空，道环虚处元无我。\r\n灵灵不昧寂而知，衣钵少林分付可。"
        },
        {
            "title": "禅人并化主写真求赞",
            "content": "清白而游，江湖风月之秋；变态而神，\r\n云烟草木之春。体之而真，\r\n用之而淳。非佛非祖而能佛能祖，\r\n非天非人而能天能人。"
        },
        {
            "title": "颂古一百则",
            "content": "见有不有，翻手覆手。\r\n瑯琊山里人，不落瞿昙后。"
        },
        {
            "title": "禅人并化主写真求赞",
            "content": "白发颅上，青瞳眉底。\r\n雪点疏林，秋明野水。\r\n万像自相投，一灵还不倚。\r\n默默一尘入正受，历历诸尘三昧起。"
        },
        {
            "title": "颂古一百则",
            "content": "摇头摆尾赤梢鳞，彻底无依解转身。\r\n截断舌头饶有术，拽回鼻孔妙通神。\r\n夜明帘外兮风月如昼，枯木岩前兮花卉长春。\r\n无舌人，无舌人，正令全提一句亲。\r\n独步环中明了了，任从天下乐欣欣。"
        },
        {
            "title": "偈颂七十八首",
            "content": "道绵绵兮用也不勤，道绵绵兮寂也不灭。\r\n二乘困堕於空无，众生执迷於分别。\r\n菩萨区区於进修，诸佛唠唠於演说。\r\n一句子妙出三乘，一念閒功超万劫。\r\n水月茫茫兮舟棹闲，雪云冉冉兮路岐绝。\r\n明明灵灵兮唯己自知，大辩若讷兮大巧若拙。"
        },
        {
            "title": "四料简·夺境不夺人",
            "content": "厌余客路忽思家，鬓发春饶尽雪华。\r\n月底路歧通著脚，归心未稳隔烟霞。"
        },
        {
            "title": "偈颂二百零五首",
            "content": "爱结成身，想澄成界，\r\n从此漂流生死海。照彻灵源湛不浑，\r\n方知幻泡同无碍。六门气秋，\r\n四大缘坏，了了一真常自在。\r\n明月混融兮雪芦眼迷，清风相送兮夜船归快。"
        },
        {
            "title": "禅人写真求赞",
            "content": "说也说不破，画也画不成。\r\n慷慨鼻气通快，清閒眉棱觉轻。\r\n静不得像，动不流情。\r\n十方三世无安处，历历诸缘头上行。"
        },
        {
            "title": "偈颂二百零五首",
            "content": "人平不语，水平不流。\r\n嘉州大象，陕府铁牛。\r\n莫怪扶桑最先照，大都家住海门洲。"
        },
        {
            "title": "偈颂二百零五首",
            "content": "净不涉缘，照不对物。\r\n用无去来之相，混无彼我之心。\r\n稳稳密密，玲玲珑珑。\r\n宛转虚玄事不彰，明暗只在影中圆。"
        },
        {
            "title": "禅人并化主写真求赞",
            "content": "百般千样，会归一相。\r\n一相无相识也无，廓与虚空等其量。\r\n河淡秋清，夜寒月亮。\r\n提携出也来人间，明明历历诸缘上。"
        },
        {
            "title": "禅人并化主写真求赞",
            "content": "性习林泉，身心信缘。\r\n长虹敛雨，照雪倚天。\r\n头头物物随宜说，刹刹尘尘各住禅。\r\n妙触出碍，幻成自然。"
        },
        {
            "title": "禅人并化主写真求赞",
            "content": "妙了常存，幽灵不昏。\r\n偏正旋枢臼，离微见道根。\r\n微尘破处大经出，冷口开时诸佛吞。\r\n随缘历历，得用门门。\r\n成褫家事，分付儿孙。"
        },
        {
            "title": "颂古一百则",
            "content": "一窍虚通，八面玲珑。\r\n无象无私春入律，不留不碍月行空。\r\n清净宝目功德臂，遍身何似通身是。\r\n现前手眼显全机，大用纵横何讳忌。"
        },
        {
            "title": "偈颂二百零五首",
            "content": "饮乾巨海，推倒须弥，\r\n廓大灵通更是谁。馨香秀林枬檀枝，\r\n哮吼出屈师子儿。三千界现一弹指，\r\n八万门开双用眉。知不知，\r\n为不为。道满十处兮心超亿劫，\r\n影流万象兮气分二仪。"
        },
        {
            "title": "心上人乞食求颂",
            "content": "去去之人乞食心，春风浩荡洗丛林。\r\n松蹊香腻糁黄粉，竹坞清癯包玉簪。\r\n炊甑分珠斋钵满，净瓶汲月夜塘深。\r\n归来磨濯光明在，向道尘泥不涴金。"
        },
        {
            "title": "偈颂七十八首",
            "content": "云无心而自闲，天无际而能宽。\r\n道无像而普应，神无虑而常安。\r\n随之也不见去迹，迎之也不见来端。\r\n一藏教只成赞叹，三世佛止可傍观。\r\n烛晓堂虚，织妇转机梭路细。\r\n水明夜静，渔老拥蓑船月寒。"
        },
        {
            "title": "禅人并化主写真求赞",
            "content": "劫外游神，环中契真。\r\n幽灵自照。绝学为邻。\r\n碧瑠璃海半夜月，赤珊瑚树长年春。\r\n专柔一气，和光同尘。\r\n心心不触衲僧事，物物无私国土身。"
        },
        {
            "title": "偈颂二百零五首",
            "content": "只者一缝大小，饱丛林汉分晓。\r\n点头言语，丁宁摆手。\r\n舌头狤獠不狤獠，人人脚下长安道。"
        },
        {
            "title": "偈颂二百零五首",
            "content": "冰鉴净，玉壶寒。\r\n一互清处抬脚易，十分明白转身难。\r\n混身转却舌头短，转却浑身鼻孔宽。"
        },
        {
            "title": "颂古一百则",
            "content": "争解恁麽道，五更鸡唱家林晓。\r\n争肯恁麽道，千年鹤与雪松老。\r\n宝鉴澄明验正偏，玉机转侧看兼到。\r\n门风大振兮规步绵绵，父子变通兮声光浩浩。"
        },
        {
            "title": "禅人并化主写真求赞",
            "content": "二仪同根，万物一源。\r\n机活静枢之臼，象成玄牝之门。\r\n幽而不昏，湛而若存。\r\n用妙触而出碍，体至虚而无痕。\r\n车辙出门而合度，桃李成蹊而不言。"
        },
        {
            "title": "禅人并化主写真求赞",
            "content": "心得而真，物应而神。\r\n幻住三昧，觉了诸尘。\r\n洒洒落落不共法，浩浩荡荡无边身。\r\n明明白白随流月，叶叶华华到处春。"
        },
        {
            "title": "禅人并化主写真求赞",
            "content": "貌古而孤，气清而癯。\r\n秋生林壑，月在江湖。\r\n见道之体盈而虚，随世之用有而无。\r\n佛佛祖祖，只个规模。"
        },
        {
            "title": "颂古一百则",
            "content": "粥罢令教洗钵盂，豁然心地自相符。\r\n而今参饱丛林客，且道其间有悟无。"
        },
        {
            "title": "禅人并化主写真求赞",
            "content": "秋山癯而清，秋水瘦而净。\r\n万法自齐观，一音还普应。\r\n方圆之器著虚空，随来随与无余剩。"
        },
        {
            "title": "弟子簿坚仁以幅缣写圆悟禅师像径山裕虎丘隆",
            "content": "力世佛宗，心传我公。\r\n一拳活计，一喝家风。\r\n影草呈机也三圣却瞎，精金出冶也百丈还聋。\r\n绰绰有裕，恢恢而隆。\r\n阿难迦叶之多闻抖擞，目连鶖子之智慧神通。\r\n真得不借之应，大同不宰之功。\r\n百川曲折兮自然到海，万象森罗兮不可逃空。\r\n\r\n【注释】：【原题】：\r\n弟子簿坚仁以幅缣写圆悟禅师像径山裕虎丘隆二高弟侍焉绍兴丙辰二月八日予乞食之苏台过其家且出以相示再三有请辄随喜赞云"
        },
        {
            "title": "偈颂二百零五首",
            "content": "桃华浪里振修鳞，一跃龙门看化身。\r\n谛了十方三世事，无始的的自家春。"
        },
        {
            "title": "满化士与圆通大众出丐说偈送之",
            "content": "过门衲子上饶人，破我胡床默味真。\r\n道活髑髅前有地，用冲赤肉上无尘。\r\n盟心芦笋白鸥社，梦眼华枝蝴蝶春。\r\n满著圆通无尽意，四衢处处主中宾。"
        },
        {
            "title": "颂古二十一首",
            "content": "双盲入暗路崎岖，日落栖芦暂得苏。\r\n争似石人眠半夜，免教舜让守林居。\r\n须知花绽非干木，无脚行时早触途。\r\n昨朝风起长安道，元是崑崙进国图。"
        },
        {
            "title": "赞法云升律师",
            "content": "云容閒而未收，月魄湛而不流。\r\n严净身器也依律而住，虚明神宇也唯道而游。\r\n凛凛清姿兮颠毛覆雪，寥寥霁色兮心鉴含秋。"
        },
        {
            "title": "偈颂七十八首",
            "content": "云从龙，风从虎。\r\n雪峰辊毬，禾山打鼓。\r\n意不立玄，机不停午。\r\n恰恰相当用不穷，道吾觑破乐神舞。"
        },
        {
            "title": "禅人写真求赞",
            "content": "棱眉眼自深，阔口笑吟吟。\r\n峥嵘一片胆，疏豁十方心。\r\n默默春回万象，星星雪点孤岑。\r\n恁麽来也兮，不用相寻。"
        },
        {
            "title": "偈颂二百零五首",
            "content": "三界无法，何处求心。\r\n风生虎啸，雾起龙吟。\r\n泥中有刺，绵里有针。\r\n华鸟隔墙相唤甚，十分春事到家林。\r\n不堕前后，独超古今。\r\n唤回千岁梦，飞出九皋禽。\r\n无栖泊，勿猜斟，\r\n只个虚空等样心。直下一槌光迸散，\r\n斩新弹子出炉金。"
        },
        {
            "title": "偈颂七十八首",
            "content": "芝麻压得油，秔米炊得饭，\r\n还我丛林饱参汉。衲僧履道贵平怀，\r\n何怀临机争转换。活计自然，\r\n家风成现。顺水便风，\r\n归舟到岸。寒山拾得笑呵呵，\r\n此心分付知音辨。"
        },
        {
            "title": "送嵩上人住庵",
            "content": "禅腹须来竹篾缠，好看水牯自耕田。\r\n布单不卖三千里，树耳谁疑二十年。\r\n一句合头尊旅会，十方坐断正偏圆。\r\n它时投杖来相访，且莫穷忙空竖拳。"
        },
        {
            "title": "周秀才出家求颂",
            "content": "标心脱帽法丹霞，借力堂前划草些。\r\n塞上不须嗟失马，杯中端俗断疑蛇。\r\n久怀甘露濯尘骨，将意丛林开觉华。\r\n古渡雪芦明月共，一壶秋色属吾家。"
        },
        {
            "title": "颂古一百则",
            "content": "抗力霜雪，平步云霄。\r\n下惠黜国，相如过桥。\r\n萧曹谋略能成汉，巢许身心俗避尧。\r\n宠辱若惊深自信，真情参迹混渔樵。"
        },
        {
            "title": "禅人写真求赞",
            "content": "瘦削而黄，惯穷不忙。\r\n闲情许淡，默味能长。\r\n灵犀之通一点晕，老蚌之蕴千年光。\r\n而今到处相随去，头头的的露堂堂。"
        },
        {
            "title": "禅人并化主写真求赞",
            "content": "山光寒点雪，水色冷磨秋。\r\n肝胆古鉴净，身世浮萍流。\r\n罔象而珠得，亡牛而刃游。\r\n瑞凤入网兮连鳌上钩，个般手段兮老不传休。"
        },
        {
            "title": "偈颂二百零五首",
            "content": "尘尘三昧，彼彼不外。\r\n千峰向岳，百川赴海。\r\n更无一法不如来，只个堂堂观自在。"
        },
        {
            "title": "禅人并化主写真求赞",
            "content": "默成其性，慧润其定。\r\n虚应六窗，观通三径。\r\n善巧开权，触机堕阱。\r\n怪杀者僧，药多成病。"
        },
        {
            "title": "送修街坊出丐",
            "content": "海上鳌峰裹绮霞，梅仙朋旧有生涯。\r\n清眠梦落三山月，和气吹成一县华。\r\n去驾风舟寻长者，来分甑饭入吾家。\r\n待君归扫余疑膜，杯影垂弓不是蛇。"
        },
        {
            "title": "禅人写真求赞",
            "content": "口方鼻直，眉棱眼深。\r\n未填沟壑，还碍丛林。\r\n万象无得剩法，三世不见閒心。\r\n字雁没而寒烟淡淡，华鳞潜而秋水沈沈。"
        },
        {
            "title": "偁上人干造延寿院乞颂",
            "content": "丛林百丈有清规，特设堂安老病师。\r\n隐几虚心还自照，炷香孤坐绝他思。\r\n妙穷正念空三世，净洗余昏月一墀。\r\n底意欲从何处问，毗耶居士饱相知。"
        },
        {
            "title": "禅人并化主写真求赞",
            "content": "净而纯中无一尘，纯而净中有万应。\r\n眼睛明，鼻孔正。\r\n更将折筋搅沧溟，令彼龙鱼知水为命。"
        },
        {
            "title": "禅人写真求赞",
            "content": "发将雪白，面作茶黄。\r\n触动眼三角，忘言口四方。\r\n明月松头鹤梦，香风莲底龟藏。\r\n净极发光光自照，虚空鸟印不成章。"
        },
        {
            "title": "偈颂二百零五首",
            "content": "阴阳爻象此为宗，杀活机头看变通。\r\n玉女退身功后位，木人引步异中同。\r\n一尘不受能虚廓，万像无遗却混融。\r\n借得因缘成现用，玲珑八面尽家风。"
        },
        {
            "title": "偈颂二百零五首",
            "content": "不习禅，不论义，铺个破席日里睡。\r\n想料上方兜率天，也无如此日炙背。"
        },
        {
            "title": "初禅人持钵求倾",
            "content": "佛事潜通兴化门，用时斤斧莫成痕。\r\n全机超出轮回际，一句拔除生死根。\r\n凉吹洗磨烦袂暑，素蟾排逐夜台昏。\r\n鹅王引饮唯醇味，水乳斯分不我浑。"
        },
        {
            "title": "偈颂二百零五首",
            "content": "云门老子能施设，胡饼佛祖俱超越。\r\n哆哆和和两片皮，狤狤獠獠三寸舌。\r\n不是特地展家风，也非投机应时节。\r\n生铁铸成无孔鎚，忒团圞兮难下楔。"
        },
        {
            "title": "偈颂七十八首",
            "content": "一盘黑白互交罗，生杀其中细琢磨。\r\n樵人疑著当头著，不觉腰閒烂斧柯。"
        },
        {
            "title": "颂古一百则",
            "content": "卸却臭皮袋，拈转赤肉团。\r\n当头鼻孔正，直下髑髅乾。\r\n老医不见从来癖，少子相看向近难。\r\n野水瘦时秋潦退。白云断处旧山寒。\r\n绝剿绝，莫顢頇。\r\n转尽无功伊就位，孤标不与汝同盘。"
        },
        {
            "title": "偈颂七十八首",
            "content": "声色见闻闹浩浩，怡似儿时斗百草。\r\n两家拈出一般般，相对无言点头笑。"
        },
        {
            "title": "颂古一百则",
            "content": "百战成功老太平，优柔谁肯苦争衡。\r\n玉鞭金马闲终日，明月清风富一生。"
        },
        {
            "title": "禅人并化主写真求赞",
            "content": "曲不坐床，乌藤倚旁。\r\n孤禅一句，三世十方。\r\n青灯含华夜耿耿。白鸟欲没天苍苍。\r\n却来有应，出碍无当。"
        },
        {
            "title": "禅人并化主写真求赞",
            "content": "身閒类莫收，心静情不流。\r\n片月自炯炯，孤云长悠悠。\r\n颠毛衰白高山雪，眉目寒清古涧秋。\r\n把似春风些子妙，施於草木十方周。"
        },
        {
            "title": "偈颂七十八首",
            "content": "山云冉冉，江水茫茫。\r\n正不居位，偏不涉傍。\r\n显而不露，隐而弥彰。\r\n猿啼古木音声急，鹤宿枯松梦寐长。\r\n朔风作寒色，爱日流恩光。\r\n处处相逢遇，明明不覆藏。\r\n山河无隔越，草木尽敷扬。\r\n刹说众生说，毗卢舌广长。"
        },
        {
            "title": "禅人并化主写真求赞",
            "content": "清白传家，湛存授手。\r\n木落风高，水明月昼。\r\n双瞳冷用眉，片舌闲摇口。\r\n宗通也洞水逆流，孝满也曹山颠酒。"
        },
        {
            "title": "偈颂二百零五首",
            "content": "小雪纤纤洗霁色，新春冉冉入烧痕。\r\n三千界现非佗物，百亿分身有妙门。\r\n白云儿是青山用，青山父是白云根。\r\n寄语白云数回首，青山免见瘦棱棱。"
        },
        {
            "title": "禅人并化主写真求赞",
            "content": "贫眉似促，饥眼觉大。\r\n口噤禅游，鼻通气快。\r\n心不萌个处转机，卦未兆阿谁来买。\r\n应世随缘，龊家得彩。"
        },
        {
            "title": "禅人并化主写真求赞",
            "content": "额高眼深，该抹丛林。\r\n人惊大胆，我自无心。\r\n默转机梭路，谁投钵水针。\r\n觌面相呈了也，抬头何处相寻。"
        },
        {
            "title": "禅人并化主写真求赞",
            "content": "雪洗寒岩兮山林气清，秋生烟水兮江湖色明。\r\n犹净镜兮对诸像，似空谷兮随诸声。\r\n游戏因缘三昧用，自然转处不留情。"
        },
        {
            "title": "颂古一百则",
            "content": "冻眠雪屋岁摧颓，窈窕萝门夜不开。\r\n寒槁园林看变态，春风吹起律筒灰。"
        },
        {
            "title": "偈颂二百零五首",
            "content": "九月又重阳，菊华依旧黄。\r\n渊明是醉不是酒，荡荡游心於大方。"
        },
        {
            "title": "禅人写真求赞",
            "content": "面瘦颊凸，眉棱眼深。\r\n默亡所住，妙在而今。\r\n鳞潜寒水，鹤梦月林。\r\n应声应色分身也，拍手家家观世音。\r\n写出梦中身，你道真不真。\r\n槁寒秋在眼，渊默醭生唇。\r\n道环谁谓无象，空谷自来有神。\r\n父子不传些子妙，白首侬家老斲轮。"
        },
        {
            "title": "雪窦宗长老兹写师像以授天童知事壁龛而挂之",
            "content": "妙藏绝邻，毕竟无身也清虚之理真。\r\n幽灵独神，须臾返色也自照之智亲。\r\n云寒有雪意，天远连秋津。\r\n缘起佛种，觉生幻尘。\r\n语细音柔，丹山凤雏之韵；目深眉重，\r\n檀林师子之颦。借位途中宾主，\r\n借功门里君臣。洞水逆流，\r\n望云岩而半肯；曹山颠酒，知清税未全贫。\r\n曲木床头握麈尾，心传一句付其人。\r\n\r\n【注释】：【原题】：\r\n雪窦宗长老兹写师像以授天童知事壁龛而挂之乞语书其上"
        },
        {
            "title": "偈颂七十八首",
            "content": "心月孤圆，义天洞晓。\r\n照中之虚，虚中之照。\r\n不萌枝上鸟初惺，无影树头春不老。\r\n垢衣权挂类中来，出门信手拈来草。"
        },
        {
            "title": "禅人并化主写真求赞",
            "content": "孤节老全，丛林岁寒。\r\n机用千变，时事百难。\r\n玉经火而愈润，莲秀水而常乾。\r\n牛头之懒口挂壁，麈尾之辩舌翻澜。\r\n触事出碍兮虚空挥剑，众影不黏兮明珠走盘。"
        },
        {
            "title": "禅人并化主写真求赞",
            "content": "默成用密，智空理得。\r\n历代祖心选同科，三世佛口闲挂壁。"
        },
        {
            "title": "偈颂二百零五首",
            "content": "莫向枯龟版上钻，衲僧开口见心肝。\r\n莲华荷叶出未出，做尽工夫转觉难。"
        },
        {
            "title": "偈颂二百零五首",
            "content": "不是心，不是物。\r\n非天非人，非僧非俗。\r\n南北东西莫我寻，长短方圆莫我测。\r\n牛饮星河，兔眠月窟，\r\n彻底灵明破昏塞。末山超拔兮顶相不形，\r\n铁磨变通兮舌头无骨。"
        },
        {
            "title": "四宾主·主中主",
            "content": "不动金轮万德全，宸苔含月未排班。\r\n当头讳字寰中禁，谁敢依稀犯圣颜。"
        },
        {
            "title": "偈颂二百零五首",
            "content": "静沉沉，明荡荡，\r\n雪满十方，云迷四向。\r\n一色影里是谁坐著功勋，百尺竿头阿你变通伎俩。\r\n恁麽时须辨几微，恁麽处须明的当。\r\n趁不去露地白牛，透得过流河香象。\r\n彻见其源，如指诸掌。\r\n恁麽尽去也无法可传，恁麽却来也有人相亮。"
        },
        {
            "title": "禅人并化主写真求赞",
            "content": "气貌棱棱，眉目温温。\r\n一脉之分派发崑崙之源，百川之吞潮落珊瑚之根。\r\n风烟清远秋之痕，草木秀拔春之恩。\r\n古壁之梭兮蛰龙之骨，寒潭之璧兮夜月之魂。"
        },
        {
            "title": "登云顶庵峡口倚杖说偈",
            "content": "云梯陟云顶，来寻坏衲师。\r\n破峡水一脉，挂松月半规。\r\n疏旷麋鹿性，厌饫丘壑姿。\r\n眷言携不去，迟立倚筇枝。"
        },
        {
            "title": "虚禅人发心丐田",
            "content": "虚廓襟怀作丐游，机缘处处定相投。\r\n开田大义聊舒手，得意忘言暗点头。\r\n白牯耕回山月晓，金刀煎断野云秋。\r\n长连趺坐通身饭，一饱分明百不忧。"
        },
        {
            "title": "立春后五日次本上人韵",
            "content": "雪绕楼栏同楚些，梅将青子柳柔柯。\r\n山林臭味入新语。风月膺胸遵古科。\r\n梦付曲肱春困甚，乞如骈拇老閒何。\r\n雨师雷伯情多妬。收拾陶家壁上梭。"
        },
        {
            "title": "禅人并化主写真求赞",
            "content": "无明而明，无生而生。\r\n静枢机活，玄牝象成。\r\n随缘百亿纵横用，妙触门门出碍情。"
        },
        {
            "title": "禅人并化主写真求赞",
            "content": "一互清虚，十分明白。\r\n借兮是功，转兮非色。\r\n天盖地擎兮体之有余，雷轰电掣兮用之不测，\r\n情未生时如何隔。"
        },
        {
            "title": "偈十首",
            "content": "即此见闻非见闻，更无声色可呈君。\r\n个中若了全无事，体用何妨分不分。"
        },
        {
            "title": "禅人并化主写真求赞",
            "content": "疏豁性情，谷虚而不盈；舒散胸肤，\r\n冰涣而不凝。恁麽来也，\r\n触处相应。"
        },
        {
            "title": "宝峰照和尚真赞",
            "content": "山拥云腴，水怀月昼。\r\n照彻体前，湛存身后。\r\n机头梭路微分，针鼻线芒初透。\r\n灵涵万象兮彼不遗余，坐断十方兮我无渗漏。"
        },
        {
            "title": "观知殿化殿堂灯油求颂",
            "content": "广堂清白照蒲团，相续真灯未许残。\r\n寂默无声闲口醭，光明不掉寸心寒。\r\n莲开似对秋波浅，梦觉浑疑晓漏乾。\r\n十法界身流影事，自他交彻镜中看。"
        },
        {
            "title": "偈颂七十八首",
            "content": "云敛长空风日和，太平樵牧共高歌。\r\n衲僧饭饱无佗事，密密机前弄玉梭。"
        },
        {
            "title": "偈颂七十八首",
            "content": "半夜谁传无尽灯，黄梅席上许卢能。\r\n虚明自照非心力，分付丛林了事僧。"
        },
        {
            "title": "禅人写真求赞",
            "content": "眼低眉棱，骨寒肩耸。\r\n道情閒不羇，祥胆老能勇。\r\n流水清而月随，青山瘦而云拥。\r\n诸缘廓净兮拈却头皮，一句妙圜兮好看鼻孔。"
        },
        {
            "title": "禅人并化主写真求赞",
            "content": "至微至精，无像无名。\r\n其传也默而成，其得也虚而盈。\r\n夜永斗柄转，秋高河汉横。\r\n人来借问正因字，鼠粪无将污我羹。"
        },
        {
            "title": "偈颂二百零五首",
            "content": "大而无外，小而无内。\r\n合虚空而无欠无余，混万象而成团成块。\r\n不出不在，不失不坏。\r\n我不与物争，物不为我碍。\r\n路逢达道人，不将语默对。\r\n三千界里放光明，双六盘中休喝彩。"
        },
        {
            "title": "禅人并化主写真求赞",
            "content": "凄然而秋，眼冷心休。\r\n温然而春，口笑眉伸。\r\n了了无分别智，恢恢不思议仁。\r\n亡机返朴，得用还淳。\r\n图画之巧，那有其神。"
        },
        {
            "title": "机禅人发心丐田",
            "content": "历历机梭看转旋，衲僧手眼有千千。\r\n将知白雪上方饭，出自黄云负郭田。\r\n溉灌流金溪口月，耕犁卷幕陇头烟。\r\n和泥合水谁家事，参饱元无分外禅。"
        },
        {
            "title": "禅人写真求赞",
            "content": "曲木床稳，刺藜杖横。\r\n揽五宗之家法，据万象之主盟。\r\n秋半风清，霁空月明。\r\n水云模楷兮无禅可说，丛林规矩兮不令而行。"
        },
        {
            "title": "偈颂二百零五首",
            "content": "夤缘心，和合相，\r\n傀儡棚头呈伎俩。打破画屏归去来，\r\n家山田地还清旷。扫断情尘，\r\n沥乾识浪，虚明游践兮风月一壶，\r\n梦冷转身兮雪云万丈。"
        },
        {
            "title": "欲渡长芦与琛上人渔家词",
            "content": "岸树藤绳欲解维，海门蒲席弄清吹。\r\n舟不涩，兴无涯，回首灊山烟翠姿。"
        },
        {
            "title": "禅人并化主写真求赞",
            "content": "视之其夷，听之曰希。\r\n真声真色，何是何非。\r\n春山润而云起，秋水澄而月归。\r\n见闻断痕而外分变化，功勋转处而内尽玄微。"
        },
        {
            "title": "偈颂七十八首",
            "content": "恰恰无绫缝，明明不覆藏。\r\n鹫岭岂传迦叶，少林那付神光。\r\n现成处处合头句，是足人人知见香。\r\n虚空说法森罗听，不挂唇皮解举扬。"
        },
        {
            "title": "四料简·夺人不夺境",
            "content": "懒问谁持造化权，门前春事正暄妍。\r\n雨晴花色明如锦，风暖莺声滑似弦。"
        },
        {
            "title": "偈颂二百零五首",
            "content": "吸尽西江向汝道，马师不肯落荒草。\r\n三千刹海一成秋，明月珊瑚冷相照。"
        },
        {
            "title": "禅人并化主写真求赞",
            "content": "妙明绝思，廓静无涯。\r\n智空三际，性融二仪。\r\n借功光历历，借伴老垂垂。\r\n文彩纵横成底事，机关不初不挂梭丝。"
        },
        {
            "title": "保福传化士乞颂",
            "content": "梅福仙游井汲枯，而今云水稳禅蒲。\r\n青原门下藏麟角，黄蘗床头捋虎须。\r\n学子柏庭寒立雪，檀家饭甑软炊珠。\r\n乞归将意丛林暖，松食荷衣良槁癯。"
        },
        {
            "title": "禅人并化主写真求赞",
            "content": "寒林气清，晚浦潮平。\r\n自由之像，相随而名。\r\n孤藤拳脱略，三篾肚膨亨。\r\n闹市谁嫌机用熟，丛林人道饱参生。"
        },
        {
            "title": "禅人并化主写真求赞",
            "content": "云山之姿，水月之像。\r\n大海之容，太虚之量。\r\n受也的的无心，应也头头离相。\r\n随缘有照兮妙而不痕，彻底亡依兮空而不荡。"
        },
        {
            "title": "牧童",
            "content": "水牯老行步稳，蓑郎痴歌笑繁。\r\n物外初无尘滓，胸中别有丘园。"
        },
        {
            "title": "禅人并化主写真求赞",
            "content": "癯形老残，孤节岁寒。\r\n照顶髑髅眼，随缘赤肉团。\r\n六街三市寻人去，相唤门门尽是檀。"
        },
        {
            "title": "春意渐深送客至山麓田舍来往道中复逢法上人",
            "content": "青桑柳暗山前路，麦脚含滋一锄雨。\r\n阳林桃是旧家春，冷眼灵云合头语。\r\n\r\n【注释】：【原题】：\r\n春意渐深送客至山麓田舍来往道中复逢法上人因作数语以记所见云"
        },
        {
            "title": "五位",
            "content": "正中偏，霁碧星河冷浸乾。\r\n半夜木童敲月户，暗中惊破玉人眠。"
        },
        {
            "title": "偈颂七十八首",
            "content": "生灭心尽是寂灭，露柱怀胎底时节。\r\n寂灭心起是生灭，石女生儿解言说。\r\n用时万象不盈余，休处一真无空缺。\r\n藤枯树倒笑呵呵，依旧清风与明月。"
        },
        {
            "title": "禅人并化主写真求赞",
            "content": "幻起有形，智空无名。\r\n秋生月窟，云变乾城。\r\n摩娑百战胝瘢旧，向道而今老太平。"
        },
        {
            "title": "偈颂二百零五首",
            "content": "世梦短，劫壶宽，\r\n底人退步里头看。豹变文而雾重，\r\n龙不卧而潭寒。欲使人人双眼冷，\r\n要须先沥髑髅乾。"
        },
        {
            "title": "偈颂二百零五首",
            "content": "佛身光明了无垢，性水清净常不浑。\r\n降生沐浴吉祥事，要以大开功德门。\r\n哆哆和和增口业，胶胶缀缀添尘结。\r\n大家净洗佛浑身，彻底洞然明皎洁。\r\n长时诸佛洗我身，令日众僧洗我佛。"
        },
        {
            "title": "古上人出丐求颂",
            "content": "化门到处大千身，古鉴无尘谷有神。\r\n方信相随混不得，堂堂独露是何人。"
        },
        {
            "title": "禅人并化主写真求赞",
            "content": "面目古怪，气宇深清。\r\n澗月夜白，松雪寒明。\r\n舜若之身兮谁前谁后，首罗之眼兮不纵不横。\r\n相随来也，流水浮萍。"
        },
        {
            "title": "出康庐渡江淮山拜诸祖塔道中作",
            "content": "涩舟沙水岸棱棱，岸上春泥深涴藤。\r\n回首康山怀结社，真情祖室事传灯。\r\n子孙亹亹雪庭可，衣钵绳绳舂屋能。\r\n坐照少林墙面意，湛明心地莹如冰。"
        },
        {
            "title": "禅人写真求赞",
            "content": "胡床寒，坐卓卓，只个虚空唱兮万象和。\r\n道契环中有智游，言满天下无口过。"
        },
        {
            "title": "禅人并化主写真求赞",
            "content": "松老皮皴，竹癯节棱。\r\n发白远山雪，心明长夜灯。\r\n回机历历，随用腾腾。\r\n因缘妙触初无碍，个是玲珑岩下僧。"
        },
        {
            "title": "颂古一百则",
            "content": "玄沙太刚，长庆少勇，\r\n南山鳖鼻死无用。凤云际会头角生，\r\n果见韶阳下手弄。下手弄，\r\n激电光中看变动。在我也能遣能呼，\r\n於彼也有擒有纵。底事如今付阿谁，\r\n冷口伤人不知痛。"
        },
        {
            "title": "月禅人出丐求颂",
            "content": "一月在诸水，动随来去舟。\r\n分身能恁麽，到处恰相投。\r\n湖海堕全璧，鱼龙吞曲钩。\r\n归来端可庆，俱得饱参休。"
        },
        {
            "title": "朱干办求颂",
            "content": "磨洗纷尘百念秋，湛然源底未分流。\r\n其间自照因缘外，水净娟娟浮月钩。"
        },
        {
            "title": "还南麓旧居",
            "content": "枝藤结伴得游娱，怀习难宁寻旧居。\r\n云水梦思孤榻稳，山林眼味四窗虚。\r\n秋衣未絮怯繁雨，午饭无盐甘软蔬。\r\n老境端来傥底志，道同巢鸟与渊鱼。"
        },
        {
            "title": "偈十首",
            "content": "牢笼不肯住，呼唤不回头。\r\n古圣不安排，至今无处所。"
        },
        {
            "title": "偈颂二百零五首",
            "content": "你也恁麽住，我也恁麽住，\r\n作业相似贫相聚。十方无壁，\r\n四面无门，遮丑无衣，\r\n御寒无絮。直下不居功，\r\n个中看转处。采华蜂集萌不枝，\r\n卧月鸟栖无影树。"
        },
        {
            "title": "禅人并化主写真求赞",
            "content": "默默亡言，灵灵见根。\r\n鼓挝涂毒，香烧返魂。\r\n物物无心影受镜，尘尘出碍声逾垣。"
        },
        {
            "title": "海上人知浴求颂",
            "content": "温温气象半篙津，匏杓调和冷暖匀。\r\n直得通身浑是水，端知赤肉了无尘。\r\n风埃面目揩磨净，丘壑形骸洗濯春。\r\n妙触宣明佛子住，首楞严会有斯人。"
        },
        {
            "title": "次韵真歇和尚圆觉经颂一十四首·威德自在菩",
            "content": "门开三观莫迟留，得路行行到始休。\r\n鉴像照心无所住，楼钟出碍有来由。\r\n顶中具眼如天主，肘后分符似国侯。\r\n应世度生游幻海，月船风棹驾涛头。\r\n\r\n【注释】：【原题】：\r\n次韵真歇和尚圆觉经颂一十四首·威德自在菩萨章"
        },
        {
            "title": "颂古一百则",
            "content": "切瑳琢磨，变态肴讹。\r\n葛陂化龙之杖，陶家居蛰之梭。\r\n同条生兮有数，同条死兮无多。\r\n末后句，只这是，\r\n风舟载月浮秋水。"
        },
        {
            "title": "禅人并化主写真求赞",
            "content": "其来何从，云起孤峰。\r\n其去何诣，月落寒水。\r\n而今处处相随处，的的浑身是眼睛。\r\n万像森罗互为用，不许蝇泥黏鼻孔。"
        },
        {
            "title": "禅人并化主写真求赞",
            "content": "默默家内，如如规矩。\r\n妙不可以言传，真不可以相取。\r\n明白月壶，廓清天宇。\r\n物我情忘兮谁分尔汝。"
        },
        {
            "title": "送僧归豫章省亲",
            "content": "宾茧风枝梦不宁，夜堂思对老人星。\r\n一心归去事萱草，千里相求鸣鹡鴒。\r\n树树丹枫金堕叶，丛丛黄叶雪浮汀。\r\n西山秀骨濯秋雨，窗户卷帘分远青。"
        },
        {
            "title": "送愿上人归乡",
            "content": "溪头买船归鄂渚，一櫂清风夜蟾午。\r\n行尽韶山半月程，白云儿就青山父。\r\n岩头老子末后句，此到将知问不语。\r\n无缝塔前风色高，洞然不隔丝毫许。\r\n丁宁此去快须回，吾家之子要全才。\r\n不坐两头明暗路，偏中归去正中来。\r\n阿呵呵，胸次风流知几何。"
        },
        {
            "title": "资圣庵欲过圆通",
            "content": "我初浮舟济九江，幽寻兰若山苍龙。\r\n王摩诘画倚栏槛，谢灵运诗开绮窗。\r\n艾禅高谈肖琢玉，法身雅论非枯樁。\r\n梦回便是圆通路，月冷上方钟一撞。"
        },
        {
            "title": "偈颂二百零五首",
            "content": "云无心成何处雨，蜜有味是谁家华。\r\n一钵上方分得饭，归来香气满毗耶。"
        },
        {
            "title": "偈颂七十八首",
            "content": "明明百草头，明明祖师意。\r\n於佗未尝一，於我未赏异。"
        },
        {
            "title": "四料简·人境两俱夺",
            "content": "罢奏笙篁夜欲阑，银河光浸紫微寒。\r\n星移月暗无消息，客散云楼酒椀乾。"
        },
        {
            "title": "偈颂七十八首",
            "content": "本源无风波，真界绝涯畛。\r\n木人步月归，转侧功勋尽。"
        },
        {
            "title": "禅人并化主写真求赞",
            "content": "秋山骨瘦，秋水神清。\r\n岩松寒更翠，澗月夜还明。\r\n灵然曲木坐不语，四海九州俱太平。"
        },
        {
            "title": "颂古二十一首",
            "content": "无人接得渠，遗逼马相如。\r\n果来桥上也，记得柱头书。\r\n无人识得渠，棋局醉樵夫。\r\n回头斧柯烂，大海亦成枯。"
        },
        {
            "title": "偈颂二百零五首",
            "content": "却请和尚道，三世诸佛也靠倒。\r\n释迦师，净名老，\r\n毗耶摩竭心相照。倦鹤夜移巢，\r\n灵蛇寒入草，正偏转侧兮妙圆兼到。"
        },
        {
            "title": "颂古二十一首",
            "content": "侍者来言报大王，赵州曾揖下禅床。\r\n怜儿不觉傍观丑，争奈全身在帝乡。"
        },
        {
            "title": "禅人写真求赞",
            "content": "鹤老松孤，泉寒石癯。\r\n镜之对像，谷之答呼。\r\n万缘杂错不是有，一点灵明不是无。\r\n湛存妙应兮机轮活枢。"
        },
        {
            "title": "颂古一百则",
            "content": "别是非，明得丧。\r\n应之心，指诸掌。\r\n往来不往来，只者俱是藏。\r\n轮王赏之有功，黄帝得之冈象。\r\n转枢机，能伎俩，\r\n明眼衲僧无卤莽。"
        },
        {
            "title": "与辨庵主",
            "content": "夹山钩上得芳鳞，不作当年棒喝嗔。\r\n直向动前分手眼，端能化外拨机轮。\r\n是须眉底有筋汉，方契寰中无舌人。\r\n彻照自宗知细密，任从天下乐忻忻。"
        },
        {
            "title": "春意渐深送客至山麓田舍来往道中复逢法上人",
            "content": "华蹊归来鸟啼幕，庖舍炊烟卧风缕。\r\n西窗旧有竹肋床，伸足曲肱成栩栩。\r\n\r\n【注释】：【原题】：\r\n春意渐深送客至山麓田舍来往道中复逢法上人因作数语以记所见云"
        },
        {
            "title": "偈颂二百零五首",
            "content": "衲僧舌头真个自，浑仑里许没锥钩。\r\n轮扁斲工不授子。庖丁游刃无全牛。"
        },
        {
            "title": "偈颂七十八首",
            "content": "同声相应，同气相求。\r\n同风千里，不隔丝头。\r\n脱尽情尘消息在，芦花江上月明秋。"
        },
        {
            "title": "大功不宰",
            "content": "吾家消息默中看，看处虚明霁月寒。\r\n一色是功须转却，石霜端要髑髅乾。"
        },
        {
            "title": "大明庵留偈",
            "content": "略彴横门下转流，挂窗山在屋檐头。\r\n大明古意是时节，霜夜月堂帘上钩。"
        },
        {
            "title": "禅人写真求赞",
            "content": "谁能目眴眉扬，每笑手乱脚忙。\r\n守鲁祖之简默，得南泉之平常。\r\n明心秋月，活物春阳。\r\n铸机器也模范大小，据丛林也规矩圆方。"
        },
        {
            "title": "禅人并化主写真求赞",
            "content": "山秋而癯，水秋而净。\r\n得丘壑偃蹇之姿，赋猿鸟超摇之性。\r\n离微彻见根，动静该听莹。\r\n提来万法上看，更没一丝头剩。"
        },
        {
            "title": "偈颂二百零五首",
            "content": "十方大地是我一个身便能禁足，十方众生是我一个汉方解护生。\r\n禁足也步步不妄行，护生也心心不妄动。"
        },
        {
            "title": "禅人并化主写真求赞",
            "content": "兀兀默耕，天成地平。\r\n一心无住住，万像不生生。\r\n起家空劫壶中句，借伴今时路上行。\r\n搅丛林人七八处，今行而据；握拄杖子四十年，\r\n师坐而横。用之不敝，\r\n虚而不盈。"
        },
        {
            "title": "禅人并化主写真求赞",
            "content": "明功借位，起幻入尘。\r\n百草头边有芳信，纵横指点自家春。"
        },
        {
            "title": "偈颂二百零五首",
            "content": "香林腊月火烧山，关楗如今透底难。\r\n无碍机锋能自在，虚空挥剑不成瘢。"
        },
        {
            "title": "禅人并化主写真求赞",
            "content": "深深沉沉，心不见心。\r\n理亡出没，妙超古今。\r\n锦机丝度密无缝，玉澗玉流寒有音。\r\n友约寒山拾得子，拍手一笑舒胸襟。"
        },
        {
            "title": "禅人并化主写真求赞",
            "content": "形骸槁如，林壑深居。\r\n衰发雪松白，閒情霜竹虚。\r\n智游空劫珠胎蚌，妙应因缘井觑驴。\r\n豹雾之虎，龙雷之鱼。\r\n黄梅衣钵绳绳信，卢老心传不识书。"
        },
        {
            "title": "禅人并化主写真求赞",
            "content": "白发星星，骨癯气清。\r\n雪浸山嵂屼，秋在水渟泓。\r\n流琥珀兮涧松老，射珊瑚而波月明。\r\n影落大千去也，何妨触处峥嵘。"
        },
        {
            "title": "偈颂二百零五首",
            "content": "人平不语，水平不流。\r\n风定华犹落，鸟啼山更幽。\r\n只麽天真无少剩，莫於里许著丝头。"
        },
        {
            "title": "禅人并化主写真求赞",
            "content": "形虽老苍，事不穷忙。\r\n味真嚼蜡，面冷刮霜。\r\n撒手行空劫，全身入帝乡。\r\n回头游戏成三昧，春上百华蜂采香。"
        },
        {
            "title": "偈颂二百零五首",
            "content": "一灯分耀百千灯，个事宗家谁也曾。\r\n少室相传断臂可，黄梅分付坠腰能。"
        },
        {
            "title": "禅人并化主写真求赞",
            "content": "二仪之门，万象之根。\r\n有无难议，青白不痕。\r\n借功承祖祢，了事付儿孙。\r\n採华香负蜜蜂股，齐物梦翻蝴蝶槐。\r\n即相离相，知恩报恩。"
        },
        {
            "title": "颂古一百则",
            "content": "沧海沥乾，太虚充满。\r\n衲僧鼻孔长，古佛舌头短。\r\n珠丝度九曲，玉机才一转。\r\n直下相逢谁识渠，始信斯人不合伴。"
        },
        {
            "title": "四料简·人境俱不夺",
            "content": "十分花事属歌喉，笑入芳尘烂漫游。\r\n皇道太平无忌讳，纵横何处不风流。"
        },
        {
            "title": "颂古一百则",
            "content": "收尽余怀厌事华，归来何所是生涯。\r\n烂柯樵子疑无路，挂树壶公妙有家。\r\n夜水金波浮桂影，秋风雪阵拥芦花。\r\n寒鱼著底不吞饵，兴尽清歌却转槎。"
        },
        {
            "title": "偈颂二百零五首",
            "content": "灵云悟桃华，玄沙旁不肯。\r\n昭昭然此心分明，隐隐也放身未稳。\r\n放得稳，八两元来是半斤，\r\n钩头秤尾能平等。"
        },
        {
            "title": "偈颂七十八首",
            "content": "一尘具无量刹土，一念超无量劫数。\r\n一身现无量众生，一体合无量诸佛。"
        },
        {
            "title": "禅人并化主写真求赞",
            "content": "个是何人，气清骨贫。\r\n烟霞面目，丘壑精神。\r\n二仪自然一体，万像况与同尘。\r\n床上全威白额虎，钩头可意赤稍鳞。"
        },
        {
            "title": "禅人并化主写真求赞",
            "content": "明白无根，茫茫月魂。\r\n清虚不浑，苍苍秋痕。\r\n青天固可背负，诸佛等闲口吞。\r\n情空超物物，妙触应门门。\r\n了知初不由心念，金色头陀灭意根。"
        },
        {
            "title": "偈颂七十八首",
            "content": "衲僧去就水云姿，偶堕夤缘出应时。\r\n今日又归林壑去，得便宜了得便宜。"
        },
        {
            "title": "禅人并化主写真求赞",
            "content": "面此微紫，眸子深青。\r\n默臻阃奥，妙得门庭。\r\n彻见二仪成一体，明知万像不他形。"
        },
        {
            "title": "禅人并化主写真求赞",
            "content": "无心之心，妙超古今。\r\n无相之相，不存情量。\r\n叶落木而秋开，月度山而潮上。\r\n柳絮之风随，葵华之日向。"
        },
        {
            "title": "蒙禅人丐麦求颂",
            "content": "杖头挂钵丐丹丘，力破清贫一点忧。\r\n红雨几番华事老，黄云万顷麦家秋。\r\n对缘手眼通身是，应物机轮转处幽。\r\n归理韶阳糊饼话，肚皮束篾饱齁齁。"
        },
        {
            "title": "冲禅人与翠山出丐求颂",
            "content": "归去家山雪未消，到时雪后翠棱高。\r\n豁然直下断三际，卓尔个中抽一毫。\r\n化钵不妨游幻海，虚舟何惮驾惊涛。\r\n因缘成熟袖双手，莫学吾家败酒糟。"
        },
        {
            "title": "禅人并化主写真求赞",
            "content": "兀然而然，湛存象先。\r\n曹溪昧横画，少室还默传。\r\n体不匿而了了，用不勤而绵绵。\r\n得麟角兮石头足，捋虎须兮林际颠。\r\n壁上如今谩撑起，知音自然闻说禅。"
        },
        {
            "title": "偈颂二百零五首",
            "content": "笊篱木杓，钱贯井索。\r\n受用见成，家风廓落。\r\n生涯放得信缘看，佛法更於何处著。\r\n不用安排只麽从，自然心地常安乐。"
        },
        {
            "title": "偈颂二百零五首",
            "content": "萧然一念未萌初，露柱怀胎辨得无。\r\n风扫余云月未上，霁虚廓净绝方隅。"
        },
        {
            "title": "次韵真歇和尚圆觉经颂一十四首·普觉菩萨章",
            "content": "药病相攻双去难，心华开发自家禅。\r\n天真历历非修证，日用堂堂岂授传。\r\n高升丹霄知得计，止啼黄叶信成权。\r\n底时屑屑行泥滓，可笑蜗牛自涴涎。"
        },
        {
            "title": "欲渡长芦与琛上人渔家词",
            "content": "一苇江头老白眉，而今问讯慰相思。\r\n风静夜，月明时，满眼寒光下钓丝。"
        },
        {
            "title": "禅人并化主写真求赞",
            "content": "眼横鼻直，气清骨寒。\r\n手眼外应金篦快，身心内照玉壶宽。\r\n机丝交织兮春华蔟蔟，与物齐平兮梦蝶团团。"
        },
        {
            "title": "偈颂七十八首",
            "content": "只解恁麽去，沙禽夜宿沧洲树。\r\n不解恁麽来，石笋穿开古路苔。\r\n莫道鲲鲸无羽翼，今日亲从鸟道回。"
        },
        {
            "title": "春意渐深送客至山麓田舍来往道中复逢法上人",
            "content": "鸟拳花枝作春语，风日焕然晞宿雨。\r\n水肥山翠木欣欣，芳事骈罗不容数。\r\n\r\n【注释】：【原题】：\r\n春意渐深送客至山麓田舍来往道中复逢法上人因作数语以记所见云"
        },
        {
            "title": "偈颂七十八首",
            "content": "直下无窠窟，不用求奇特。\r\n皓玉本无瑕，雕文丧君德。"
        },
        {
            "title": "次韵真歇和尚圆觉经颂一十四首·圆觉蔷萨章",
            "content": "选场随手取标毬，长短期中入社流。\r\n觉后绳绳机自脱，悟来密密类难收。\r\n十分饱足雪山草，一色渐成露地牛。\r\n风扫水天尘翳尽，芦华直照月明秋。"
        },
        {
            "title": "普渊行者请颂",
            "content": "脱尽尘机真出家，平持心地是生涯。\r\n法堂划草堕僧数，舂屋传衣联祖华。\r\n想变石头山下虎，悟空弓影酒中蛇。\r\n寒枯只麽清修去，佛种从今却较些。"
        },
        {
            "title": "偈颂七十八首",
            "content": "去时踏雪似来时，来去途中一色迷。\r\n妙得转身宾是主，宗家正令付全提。"
        },
        {
            "title": "次韵真歇和尚圆觉经颂一十四首·总颂",
            "content": "木童吟处槁回春，个里庄严功德林。\r\n垂手断崖知路活，藏身空劫忌机沈。\r\n未翻识浪无多子，不挂唇皮有一音。\r\n佛祖契心言迹外，炷香清坐与追寻。"
        },
        {
            "title": "偈颂七十八首",
            "content": "青山白云父，白云青山儿。\r\n白云终日倚，青山总不知。"
        },
        {
            "title": "禅人发心干钟乞颂",
            "content": "木落空山霜，夜楼时一撞。\r\n随风度林岭，唤月到萝窗。\r\n响应虚传谷，声飞不碍江。\r\n梦回天意晓，蝴蝶失双双。"
        },
        {
            "title": "仗锡为长老写真求赞",
            "content": "木老春迟，山寒雪早。\r\n潮退珊瑚林，霁空明月晓。\r\n守默自如，对缘恰好。\r\n得往得来，随起随倒。\r\n龙潭觑破天皇，马祖踏著水潦。"
        },
        {
            "title": "禅人并化主写真求赞",
            "content": "八字眉低，四方口阔。\r\n发色松雪寒，日光岸电烁。\r\n橐签之空，枢机之活。\r\n其间勿你安排，里许是谁造作。\r\n影草不彰兮妙触无瘢，没身不殆兮长生有药。"
        },
        {
            "title": "禅人并化主写真求赞",
            "content": "祖祖家传，心心印全。\r\n混沌未受凿，威音不得专。\r\n蕉雷文象齿之所以，桂月晕犀角之能然。\r\n水自竹来兮绿非假借，风从华过兮香有因缘。"
        },
        {
            "title": "禅人并化主写真求赞",
            "content": "山寒露风棱，水瘦褪沙痕。\r\n劫空须到底，用妙不循根。\r\n宗派谁传衣钵，他家自有儿孙。"
        },
        {
            "title": "偈十首",
            "content": "交互明中暗，巧齐转觉难。\r\n力穷忘进退，金没网鞔鞔。"
        },
        {
            "title": "丹霞忌日",
            "content": "明月清风霁景凉，华鲸喷雪成茫茫。\r\n灵然一点谁人委，怀抱千年作夜光。"
        },
        {
            "title": "偈颂二百零五首",
            "content": "一人之父，百王之师。\r\n道机有余兮，动若四时。\r\n寿域无疆兮，量同二仪。\r\n大功不宰，至化无为。\r\n妙兮虽喻，智也不知。\r\n权挂垢衣云是佛，却装珍御复名谁。"
        },
        {
            "title": "送照禅人之湖南",
            "content": "衡岳迎秋翡翠瘦，潇湘漾风瑠璃皴。\r\n夜船载月急如箭，归去来兮休问津。"
        },
        {
            "title": "斜川道上望庐山三绝",
            "content": "水从乌石山前转，人在斜川岸上行。\r\n寂漠柴桑古祠下，我来无酒酹渊明。"
        },
        {
            "title": "禅人并化主写真求赞",
            "content": "古岩老僧，百事不能。\r\n饱雪筠林野之姿，癯犹高节；抱松石岁寒之骨，\r\n老更苍棱。去就且拙，\r\n唱酬可憎。慎严逆流洞水道，\r\n孝满颠酒曹山曾。"
        },
        {
            "title": "偈颂二百零五首",
            "content": "白云之宾青山伴，位里借功看互换。\r\n无底合盘转手擎，穿心碗子通身饭。"
        },
        {
            "title": "颂古一百则",
            "content": "巍巍堂堂，磊磊落落。\r\n闹处刺头，稳处下脚。\r\n脚下线断我自由，鼻端泥尽君休斲。\r\n莫动著，千年故纸中合药。"
        },
        {
            "title": "偈颂二百零五首",
            "content": "舌头一脔肉，口唇两片皮。\r\n其间无固必，分外莫猜疑。\r\n赵州古佛，云门圣师，\r\n历历机头不挂丝。自然桃李成蹊去，\r\n那是春风作意吹。"
        },
        {
            "title": "禅人并化主写真求赞",
            "content": "兀兀堆堆，髑髅眼开。\r\n全身放下，借伴还来。\r\n一弹指响流通句，楼阁门门见善财。"
        },
        {
            "title": "偈颂二百零五首",
            "content": "曾到家山里许看，星河濯月霁天寒。\r\n个时失却娘生口，始信从来鼻孔宽。"
        },
        {
            "title": "与嵩禅人",
            "content": "乌石岭头相见，长生路上常逢。\r\n正是游山时节，落华芳草蒙茸。"
        },
        {
            "title": "十月朔与法上人南谷行",
            "content": "拖策鸣林游兴浓，要将丘壑醉青瞳。\r\n黄华尚媚秋余日，锦树那禁霜后风。\r\n转岫虵行岐屈曲，断崖虹卧水丁东。\r\n谁悭剧味平生事，分付饮茶谈笑中。"
        },
        {
            "title": "颂古一百则",
            "content": "岐分丝染太唠唠，果缀花联败祖曹。\r\n妙握司南造化柄，水云器具在甄陶。\r\n屏割繁碎，剪除氄毛。\r\n星衡藻鉴，玉尺金刀。\r\n黄蘖老，察秋毫，\r\n坐断春风不放高。"
        },
        {
            "title": "偈十首",
            "content": "万法是心光，诸缘唯性晓。\r\n本无迷悟人，只要今日了。\r\n心无形影，对缘即照。"
        },
        {
            "title": "禅人并化主写真求赞",
            "content": "云水孤藤，丛林老僧。\r\n澜翻口角，雪点眉棱。\r\n长春时节相联蕊，破夜光明自照灯。\r\n内无丝而系螘，外无糁而聚蝇。\r\n不起灭定，能应繁兴。"
        },
        {
            "title": "偈颂七十八首",
            "content": "麟龙不为瑞，珠璧不为贵。\r\n衲僧眼豁开，彻见生死蔕。\r\n生死蔕，第一义。\r\n诸佛心，祖师鼻。\r\n少林传灯，灵山授记。\r\n随高随下，何此何彼。\r\n假诸因缘，神通游戏。\r\n有时五教三乘，有时三德六味。\r\n有时屋里主财，有时门头了事。\r\n处处清白家风，人人见成活计。"
        },
        {
            "title": "偈颂二百零五首",
            "content": "释迦自是释迦，然灯莫要添些。\r\n不用烧钱引鬼，何须勾贼破家。\r\n你那里针劄不入，我这里石上栽华。"
        },
        {
            "title": "禅人写真求赞",
            "content": "握筇之像，对机之身。\r\n六根摄一处，三昧起诸尘。\r\n蚌肠孕於月明之夜，蛰户开於雷动之春。\r\n个般手段兮，分付善应之人。"
        },
        {
            "title": "颂古一百则",
            "content": "丝纶降，号令分，\r\n寰中天子，塞外将军。\r\n不待雷惊出蛰，那知风遏行云。\r\n机底联绵兮，自有金针玉线。\r\n印前恢廊兮，元无鸟篆虫文。"
        },
        {
            "title": "偈颂二百零五首",
            "content": "生也死也，不道不道。\r\n只知憨狗怒逐块，谁见死蛇惊出草。\r\n著眼家林里许看，不萌枝上春阳早。"
        },
        {
            "title": "禅人写真求赞",
            "content": "不是恁麽形像，刚地起模画样。\r\n从来万法同根，穷竟虚空等量。\r\n可是二浙说禅，分外三河口强。\r\n深藏那里也烟蓑卧云，大用现前也风舟驾浪。"
        },
        {
            "title": "偈颂七十八首",
            "content": "去时不出户，来时不入门。\r\n清癯山有骨，闲澹云无根。\r\n归家奉祖祢，了事还儿孙。\r\n云水通方士，相期报佛恩。"
        },
        {
            "title": "禅人写真求赞",
            "content": "禅床默默，无得之得。\r\n寒淡赋心，清贫入骨。\r\n秋彻鲛人之家，霜摩老兔之窟。\r\n万象影中兮自纵自横，百草头上兮随出随没。"
        },
        {
            "title": "禅人写真求赞",
            "content": "双奋拳空，一担肩重。\r\n材本不堪，心元无用，\r\n莺院华香，蜂房蜜冻。\r\n喝时耳朵三日聋，扭处鼻头连岁痛。"
        },
        {
            "title": "颂古一百则",
            "content": "钵里饭，桶里水，开口见胆求知己。\r\n拟思便落二三机，对面忽成千万里。\r\n韶阳师，较些子。断金之义兮谁与相同，\r\n匪石之心兮独能如此。"
        },
        {
            "title": "万寿晖长老写师像求赞",
            "content": "空而无痕，绵绵体之若存。\r\n卓而莫群，恰恰用之不勤。\r\n光明破夜月，淡泞出山云。\r\n无得而得，不闻而闻。\r\n少林之传默默，灵山之笑欣欣。\r\n龙雷相送鱼烧尾，豹雾俄披虎炳文。\r\n齐物飘飘兮流梦似随蝴蝶去，亡机荡荡兮清閒还与白鸥分。"
        },
        {
            "title": "禅人并化主写真求赞",
            "content": "瘦骨岩岩，残毳毵毵。\r\n坐寒云巘，心空月潭。\r\n虚应亡机而若谷，深禅有口而如钳。\r\n槃珠勿遗其色，囊锥不露其尖。\r\n皇道大平没棱角，自然雨五而风三。"
        },
        {
            "title": "卫进可寺丞腊月二十九日招我以蔬饭从容胜集",
            "content": "风澜未作见灵源，六处亡功体湛存。\r\n诸法性空方得座，一弹指响顿开门。\r\n寒梅篱落春能早，野雪棂窗夜不昏。\r\n万像森罗心印印，根尘超豁妙无痕。\r\n\r\n【注释】：【原题】：\r\n卫进可寺丞腊月二十九日招我以蔬饭从容胜集其居之西一堂榜曰六湛意六处休复同一湛然且求语因作偈云"
        },
        {
            "title": "禅人并化主写真求赞",
            "content": "赤肉一团，疏通数窍。\r\n惟色惟声，乃听乃眺。\r\n不借应而即真，不外虚而常照。\r\n长时默坐亡世机，万里青天绝飞鸟。\r\n谓尔画工，那得其妙。"
        },
        {
            "title": "偈颂七十八首",
            "content": "法界无尘心月圆，本光还照未萌前。\r\n而今直下分明去，犹较南泉二十年。"
        },
        {
            "title": "偈颂七十八首",
            "content": "地水火风休假藉，一切不留还脱洒。\r\n家风廓落等虚空，田地虚明非昼夜。\r\n鸟道须知举足难，玄机不许丝头挂。\r\n同中有异异中同，彻底浑沦无缝罅。"
        },
        {
            "title": "偈颂二百零五首",
            "content": "湛湛不昏，绵绵若存。\r\n三世佛护持为之顶相，历代祖传受为之命根。\r\n苍头祖父寒居位，白发儿孙夜过门。"
        },
        {
            "title": "禅人并化主写真求赞",
            "content": "性了有余，体含太虚。\r\n心空历历，道契如如。\r\n答响神居谷，随缘井觑驴。\r\n向道尘尘住三昧，何妨触处卷而舒。"
        },
        {
            "title": "妙慧上人求颂",
            "content": "妙中有慧独醒醒，历历机前自照灵。\r\n老兔梦寒眠净魄，真犀心醉得通星。\r\n道游刹刹参诸佛，智破尘尘出大经。\r\n顽石点头挥麈尾，坐间华雨一番馨。"
        },
        {
            "title": "禅人写真求赞",
            "content": "虚而通，用而冲。\r\n默游量外，直照环中。\r\n云水一身瘠，家风四壁空。\r\n相逢有知己，点指识渠侬。"
        },
        {
            "title": "退天童上太守吴学士",
            "content": "三椽五合不求余，汩汩营营笑拙疏。\r\n妄立是非徒喻马，乐同彼此解观鱼。\r\n洗霜骨出山宜瘦。答响神藏谷应虚。\r\n莫涴人间名字垢，身云心月本如如。"
        },
        {
            "title": "禅人并化主写真求赞",
            "content": "心空自灵，性了非情。\r\n玉马寒泉饮，泥牛夜月耕。\r\n尘尘智起，物物幻成。\r\n二仪万像纵横说，相与今时作证明。"
        },
        {
            "title": "偈颂七十八首",
            "content": "当生不生，借光现三十六应。\r\n当灭不灭，忘照摄千百亿身。\r\n只如绝去，来无动静。"
        },
        {
            "title": "禅人并化主写真求赞",
            "content": "貌悴情枯，云閒月孤。\r\n诸根影像有，百念肺肠无。\r\n毒蛇头少人揩痒，猛虎口是谁捋须。\r\n有时变态兮，电卷雷驱。"
        },
        {
            "title": "禅人并化主写真求赞",
            "content": "癯山早寒，老木先槁。\r\n心潜三界空，念动一尘眇。\r\n太虚谁与增添，万像何曾欠少。\r\n止犹谷神唯自知，肯把閒身相搅扰。"
        },
        {
            "title": "禅人写真求赞",
            "content": "床倚杖藜，权名住持。\r\n久默钳口，一笑伸眉。\r\n云水谁相问，家风自不知。\r\n明白宁居兮河空月转，寂寥无象兮雨霁天垂。"
        },
        {
            "title": "朱熙载作平阴令八十日致仕而发",
            "content": "勇退归来适旧游，家林禾黍一成秋。\r\n黄芦雪照沙头屋，明月波浮江口舟。\r\n耕道谁从夫子后，逃禅今与老僧俦。\r\n些桑试问陶彭泽，风味真醇相肖不。"
        },
        {
            "title": "偈颂二百零五首",
            "content": "端公问处来，径直勿迂回。\r\n善财处处逢弥勒，弹指作声楼阁开。"
        },
        {
            "title": "禅人写真求赞",
            "content": "且道是何面觜，刚地无风浪起。\r\n默默閒自照心，了了倚谁传髓。\r\n白鸥暮落烟沙秋，寒卧芦华明月里。"
        },
        {
            "title": "颂古一百则",
            "content": "药之作病，鉴乎前圣。\r\n病之作医，必也其谁。\r\n白头黑头兮克家之子，有句无句兮截流之机。\r\n堂堂坐断舌头路，应笑毗耶老古锥。"
        },
        {
            "title": "偈颂二百零五首",
            "content": "皓然雪月净无埃，一色功中更放开。\r\n唤起牧童蓑底梦，白牛鼻孔拽教回。"
        },
        {
            "title": "仲春过龙舒法华山寻诵经道者旧庵",
            "content": "支径入穷谷，来寻道者庵。\r\n梵音今默默，华雨尚毵毵。\r\n夜白月半屋，寒青灯一龛。\r\n梦随歌吹去，借路过江南。"
        },
        {
            "title": "礼明安塔二偈",
            "content": "老阿师卒无嗣，石浮屠立有年。\r\n丁宁金针玉线，惭愧鸾胶凤弦。"
        },
        {
            "title": "禅人并化主写真求赞",
            "content": "黎杖横膝，衲衣拥肩。\r\n默为佛事，情忘世缘。\r\n家风空扫四壁。活计冷坐三椽。\r\n见闻声色外相讨，破晓青山啼杜鹃。"
        },
        {
            "title": "禅人并化主写真求赞",
            "content": "岩壑之骨窪而隆，烟霞之气温而融。\r\n其默而通，其应而冲。\r\n流云出谷，霁月行空。\r\n十方三世兮，南北西东。"
        },
        {
            "title": "与昌国善友",
            "content": "驾潮舟涩岸头沙，得与岩僧款语些。\r\n梦付庄周窗外蝶，疑醒乐广酒中蛇。\r\n夜堂莫怪云悭月，春峤将知雨促华。\r\n想像旧山归去路，照门新锦眼迷蒙。"
        },
        {
            "title": "云上人持钵求颂",
            "content": "雪林风雪暮纤纤，滴沥寒声晓断檐。\r\n一点丐心盟杖屦，十分化事入鎚钳。\r\n霁光如拭月无碍，华锦落机春不嫌。\r\n百亿分身遍尘刹，见闻萧洒孰相黏。"
        },
        {
            "title": "禅人写真求赞",
            "content": "鼻孔修直，眉毛低垂。\r\n閒来一默，净扫余思。\r\n秋水连天摩霁色，春风著木见游丝，\r\n撒开捏聚兮只个些儿。头雪老{左日右煞}，\r\n面肉肥些。骨寒穷鬼子，\r\n情淡道人家。谤佛谤祖，\r\n撒土撒沙。明月犀玩兮晕通其角，\r\n迅雷象惊兮文理其牙，未把家风兮草草传耶。"
        },
        {
            "title": "禅人写真求赞",
            "content": "虚空借得作身，万象相随为伴。\r\n纵横人道十成，点检谁知一半。\r\n看看青山峥嵘，白云零乱。\r\n里许牧童归未归，铁牛一掣金绳断。"
        },
        {
            "title": "颂古二十一首",
            "content": "出群须是英灵汉，敌胜还他师子儿。\r\n选佛若无如是眼，假饶千载亦奚为。"
        },
        {
            "title": "偈颂二百零五首",
            "content": "阿那是祖，位崇家谱。\r\n二仆之根，万象之母。\r\n建化门未要转机，实际地如何进步。\r\n青山一线路相通，月落寒猿啼断处。"
        },
        {
            "title": "禅人并化主写真求赞",
            "content": "非默而默，不言而言。\r\n凿混沌朴，决崑崙源。\r\n万像总持句，诸尘三昧门。\r\n法法心心成佛事，华华叶叶受春恩。"
        },
        {
            "title": "颂古二十一首",
            "content": "即日贵人，旧家贫汉。\r\n兄弟相承，尊卑互换。\r\n向晚途中眼不开，夜明帘外机旋转。\r\n骑牛载帽异中来，百炼真金色不变。"
        },
        {
            "title": "偈颂二百零五首",
            "content": "清白传家雪月光，玉壶中有转身方。\r\n情乾识尽功勋断，不觉全身入帝乡。"
        },
        {
            "title": "禅人并化主写真求赞",
            "content": "岁寒之容，高岩雪松。\r\n清白之胸，冷月霜钟。\r\n种田博饭，地藏之春农；明镜非台，\r\n黄梅之夜舂。百草头上闲和尚，\r\n而今何处不相逢。"
        },
        {
            "title": "禅人并化主写真求赞",
            "content": "默而非缄，辨而罔谈。\r\n须菩提慧空了了，憍尸迦华雨毵毵。\r\n更与刹尘分手眼，何妨机用见鎚钳。\r\n个人自得，古佛同参。"
        },
        {
            "title": "颂古一百则",
            "content": "君王底意语知音，天下倾诚葵藿心。\r\n掇出中原无价宝，不同赵璧与燕金。\r\n中原之宝呈兴化，一段光明难定价。\r\n帝业堪为万世师，金轮景燿四天下。"
        },
        {
            "title": "偈颂二百零五首",
            "content": "长者长法身，短者短法身。\r\n虚空已是色，大地却非尘。\r\n觑得破阿那律祖，放得稳舜若多神。\r\n飘飘闲戏白鸥水，栩栩梦游蝴蝶春。\r\n拶头拶面推来也，眼里无筋一世贫。"
        },
        {
            "title": "三印颂示众",
            "content": "印泥印空印水，疾轩不及掩耳。\r\n豁然楼阁门开，消得轻轻弹指。"
        },
        {
            "title": "禅人并化主写真求赞",
            "content": "这个形容，缘报遭逢。\r\n藏万德於未兆，戢六用於无踪。\r\n雪阵血战，玉田历农。\r\n影响若空谷，随扣如霜钟。\r\n竿头不是风幡动，知有此事还卢舂。"
        },
        {
            "title": "禅人并化主写真求赞",
            "content": "云水之身，丛林之人。\r\n眉毛长盖眼，鼻孔直欺唇。\r\n等闲西院两声错，急快云门一路亲。\r\n不肯割城还夺璧，相如肝胆抑强秦。"
        },
        {
            "title": "禅人并化主写真求赞",
            "content": "天之空兮星斗寒，海之缩兮潮波还。\r\n推月之蟾止三脚，养雾之豹窥一斑。\r\n拈出门门问相识，知音点头应不悭。"
        },
        {
            "title": "偈颂二百零五首",
            "content": "青山不用白云朝，白云不用青山管。\r\n云常在山山在云，青山自闲云自缓。"
        },
        {
            "title": "颂古一百则",
            "content": "日面月面，星流电卷。\r\n镜对像而无私，珠在盘而自转。\r\n君不见钳錘前百炼之金，刀尺下一机之绢。"
        },
        {
            "title": "偈颂二百零五首",
            "content": "宿雨洗去山面尘，东君料理山家春。\r\n浩劫壶中勿新岁，枯木岩前有古人。\r\n寒暑不到以法界为处，齿发不老以虚空为身。\r\n坐间默有相传意，川上乾无逝去津。"
        },
        {
            "title": "禅人并化主写真求赞",
            "content": "老发衰髭，顶雪颔丝。\r\n方头似凿，钝口如椎。\r\n相逢閒受用，惯喫落便宜。\r\n蒲鞋价贱陈尊宿，浆水钱还王老师。\r\n法不当情兮平等得定慧之学，心无所住兮自然见离微之时。"
        },
        {
            "title": "谢通讲师五偈",
            "content": "慰心佛氏未萧条，卓卓缁林有俊髦。\r\n知见香熏舌本别，名言垢净眼棱高。\r\n锦云脚踏冷修月，仙峤牵颓閒钓鳌。\r\n良遂肯从麻谷后，声光矫矫壮吾曹。"
        },
        {
            "title": "送觉禅人",
            "content": "明月堂虚客不留，衡湘秀处赋清游。\r\n回途复妙无遗影，天水从来一样秋。"
        },
        {
            "title": "偈颂二百零五首",
            "content": "生灭去来，本如来藏。\r\n清净妙明，虚融通畅。\r\n六门我绝，攀缘三界。\r\n渠无身相，无生路上。\r\n底人识取，万迥和尚。"
        },
        {
            "title": "偈颂七十八首",
            "content": "掣鼓夺旗，往往光影里走作。\r\n停机息杼，往往死水里浸却。\r\n衲僧家，稳下脚。\r\n没窠臼，莫栖泊。\r\n月树不啼猿，雪巢无宿鹤。\r\n玄微及尽类难齐，千手大悲难摸索。"
        },
        {
            "title": "偈颂二百零五首",
            "content": "管签真风暗度韶，春恩如许在芳条。\r\n志公不是闲和尚，拄杖头边有剪刀。"
        },
        {
            "title": "符十五郎求颂",
            "content": "圆虚里许得真游，离水犀通一点秋。\r\n机应无私登鸟道，妙同明月静随流。"
        },
        {
            "title": "禅人并化主写真求赞",
            "content": "碧寒眼脑，黧黑面皮。\r\n佛魔销铄处，自己住持时。\r\n针或联线，机不挂丝。\r\n风月渡河无夜色，水天连霁有秋姿。"
        },
        {
            "title": "颂古一百则",
            "content": "坏不坏，随他去也。\r\n大千界句里了无钩锁机，脚头多被葛藤碍。\r\n会不会分明，底事丁宁杀。\r\n知心拈出勿商量，还我当行相买卖。"
        },
        {
            "title": "偈颂二百零五首",
            "content": "不即不离，非取非舍。\r\n自东自西，谁上谁下。\r\n委曲也顺俗亡功，蓦直也应真不惜。\r\n珠中有火君须信，休向天边问太阳。"
        },
        {
            "title": "游龟山和何学士",
            "content": "一宿曹溪今乃时，永嘉想见未忘兹。\r\n如何淮风遏行色，不得扶杖相参随。\r\n斯须佳惠玩珠璧，璨然倾泻胸中奇。\r\n词锋明锐许谁敌，禅悦清酣还我追。\r\n约君入社背时事，种藕著华春满池。\r\n道在金兰端未艾，回头阅世真儿嬉。"
        },
        {
            "title": "禅人并化主写真求赞",
            "content": "源养而渊，灯传未残。\r\n照分光燄，流演波澜。\r\n暂时还落薄，客事岂艰难。\r\n春上烧瘢，绿生草端。\r\n无心为润云行麓，有应不留珠走盘。"
        },
        {
            "title": "禅人并化主写真求赞",
            "content": "看看，变态毫端。\r\n春风不泮颠毛雪，秋色自摩眸子寒。\r\n笑添面孔两眉展，参饱肚皮三篾宽。"
        },
        {
            "title": "禅人并化主写真求赞",
            "content": "发作残雪之白，目带深秋之寒。\r\n春山未暖，野水无澜。\r\n家风摩鼻孔，好事上眉端。\r\n三世因缘兮半身而应，十方刹海兮一吸而乾。"
        },
        {
            "title": "颂古一百则",
            "content": "扇子破，索犀牛，\r\n棬挛中字有来由。谁知桂毂千年魄，\r\n妙作通明一点秋。"
        },
        {
            "title": "偈颂二百零五首",
            "content": "途中久客忆家山，一线蹊通入翠寒。\r\n望处霁云收青练，跨门残月堕金盘。\r\n十虚俱殒眼方阔，三世齐吞肚觉宽。\r\n变化鲲鹏底时节，霄程九万看风抟。"
        },
        {
            "title": "禅人并化主写真求赞",
            "content": "须发沧浪，形容寒瘠。\r\n春林带雪痕，云山染秋色。\r\n光明一点兮蚌有蕴於月华，清净八弦兮鸟不飞而天碧。"
        },
        {
            "title": "偈颂七十八首",
            "content": "大雄父子许雍容，消息传通到劫空。\r\n寒卧老蟾呼不觉，扶疏丹桂月朦胧。"
        },
        {
            "title": "禅人并化主写真求赞",
            "content": "智极而藏，静极而光。\r\n蕉雷之展，葵日之芳。\r\n占宝器而蛮眼碧，理华须而蜂股黄。\r\n中规中矩兮乍圆乍方。"
        },
        {
            "title": "禅人并化主写真求赞",
            "content": "閒云之动，野水之流。\r\n体万像之平等，了一身而自由。\r\n机轮无滞兮，凿枘相投。"
        },
        {
            "title": "禅人并化主写真求赞",
            "content": "妙传乎真，转侧而神。\r\n赤脚劫空归去路，白头借伴却来人。\r\n无心分物我，何处著根尘。\r\n烟柳莺华闹浩浩，太平时节大家春。"
        },
        {
            "title": "偈颂二百零五首",
            "content": "泥泥水水一年农，收拾将来碓下舂。\r\n炊软香分千钵饭，肚皮参饱放颓慵。"
        },
        {
            "title": "禅人写真求赞",
            "content": "默默蒲禅，空空世缘。\r\n谁赓白雪，我得青毡。\r\n万法之机开两拳，千僧之檐著一肩。\r\n戏蝶栩栩兮物齐春梦，飞鸿冥冥兮字没秋烟。"
        },
        {
            "title": "送通禅者之襄阳",
            "content": "疏巢凄冷卧西柯，梦觉归思遽许多。\r\n风雨江头乱雁字，家山坞外悬渔蓑。\r\n白杨村落庞居士，青石浮图蕴大哥。\r\n倦倚苍松坐凉夕，兔推明月下星河。"
        },
        {
            "title": "行月大师求颂",
            "content": "霁明夜永月行空，破暗真光默默中。\r\n一点至灵虚且应，十方圆鉴照而冲。\r\n床头炉篆浮寒紫，壁上龛灯对冷红。\r\n个里宗乘消息在，蒲团纸帐旧家风。"
        },
        {
            "title": "津禅人出化盏橐乞颂",
            "content": "喫茶去语落诸方，聚首商量柄把长。\r\n相席是渠能打令，同尘输尔解和光。\r\n舌头狤獠明无骨，鼻孔累垂暗有香。\r\n盏橐成来圆此话，侬家受用恰平常。"
        },
        {
            "title": "颂古一百则",
            "content": "跛跛挈挈，{左监右毛}{左监右毛}毵毵。\r\n百不可取，一无所堪。\r\n默默自知田地稳，腾腾谁谓肚皮憨。\r\n普周法界浑成饭，鼻孔累垂信饱参。"
        },
        {
            "title": "禅人并化主写真求赞",
            "content": "无言而言，默彻其源。\r\n无用而用，虚含其动。\r\n理窟之穷通，智机之变弄。\r\n夕阳洲渚白鸥盟，韶昼园林蝴蝶梦。"
        },
        {
            "title": "偈颂二百零五首",
            "content": "功勋密处转身难，转后家风又觉宽。\r\n黯黯旧山青落眼，涣然霜雪洗蓑寒。"
        },
        {
            "title": "颂古一百则",
            "content": "出门跃马扫欃抢，万国烟尘自肃清。\r\n十二处亡闲影响，三千界放净光明。"
        },
        {
            "title": "禅人写真求赞",
            "content": "槁寒初不展家风，默默神游透劫空。\r\n百草头边与化事，自然秋色水天同。"
        },
        {
            "title": "偈颂二百零五首",
            "content": "空劫威音前，别有一壶天。\r\n御楼观射猎，不是刈茅田。"
        },
        {
            "title": "禅人写真求赞",
            "content": "閒兮无寄，用也不痕。\r\n月虽能现影，云自不生根。\r\n活卓卓诸尘莫混，明历历旷劫长存。\r\n相随闹市堆中去，普光三昧发门门。"
        },
        {
            "title": "智宣直岁写师像求赞",
            "content": "霜颅雪髭，壑眼岩眉。\r\n崑崙源我据，浑沌凿谁持。\r\n雁行没处秋天阔，华气繁时春日迟。\r\n诸尘出碍，妙触无疵。"
        },
        {
            "title": "偈颂二百零五首",
            "content": "灵云却解见桃华，老眼如今冷淡些，\r\n拈却面前案山子，柱门路直不横斜。"
        },
        {
            "title": "心知庄求颂",
            "content": "耕云种月自由人，田地分明契券真。\r\n黄独将看炊作饭，白牛今已牧来纯。\r\n钁头活计时时用，物外家风处处亲。\r\n禾黍十分秋可望，饱丛林汉著精神。"
        },
        {
            "title": "符十五郎求颂",
            "content": "尘劳排遣廓而明，灵照心空合未萌。\r\n妙尽源穷成本得，从来等佛与众生。"
        },
        {
            "title": "禅人并化主写真求赞",
            "content": "默默有得，灵灵无依。\r\n妙穷出没，照彻离微。\r\n万像齐收一印，三昧遍在群机。\r\n而今恁麽相随去，终日如愚不我违。"
        },
        {
            "title": "禅人写真求赞",
            "content": "是处分身，如谷之神。\r\n有应之月，无私之春。\r\n行将五路开双手，一切门头只个人。"
        },
        {
            "title": "六代祖师画像赞·三祖监智禅师",
            "content": "道无拣择，宗非促延。\r\n死生外著，清白家传。\r\n觅罪性空，廓然大同。\r\n妙尽亡能境，机回却借功。\r\n虚明自照靡心识，明月灵犀夜魄通。"
        },
        {
            "title": "来上人干延寿院乞颂",
            "content": "披蓁卜筑古林阿，百丈心於老病多。\r\n照彻有无方得我，缘分生灭不干他。\r\n谷云冷抱松根石，山月明悬屋角萝。\r\n若子殷勤圆此话，毗耶城里问维摩。"
        },
        {
            "title": "真首座写真求赞",
            "content": "觉海元澄，性天廓平。\r\n耳眼空更远，息气细而清。\r\n露寒斗湿，秋淡河横。\r\n丛林底去就，百草头光明。\r\n蛾眉之月兮三千刹海，羊角之风兮九万霄程。\r\n肚皮参饱，肝胆老成。\r\n挥斤容易甚，器受太难生。\r\n为你一斲鼻垩，从教四望人惊。"
        },
        {
            "title": "颂古一百则",
            "content": "道环之虚靡盈，空印之字未形。\r\n妙运天轮地轴，密罗武纬文经。\r\n放开捏聚，独立周行。\r\n机发玄枢兮青天激电，眼含紫光兮白日见星。"
        },
        {
            "title": "赵学士求颂",
            "content": "身前身后独灵灵，一切如来出此经。\r\n歇尽狂心便相见，水秋天净月亭亭。"
        },
        {
            "title": "送慧禅人往上江糴麻米",
            "content": "云门糊饼赵州茶，里许明明著得些。\r\n公案见成知味底，一千二百衲僧家。"
        },
        {
            "title": "禅人并化主写真求赞",
            "content": "身老而衰，根钝且迟。\r\n霁冷河阔，天空斗垂。\r\n圆明三只目，受用两茎眉。\r\n尘刹大千纵横而妙触，三尺丈六笑语而相随。"
        },
        {
            "title": "禅人并化主写真求赞",
            "content": "风观痴甚，形骸老生，\r\n眉棱阴觉重，鼻息静还清。\r\n二仪未兆，一点圆明。\r\n霜洗斗牛湿。秋晴河汉横。\r\n莫将毫忽痕空性，向道环中长太平。"
        },
        {
            "title": "偈颂二百零五首",
            "content": "老大丛林快说禅，不将禅拄口皮边。\r\n谷深山远空无像，何处人呼应不圆。"
        },
        {
            "title": "颂古二十一首",
            "content": "青山不异，白玉无瑕。\r\n茫茫流水，扰扰黄龙。\r\n有佛处纤毫不立，无佛处万别千差。\r\n长安路上未归客，寻溪由自摘杨花。"
        },
        {
            "title": "禅人并化主写真求赞",
            "content": "须发老而覆霜，心念净而发光。\r\n妙照混三世，幽灵空十方。\r\n口吞诸佛而不为大，舌拄梵天而不觉长。\r\n刹尘无间说，鸥鸟不乱行。\r\n平等是道，自然成章。"
        },
        {
            "title": "偈颂七十八首",
            "content": "寒灰发焰旧家风，恰恰当人受用中。\r\n片雪飞来炉上尽，通身无像不同功。"
        },
        {
            "title": "禅人并化主写真求赞",
            "content": "心空月高，发白雪饶。\r\n气吞百川兮其口如海，浪卷万里兮其舌翻潮。\r\n一句直指，三乘独超。\r\n忽雷破蛰起平地，赤脚踏虹登九霄。\r\n影草笑无术，烂柯知有樵。"
        },
        {
            "title": "禅人并化主写真求赞",
            "content": "真见无形，真得无名。\r\n全超影响，妙出尘情。\r\n夜冷露濡而斗湿，天空霁阔而河横。\r\n无住而住，无生而生。\r\n相随却到门门底，楼阁关开弹指声。"
        },
        {
            "title": "偈颂七十八首",
            "content": "不是男，不是女。\r\n不是神，不是鬼。\r\n不是佛，不是物。\r\n只知白云无心，谁辨青山在目。\r\n夜明识取断蛇珠，潭寒退下苍龙骨。\r\n等闲掣断紫丝絛，天上人间收不得。\r\n收不得，底事从来没窠窟。"
        },
        {
            "title": "禅人并化主写真求赞",
            "content": "发白而老，面黄仍病。\r\n穷地水火风之根，得见闻觉知之柄。\r\n一气专柔，诸尘善应。\r\n魏自而良，橘陈而令。\r\n尽大地药了调和之治方，满虚空身识起来之缘性。"
        },
        {
            "title": "五王子·末生",
            "content": "甘分清孤寒固穷，衡门寥落正西风。\r\n一鸣便是苍梧凤，不意飘流鸥鹭中。"
        },
        {
            "title": "偈颂二百零五首",
            "content": "木有火伤身，人有火伤神。\r\n木无火不生，人无火不成。\r\n地水风火，亦复如是。\r\n四大普周同法界，各各普周无障碍。\r\n只者普周无碍时，自然无坏无不坏。"
        },
        {
            "title": "禅人并化主写真求赞",
            "content": "一片閒心，十方充塞。\r\n春律行兮发华，秋风敛兮落木。\r\n谁调谁牧，不伤不触。\r\n万像同放光明，太虚了无棱骨。\r\n中规矩兮，东西南北。"
        },
        {
            "title": "颂古二十一首",
            "content": "露地白牛起问端，随缘叱叱齿牙寒。\r\n不知钦啄是何物，喫喫直教沧海乾。"
        },
        {
            "title": "禅人并化主写真求赞",
            "content": "默默之语，如如绝虑。野水有秋，閒云无雨。\r\n十方三世兮无我安排，六道四生兮非吾行伍。"
        },
        {
            "title": "教监寺写真救赞",
            "content": "胡床一默，智游理窟。\r\n偏正往来，离微出没。\r\n上下混成也二仪之根，去来平等也三世之则。\r\n有时随应诸尘，不可说似一物。\r\n修证不无，污染不得。\r\n震之东，兑之西，\r\n离之南，坎之北。\r\n青州布衫，镇州萝蔔。\r\n当家行眼里有筋，本色汉舌头无骨。"
        },
        {
            "title": "禅人并化主写真求赞",
            "content": "形仪淡如，胸腹空虚。\r\n懒不学佛，钝不知书，\r\n静应诸缘而无外，默容万像而有余。\r\n齐物而梦蝶，乐性而观鱼。\r\n渠正是我兮我不是渠。"
        },
        {
            "title": "禅人并化主写真求赞",
            "content": "默握氂尾，谁撩虎须。\r\n天水连秋色，魁杓夜转枢。\r\n应兮鉴像，答兮谷呼。\r\n森罗万像，纵横也俱。"
        },
        {
            "title": "禅人并化主写真求赞",
            "content": "高岩之雪兮颠毛衰白，远水之秋兮眼棱寒碧。\r\n气清夜永兮月低，斗冷河空兮露泣。\r\n借伴之机，起家之力。\r\n二仪万像兮相与流通，十方三世兮自然平出。"
        },
        {
            "title": "夏安居日过实上人东轩时新竹浴雨因作句歌之",
            "content": "箨龙出丛林，脱锦露新绿。\r\n昂藏引头角，密密均节目。\r\n娟然尘外姿，云雾腻寒玉。\r\n翠满东窗阴，心眼扫恶俗。\r\n虚静颇道情，清癯见风骨。\r\n惠我不老春，为谁无弦曲。\r\n葛陂蛰时事，第恐雷雨促。\r\n不能留高閒，双碧淡相瞩。"
        },
        {
            "title": "禅人并化主写真求赞",
            "content": "眉垂而杨，只默而方。\r\n了见源底，净极发光。\r\n月魂排夜色，斗气濯秋霜。\r\n谁嫌眼上瞋生角，我道机前影不章。"
        },
        {
            "title": "禅人写真求赞",
            "content": "庐陵米价百念升，赵州萝蔔半千秤。\r\n只麽郎当住持，洎合殃杀性命。\r\n省不省，脑后更将楔钉。"
        },
        {
            "title": "偈颂二百零五首",
            "content": "不居功，不合半，脱体其间过一遍。\r\n梦觉船浮明月波，眼寒雪拥芦华岸。"
        },
        {
            "title": "禅人并化主写真求赞",
            "content": "你是何人，缁衣裹身。\r\n静住天无四壁，机回月带重轮。\r\n梦蝶境中閒有趣，露蝉胸次净无尘。\r\n相随化事入廛井，百草头上风烟春。"
        },
        {
            "title": "禅人写真求赞",
            "content": "野水秋自瘦，枯山春复肥。\r\n胡床放得稳，默默坐亡机。\r\n电流柄拂，云入田衣。\r\n位分偏正兮，道出离微。"
        },
        {
            "title": "禅人并化主写真求赞",
            "content": "萎萎羸羸，病起风姿。\r\n跛跛挈挈，老来事业。\r\n坐稳三际平，心空百念绝。\r\n森罗万象信崝嵘，门门三昧从施设。"
        },
        {
            "title": "颂古二十一首",
            "content": "如今推也，是子是贼，\r\n买帽相头，食鱼去骨。"
        },
        {
            "title": "偈颂二百零五首",
            "content": "春雨洗园林，春风动帘箔。\r\n百城人已归，弹指开楼阁。\r\n入门俱是佛家风，帝网光明相映夺。"
        },
        {
            "title": "一禅人出丐求颂",
            "content": "一霎山前春雨乾，丛林气韵洗衰寒。\r\n水明玉兔随征棹，线重金鳞上钓竿。\r\n午钵莫嫌分饭甑，千僧无念集蒲团。\r\n化机妙应头头准，手眼通身不著谩。"
        },
        {
            "title": "偈颂七十八首",
            "content": "性觉妙明，本觉明妙。\r\n与太虚等量，与物情同道。\r\n应色应声，随听随眺。\r\n入三世而非去来，混万缘而无正倒。\r\n云日低时字雁横，夜蟾落处孤猿叫。"
        },
        {
            "title": "因雪示随行禅者",
            "content": "家家种玉满区区，谁裹烟蓑细步趣。\r\n千里同风休缀缀，十方一色尚拘拘。\r\n梦醒光彩两头断，坐稳身心三际无。\r\n清白传家衲僧事，其间转处看工夫。"
        },
        {
            "title": "禅人并化主写真求赞",
            "content": "气宇豁落，精神萧散。\r\n尘劫坐空，世缘居简。\r\n閒閒淡淡枯木云，沥沥漉漉通身眼。\r\n森罗万像同条，莫道个人檐板。"
        },
        {
            "title": "禅人并化主写真求赞",
            "content": "皴皮似鸡，疏齿如鲵。\r\n诸缘坐断，一句全提。\r\n夜月圆明兮珊瑚海阔，晚云破碎兮玳瑁天低。"
        },
        {
            "title": "航海之宾陀防真歇师兄",
            "content": "得得来寻真歇兄，孤舟扬檝顺潮行。\r\n重联断雁云中字，远赴閒鸥沙上盟。\r\n新味清油燣紫菜，古方淳蜜渍黄菁。\r\n海山只个供盘箸，一段家风不世情。"
        },
        {
            "title": "禅人并化主写真求赞",
            "content": "默而藏，妙而光。\r\n月之轮窄，斗之柄长。\r\n扶来草木春濡绿，夺去山川霜落黄。\r\n相契可处，自然成章。"
        },
        {
            "title": "成侍者求颂",
            "content": "真源不皱风，月兔影澄水。\r\n枯情但恬如，默默饱禅味。\r\n家风乃廓然，当年第一义。\r\n机轮转有方，万化出弹指。"
        },
        {
            "title": "颂古一百则",
            "content": "作贼心，过人胆，\r\n历历纵横对机感。保福云门也垂鼻欺唇，\r\n翠岩长庆也修眉映眼。杜禅和，\r\n有何限，刚道意句一齐划。\r\n埋没自己也饮气吞声，带累先宗也面墙檐版。"
        },
        {
            "title": "禅人并化主写真求赞",
            "content": "虚空之身兮遍十方，古佛之心兮逾三光。\r\n得之而藏，兀然如秋兮百念自凉；用之而芳，\r\n粲然如春兮万像成章。德形外徼，\r\n道在中央。"
        },
        {
            "title": "颂古一百则",
            "content": "廓然无圣，来机径挺。\r\n得非犯鼻而挥斤，失不回头而堕甑。\r\n寥寥冷坐少林，默默全提正令。\r\n秋清月转霜轮，河淡斗垂衣柄。\r\n绳绳衣钵付儿孙，从此人天成药病。"
        },
        {
            "title": "禅人并化主写真求赞",
            "content": "三河野人，两浙社宾。\r\n湛存该理智，妙触出根尘。\r\n乌藤行脚丛林事，鈯斧住山云水身。"
        },
        {
            "title": "偈颂二百零五首",
            "content": "云开青山横屋头，雨住流水涨门底。\r\n南无家家观世音，回避不及鼻相抵。\r\n非唯鼻相抵，亦乃同见同闻，\r\n同齅同舐，同身同意，\r\n同得同智。果满菩提圆，\r\n华开世界起。"
        },
        {
            "title": "偈颂二百零五首",
            "content": "主中之主天中天。家势金轮万代传。\r\n退步不居尊贵位，借功却作诞生缘。\r\n廓虚印上无瑕垢，明白机头有转旋。\r\n劫数不能知寿量，湛存象外自绵绵。"
        },
        {
            "title": "次韵真歇和尚圆觉经颂一十四首·弥勒菩萨章",
            "content": "痴根爱种力锄除，一段灵明是旧基。\r\n插草天人深会意，拈华尊者笑开眉。\r\n鱼行大士须珍重，布袋憨僧且伏惟。\r\n处处鼻头相撞磕，唯心境界你谩谁。"
        },
        {
            "title": "颂古一百则",
            "content": "收把断襟喉，风磨云拭，\r\n水冷天秋。锦鳞莫谓无滋味，\r\n钓尽沧浪月一钩。"
        },
        {
            "title": "禅人并化主写真求赞",
            "content": "面目风霜，身心春阳。\r\n用杀活之手段，整宗祖之纪纲。\r\n秋生野水鱼潜稳，月在寒松鹤梦长。"
        },
        {
            "title": "华亭顾道友儿女俱出家求颂",
            "content": "儿儿女女著袈裟，留得闲身具在家。\r\n不作丘坑看觉地，当鉏荟蘙种昙华。\r\n深藏北斗端能许，吸尽西江始较些。\r\n三界脱然亡影像，净名居士好生涯。"
        },
        {
            "title": "禅人并化主写真求赞",
            "content": "四大无埃，五蕴外来。\r\n智慧尚归父，因缘初不媒。\r\n西山寒月下，东海夜潮回。\r\n一一根尘妙触事，千千手眼随宜开。\r\n众生世界了如幻，影像那涴吾灵台。"
        },
        {
            "title": "禅人并化主写真求赞",
            "content": "发衰雪白，眼寒秋碧。\r\n壁立千寻，功消一色。\r\n体得有家风，心传亡辙迹。\r\n少林祖师兮岂会唐言，黄梅行者兮不识横画。"
        },
        {
            "title": "偈颂二百零五首",
            "content": "归根得旨，叶落知秋。\r\n拈得鼻孔，失却舌头。\r\n照彻三世佛之顶{左宁右页}，把定历代祖之襟喉。\r\n玉井涵碧，冰壶断流。\r\n诸法空寂为之座，是须坐处不停囚。"
        },
        {
            "title": "颂古一百则",
            "content": "规圆矩方，用行舍藏。\r\n钝置栖芦之鸟，进退触藩之羊。\r\n喫人家饭，卧自家床。\r\n云腾致雨，露结为霜。\r\n玉线相投透针鼻，锦丝不断吐梭肠。\r\n石女机停兮夜色向午，木人路转兮月影移央。"
        },
        {
            "title": "芭蕉道中",
            "content": "雨暗冈头客路，炊烟山里人家。\r\n映水竹鸡聒聒，飘风字雁斜斜。"
        },
        {
            "title": "禅人并化主写真求赞",
            "content": "发白寒山有雪，眼深秋井澄波。\r\n混沌凿那亡大道，崑崙源自发长河。\r\n一笑十方三世事，不妨随处萨婆诃。"
        },
        {
            "title": "心禅人出丐求颂",
            "content": "将看秋早瘦风林，禾卷黄云副丐心。\r\n妙印手中那外物，虚空胸次不容针。\r\n谁家落甑炊香雪，后夜归船棹软金。\r\n洗足蒲团松石上，绕篱山水有清音。"
        }
    ]
}