{
    "dynasty": "宋",
    "author": "赵蕃",
    "intro": "赵蕃，元和进士第。诗二首。",
    "items": [
        {
            "title": "夜坐怀子肃子仪",
            "content": "寒灯耿书窗，槁叶鸣竹屋。\r\n怀人在咫尺，令我叹幽独。\r\n难兄如大苏，令弟优小陆。\r\n未容待明光，端合校天禄。\r\n如何衫尚青，或乃袍更鹄。\r\n又疑致远大，无事计淹速。\r\n不然被造化，宁忍恣颠覆。\r\n如我辱交友，蒙顾等骨肉。\r\n三年且过半，良晤可不促。\r\n要将倡酬诗。尽用首尾录。\r\n我曾泛荆溪，君亦访怀玉。\r\n他年三人名，定载图经续。"
        },
        {
            "title": "七月六夜闻雨寄怀钦止斯无而玉山使来亦得斯",
            "content": "夜闻檐雨忆年时，亦复思君近寄诗。\r\n开卷忽来同此作，信知神合但形离。\r\n\r\n【注释】：【原题】：\r\n七月六夜闻雨寄怀钦止斯无而玉山使来亦得斯远六月十五日怀去年夜雨之绝句复次韵以报"
        },
        {
            "title": "自桃川至辰州绝句四十有二",
            "content": "水势才收一丈余，晓来雷雨又何如。\r\n天民天恤应堪恃，我自多忧雪满梳。"
        },
        {
            "title": "教授知县以释奠宿于学宫辄尔奉简",
            "content": "秋色肃已甚，斋居清可知。\r\n无由一夜话，漫兴五言诗。\r\n祀有同王者，居无陋九夷。\r\n校官俱长吏，不比判司卑。"
        },
        {
            "title": "涧舖岭道中四首",
            "content": "钜竹差差合，青杉袅袅长。\r\n人多表池槛，此乃亘山冈。"
        },
        {
            "title": "病中即事十五首",
            "content": "汀袍犹拥绿，林幄尚遮青。\r\n霖雨秋冬接，商飚早晚经。\r\n枯荄明野烧，槁叶暗深坰。\r\n荣谢何终极，衰迟孰所令。"
        },
        {
            "title": "张王臣载酒约同过梁和仲既以风雨大作举杯相",
            "content": "只疑寒食无风雨，不料今晨顿如许。\r\n纵然风雨敢怨尤，留得佳人驻南浦。\r\n佳人虽驻亦何为，杯酒竟成孤晤语。\r\n巴陵他日记同曾，君叹淹留我羁旅。\r\n\r\n【注释】：【原题】：\r\n张王臣载酒约同过梁和仲既以风雨大作举杯相属而止偶成四韵呈和仲"
        },
        {
            "title": "以坡公君如大江日千里我如此水千山底为韵作",
            "content": "生儿思称家，人孰不欲可。\r\n门户冷如冰，其尤莫如我。\r\n\r\n【注释】：【原题】：\r\n以坡公君如大江日千里我如此水千山底为韵作小诗十四首重送在伯盖深有感于斯句云"
        },
        {
            "title": "早作",
            "content": "萧萧初对雨，滟滟急看晴。\r\n远树孤烟出，旷陂春水生。\r\n不关形役累，自作野田行。\r\n独愧龙钟者，犹敺觳觫耕。"
        },
        {
            "title": "梅花绝句五首要明叔仲威同作",
            "content": "陈君胸中殊不粗，胡子臞甚语则腴。\r\n梅花佳处我不识，付与二妙烦追摹。"
        },
        {
            "title": "以筍送诸公二首",
            "content": "昔闻市上三时卖，今已春深见未尝。\r\n莫道寒历只寒相，及时也复事分张。"
        },
        {
            "title": "问候周子充丈",
            "content": "抗疏有历载，宣麻兹一朝。\r\n漕河讙启闸，江水待乘潮。\r\n岂有夔龙辈，而从鸥鹭招。\r\n定应聊偃薄，宁事久逍遥。\r\n世既仍才美，居还绝吝骄。\r\n龂龂自谗慝，皜皜本光昭。\r\n往者资先觉，今焉倚后雕。\r\n公如再廊庙，我亦遂箪瓢。"
        },
        {
            "title": "七盘岭",
            "content": "远近分浓淡，阴晴异蔽亏。\r\n不知山路险，却境马行迟。"
        },
        {
            "title": "刘伯山书来云有施主为造一亭刘子澄名曰竹溪",
            "content": "竹外青原久不看，书来剩喜报平安。\r\n修筠流水故亦有，高士韵人良独难。\r\n杜老不应栖锦里，谪仙终合见金凿。\r\n兹亭便与图经载，何况制名繇孟韩。\r\n\r\n【注释】：【原题】：\r\n刘伯山书来云有施主为造一亭刘子澄名曰竹溪索诗为赋二首"
        },
        {
            "title": "连雪不已复作绝句咏之及六而止殆未免不愁冻",
            "content": "往记严陵岸，乔林挂乱孙。\r\n还思溧阳路，小艇触轻澌。\r\n\r\n【注释】：【原题】：\r\n连雪不已复作绝句咏之及六而止殆未免不愁冻杀之诮也"
        },
        {
            "title": "赠李子永泳",
            "content": "漫刺平生不妄投，不知我者谓何求。\r\n平生愿作李君御，问事况闻他秩抽。\r\n驿舍夜凉陪麈尾，野田风晚从遨头。\r\n可嗟鞅掌催成去，未尽登临山水幽。"
        },
        {
            "title": "雨中忆花寄怀曾季永严从礼二首",
            "content": "余寒苦淹留，破衲无遽弃。\r\n欣闻好雨来，正念春耕未。\r\n濒南花退早，何止桃李事。\r\n牡丹及酴醾，锦碎仍玉委。\r\n流年定何之，叹息付流水。\r\n想像田庐中，桑柔麦如尾。"
        },
        {
            "title": "次韵斯远夜归自溪南之作",
            "content": "忆昔曾闻南渡初，里人最赏白社徐。\r\n君如竹林有隽子，我类犬子睎相如。\r\n君子何翅一头出，李杜齐名真是溢。\r\n唱酬纵许并流传，安有隋珠混燕石。\r\n我今鬓发衰且残，君乃春秋富未阑。\r\n后人纵使加讥弹，韩也固豪郊自寒。"
        },
        {
            "title": "冬日杂兴",
            "content": "杨柳迎霜败，枇杷隔岁花。\r\n柴桑今学隐，杜曲旧为家。\r\n北讯时闻雁，南烹久厌蛙。\r\n归津隔吴越，随地且桑麻。"
        },
        {
            "title": "八月八日发潭州后得绝句四十首",
            "content": "晓山能浅复能深，浅似朝晴深似阴。\r\n山色岂知朝暮改，行人自费短长吟。"
        },
        {
            "title": "寄曾季永",
            "content": "水竹悬知属所思，风埃遥想未忘诗。\r\n万言何有一杯直，三径宁须五斗为。\r\n安否频来道州札，缄封更得白鹅碑。\r\n政和父老犹存否，烦与殷勤访逸遗。"
        },
        {
            "title": "发永丰值雨投宿金仙寺明日还旧居雪大作",
            "content": "雨暗投野寺，雪明还旧居。\r\n林园浑异昨，门迳亦非初。\r\n酒事难忘汝，诗材不负余。\r\n只言冬大暖，暖极竟何如。"
        },
        {
            "title": "呈晦庵二首",
            "content": "不上龙门五过秋，袖诗还是觅扁舟。\r\n胡然贫病只如昔，听尔行藏随所由。\r\n未厌室人能我适，故防知己作公羞。\r\n孟郊五十酸寒尉，想见溧阳神尚游。"
        },
        {
            "title": "病中即事十五首",
            "content": "晚食以当肉，人言蠋巧贫。\r\n茹蔬何不可，设说未为真。\r\n既屏猪肝累，何须鲑菜珍。\r\n夜煨牛粪芋，朝罨破铛尘。"
        },
        {
            "title": "留别周愚卿兄弟",
            "content": "四海虽云皆弟昆，怅兹薄俗与谁论。\r\n平生泛爱老逾厌，独觉君家久更敦。\r\n百里阑干山作几，数家篱落竹为村。\r\n异时相忆相思处，明月清风同酒樽。"
        },
        {
            "title": "十月八日闻鸡鸣即起案上偶有陶集繙阅数诗有",
            "content": "闻君治书楼，诵书仍课文。\r\n古人不朽计，政在三冬勤。\r\n今时独不然，白屋期青云。\r\n君岂期人欤，大雅迥不群。\r\n\r\n【注释】：【原题】：\r\n十月八日闻鸡鸣即起案上偶有陶集繙阅数诗有怀斯远三首"
        },
        {
            "title": "课诗",
            "content": "滩长有余逸，滩迥不胜迟。\r\n山帽堆云絮，水纹飞雨丝。\r\n鸥鸣如避弋，鸟倦盍投枝。\r\n无计繁忧整，聊因课小诗。"
        },
        {
            "title": "自桃川至辰州绝句四十有二",
            "content": "不但投林雀闹枝，沙禽水宿亦争涯。\r\n不然故欲相呼唤，恨我形单影自随。"
        },
        {
            "title": "赠别欧阳全真三首",
            "content": "几日暄寒候，浑如到岭南。\r\n岑岑无药疗，愦愦只书耽。\r\n雨止隅仍漏，鸢飞潦政涵。\r\n君来得披豁，万里散晴岚。"
        },
        {
            "title": "宿王氏新居晨起兴怀",
            "content": "幽事关人自启门，桂林残月似金盆。\r\n眼中浑是旧图囤，诗里却无新语言。\r\n未恨此身常寂寞，厌随群动作嘲喧。\r\n南山莫负平生志，手种修筠今有孙。"
        },
        {
            "title": "寄怀二十首",
            "content": "忽忽离家且一年，春风又是海棠天。\r\n还家何以遗妻子，倾倒囊诗近百篇。"
        },
        {
            "title": "呈尤运使袤延之五首",
            "content": "往者江次对，不妄出荐口。\r\n门无杂遝宾，麟角鳖肋九。\r\n斯文独许公，是谓言可否。\r\n几年阙通谒，今乃获拜手。"
        },
        {
            "title": "别赵叔",
            "content": "汉廷无出右，天下举归心。\r\n岁晚雪霜干，春余桃李阴。\r\n班崇贰卿贵，掾落五溪深。\r\n勿谓无回雁，邮传可嗣音。"
        },
        {
            "title": "章坞庵",
            "content": "路尽庵才出，云深山更藏。\r\n陂池新得水，松桧旧成行。\r\n午供随斋钵，留题陟上方。\r\n林鸠方唤雨，归路恐相妨。"
        },
        {
            "title": "冬至后五夕频梦陈择之",
            "content": "所见日杂遝，宁复当我思。\r\n我此僻且陋，三夜频梦之。\r\n遣骑告欲行，手持一通诗。\r\n发缄与儿读，绝妙解人颐。\r\n我欲留君饭，颠倒裳与衣。\r\n宛如快阁日，不似南浦时。\r\n到蜀今几日，首议何所为。\r\n一俭胜百奢，徐公亦安施。\r\n幕府足閒暇，浣花有余嬉。\r\n谪仙纵多才，蜀道无险巇。\r\n微痾固除洗，起居当具宜。\r\n蜀中富名士，匪卜亦隐医。\r\n秘方苟有传，寄我无或遗。\r\n寄我亦何用，多病成早衰。\r\n归哉复归哉，秣马车载脂。\r\n上君白玉堂，王人亦黄扉。"
        },
        {
            "title": "晚秋郊居八首",
            "content": "霜天柿叶须收拾，咫尺山园底去迟。\r\n不是功名覊绊得，病来筋力费扶持。"
        },
        {
            "title": "夜宿沙涡",
            "content": "橹折帮难进，牵殊深足虞。\r\n百艰甘薄命，共济赖同途。\r\n聚落强名地，并吞总是湖。\r\n遥遥闻吠犬，更问酒家酤。"
        },
        {
            "title": "博山道中",
            "content": "春阴春晴往复佳，园花落去逢山花。\r\n城中小驻欲十日，坐觉老眼孤芳华。\r\n中团寺前惯休歇，故向博山寻曲折。\r\n眼中奇处要使传，倚赖笔端真有舌。"
        },
        {
            "title": "赠张次律司理三首",
            "content": "及是凡几见，于今乃白头。\r\n殷勤蒙饭设，缓急与医谋。\r\n夫子自为德，畸人何足忧。\r\n诸家何所历，更有若人不。"
        },
        {
            "title": "次韵明叔送梅",
            "content": "长条忍使就斩伐，未信园翁珍此花。\r\n不然造物故料理，宜使飘零到我家。"
        },
        {
            "title": "再简元衡",
            "content": "积雨朝收础，清阴昼满庭。\r\n骤乾无雨候，忽动有风轻。\r\n药裹长羸疾，茶鸥蹔一醒。\r\n故人才咫尺，愿见兀如扃。"
        },
        {
            "title": "九日晦日雨忽杂霰",
            "content": "九月霰维集，南方见未曾。\r\n马寒添瑟缩，我瘦益崚嶒。\r\n穷相有如此，昔人谁似能。\r\n树深鸦屡落，滩远雁相譍。"
        },
        {
            "title": "咏智门佛殿前凌霄花与斯远同作",
            "content": "桂栽初得地，藤附亦凌霄。\r\n层叶圆如葆，高花艳若烧。\r\n故能开续续，殊愈落飘飘。\r\n有木方思种，从僧会乞苗。"
        },
        {
            "title": "送蕨与成父",
            "content": "道人惠我南山蕨，颇带斋厨法酱香。\r\n闻道城中少蔬供，急令健步走倾筐。"
        },
        {
            "title": "观邢园梅偶成长句录呈上饶故人段元衡钧",
            "content": "今年未省赋梅诗，疾病侵陵道路疲。\r\n两日喜逢新霁后，数株还见欲开时。\r\n色香于汝宁能尽，心迹如余只自知。\r\n不是新来苦耽酒，舍渠何以尉支离。"
        },
        {
            "title": "将谒延庐州行至板桥忽病而止复还建康以五诗",
            "content": "驱车晓蹋板桥霜，头为岑岑势莫当。\r\n颇念索衣为御具，可怜行李只空囊。\r\n\r\n【注释】：【原题】：\r\n将谒延庐州行至板桥忽病而止复还建康以五诗寄之"
        },
        {
            "title": "次韵和叔并呈叔鱼",
            "content": "望望吴楚隔，悠悠兄弟思。\r\n经行偶来过，喜极为成诗。\r\n二父已名世，诸郎皆好辞。\r\n谁云前辈远，未觉此风衰。"
        },
        {
            "title": "感怀五首",
            "content": "木落无著叶，枯林多悲号。\r\n饥乌不得食，拾樵护遗巢。\r\n居人宁知悲，客子中心焦。\r\n故里一回首，山高水迢迢。"
        },
        {
            "title": "过分水岭二首",
            "content": "水激风仍疾，山丛日易收。\r\n才欣稍妍暖，忽恐变飕飕。\r\n久客奚多感，对兹真欲愁。\r\n无为尚絺綌，当复念衣裘。"
        },
        {
            "title": "送江宪移京西漕",
            "content": "流转江湖后，飘零岁月余。\r\n仅能瞻玉节，忽已报除书。\r\n借寇情虽切，依刘计已疏。\r\n二天元不远，大厦岂殊居。\r\n使者澄清事，明廷献纳摅。\r\n循行聊偃薄，朝觐勿踌躇。\r\n处士独苦节，清江空旧鱼。\r\n昔闻曾诵此，今日定何如。"
        },
        {
            "title": "趣成父寄酒",
            "content": "如闻已熟遂初泉，日日江头数过船。\r\n梅岭望来能止渴，曲车逢处解流涎。\r\n故人海内忘形少，风味杯中到手贤。\r\n遥想容斋对陈子，有时醉倒竹骚然。"
        },
        {
            "title": "呈张太平三首",
            "content": "门墙十五载，每见辱加亲。\r\n老至名不立，道乖家转贫。\r\n世谁能我及，志欲向公申。\r\n剩欲搜诗献，青山恐笑人。"
        },
        {
            "title": "连日雨作顿有秋意怀感之余得诗七首书呈教授",
            "content": "墙根数席地，聊尔遣耘治。\r\n年丰菜亦熟，采掇斯及时。\r\n拔葵愧公仪，学圃非樊迟。\r\n幸逃肉食鄙，用补带粟饥。\r\n\r\n【注释】：【原题】：\r\n连日雨作顿有秋意怀感之余得诗七首书呈教授知悬"
        },
        {
            "title": "过叔文园亭题于竹上",
            "content": "一亭幽入径，万竹上参天。\r\n我欲成閒咏，君能起醉眠。\r\n清风谁为起，宿雨昼犹悬。\r\n莫砂此物聒，管弦非自然。"
        },
        {
            "title": "子畅雨中见过且惠以诗乃用蕃谢文显载酒之韵",
            "content": "草本荒凉门半掩，故人谁肯为予来。\r\n要师原宪安非病，敢学襄阳怨不才。\r\n春自堂堂花更落，发今种种老其催。\r\n谢安故有东山志，过我题诗拭砚埃。\r\n\r\n【注释】：【原题】：\r\n子畅雨中见过且惠以诗乃用蕃谢文显载酒之韵复用韵为答并简文显"
        },
        {
            "title": "龙游道中三首",
            "content": "山连远近惨澹，水合东西渺瀰。\r\n旧说诗中有画，今成画里寻诗。"
        },
        {
            "title": "奉寄子耕簿公尊兄兼呈德化令君丞公二首",
            "content": "寄声江夏无双士，并谢蓝田不负丞。\r\n符檄经行有题赠，江湖别后欠缄縢。\r\n一时交旧半为土，老我鬓须逾可憎。\r\n独自对书思友益，夜窗长愧短檠灯。"
        },
        {
            "title": "送王汝之江西二首",
            "content": "君行应到郁孤台，惆怅登临记昔孩。\r\n别酒尚迟三径菊，归鞍好待一枝梅。\r\n将军揖客能增价，幕府群贤定挽才。\r\n我亦方谋下吴会，未知何地得重陪。"
        },
        {
            "title": "雨后呈斯远",
            "content": "已是霜凝更雨温，春其渐起但无痕。\r\n莫嗟草色有垂死，定自梅花当返魂。\r\n小驻要须穷日日，细寻无惜遍村村。\r\n揩摩病目从兹始，并待君诗洗睡昏。"
        },
        {
            "title": "腊月二十四夜同成父对所传赣陈丞诗作此寄陈",
            "content": "旁舍箠楚息，小斋灯火同。\r\n犹贪诵诗发，未暇问人穷。\r\n笑我尉方暇，忆渠丞不聋。\r\n移官故相近，得句可邮筒。"
        },
        {
            "title": "送张真州大经",
            "content": "渺渺春江绿水波，客中送客倍愁多。\r\n一麾出守输公去，三径就荒如我何。\r\n暂为淮人符剖竹，即扫汉殿橐持荷。\r\n异时治状称优最，十万疲羸蒙拊摩。"
        },
        {
            "title": "山行见月作",
            "content": "东坡老翁，有言莫酬。\r\n凉天佳月，即为中秋。"
        },
        {
            "title": "筋竹这新居僧居邠录寄寺中留题次孙温叟所用",
            "content": "梦向清江不见涯，觉来身乃太行车。\r\n新居寄我山中集，倦枕浑忘午后茶。\r\n爱此好风当北牖，待来明月望西斜。\r\n但怜独鹤归何晚，不问满林先暝鸦。\r\n\r\n【注释】：【原题】：\r\n筋竹这新居僧居邠录寄寺中留题次孙温叟所用赵南雄韵寄邠"
        },
        {
            "title": "题方士繇伯谟五丈所居三首",
            "content": "远庵庵榜晦庵书，不独人高字亦如。\r\n陇亩纵令非我有，溪山政自要君居。"
        },
        {
            "title": "次韵斯远见寄",
            "content": "天地如许宽，出门自无之。\r\n筠窗书味长，靠壁筇一枝。\r\n吾曹本通脱，孰谓书有色。\r\n但取翰墨娱，且然相主客。\r\n霜檐晓皑皑，落叶拥不开。\r\n门开有竹迹，元是题诗来。"
        },
        {
            "title": "寄怀二十首",
            "content": "破屋支撑风雨余，世间种种不关渠。\r\n忍饥要惯无他术，过午未炊犹读书。"
        },
        {
            "title": "书田中问示成父",
            "content": "每逢田中来，必问田中事。\r\n言者为蹙頞，听者为酸鼻。\r\n皆云水节愆，所以陂修废。\r\n田栽未曾了，旱势已复至。\r\n承天无可说，有淀亦将既。\r\n早禾以日论，晚禾尚月计。\r\n饿莩已五六，疫死又三四。\r\n自兹傥无雨，何以能卒岁。"
        },
        {
            "title": "子进子仪过予山居子进有诗次韵呈子进兄弟二",
            "content": "荆谿有三士，求识自初年。\r\n才大俱诗伯，公惟愧饮仙。\r\n结交期耐久，过我地忘偏。\r\n惭愧衡门下，今成顿有边。\r\n\r\n【注释】：【原题】：\r\n子进子仪过予山居子进有诗次韵呈子进兄弟二首"
        },
        {
            "title": "谒孺子祠",
            "content": "务创西都弊，宁知此一时。\r\n忠邪争愤嫉，基业竟陵迟。\r\n岂曰忘五就，哀哉逢百罹。\r\n严陵亦同趣，始盛及终衰。"
        },
        {
            "title": "元之去非来邢园折牡丹酴醾碧桃以去",
            "content": "花取三英粲，时高两玉人。\r\n毋嫌应接费，要悟色香真。\r\n诗定一题纸，酒应多入唇。\r\n病夫方坐稳，幽独恐伤神。"
        },
        {
            "title": "重赋畏知寓斋",
            "content": "君昔少年日，起家官帝城。\r\n诸公盛称许，往往动得名。\r\n夷途一步趋，可到公与卿。\r\n永怀松柏坚，高谢桃李荣。\r\n谥斋乃曰渐，毫发无妄行。\r\n惟时尹夫子，犹躬南山耕。\r\n是公妙言语，一字与不轻。\r\n铭能为君述，君志益以明。\r\n蹉跎才几何，白发殆数茎。\r\n低回尚前衔，牢落方南征。\r\n潇湘清绝地，屈贾放逐情。\r\n感今重恻古，慨叹识此生。\r\n究竟渐之义，顾未忘蘖萌。\r\n彼哉少年事，老矣夫何营。\r\n彻之易以寓，俯梦仰辄惊。\r\n何止宦为客，身悟浮云更。\r\n南轩子张子，好学如玄成。\r\n奋然吐长句，真觉万户轻。\r\n尹张志则异，与君尽同盟。\r\n见君极空洞，不比小器盈。\r\n嗣宗绝臧否，白眼常若瞠。\r\n司马万事好，是中差自宏。\r\n看君接物际，二士盖熟评。\r\n君今家山居，扁榜犹在桁。\r\n傍陈漆园书，立参舆倚衡。\r\n因兹大有得，居穷亦如亨，\r\n嗟我道学晚，颇困尘网缨。\r\n性又多忤物，举足逢沟阬。\r\n誓将过君斋，指南问初程。\r\n但恐持寸莛，莫致洪钟鸣。"
        },
        {
            "title": "同成父逸远自桃花游龟峰复回桃花赋诗二首",
            "content": "杖策入龟峰，行穿数里松。\r\n殿依山立壁，门迳石成踪。\r\n药有仙灵异，僧才粥饭供。\r\n青冥谁为斲，衰疾奈何攻。"
        },
        {
            "title": "书买江天阁壁",
            "content": "赵壹乡党摈，陈登湖海豪。\r\n飘飘风欲举，凛凛雪争高。\r\n眼界自无极，画图空复劳。\r\n未须惊白发，聊得湛春醪。"
        },
        {
            "title": "题三径图",
            "content": "忆在宜春日，曾看三径图。\r\n腥膻尚京洛，覊旅久江湖。\r\n岂曰有安宅，绝然忘故都。\r\n人琴怅俱已，松菊孰充娱。"
        },
        {
            "title": "过商叟林居蒙示半村诗集及曾吉父宏父王元法",
            "content": "只道诗家无续灯，半村今喜见孙曾。\r\n非关竽瑟异王好，自是文章多命憎。\r\n题赠向人无苦秘，流传后世岂无能。\r\n溪头剩欲连朝住，舟子催行底见仍。\r\n\r\n【注释】：【原题】：\r\n过商叟林居蒙示半村诗集及曾吉父宏父王元法院诗卷因用前者奉简之韵作二诗上呈商叟许抄半村诗集见遗故及之"
        },
        {
            "title": "代书寄刘伯瑞仲文叔骥二首",
            "content": "每忆分携地，蒸湘绿遍春。\r\n于今怀想处，苕霅暗迷津。\r\n但有乖离数，何由宿昔亲。\r\n附书书复懒，君自识吾真。"
        },
        {
            "title": "闺怨四首",
            "content": "风前挥珠泪，吹落春江去。\r\n日夜只东流，何时复西溯。"
        },
        {
            "title": "宿蓝畲寺",
            "content": "岭断仍分径，林纡更著行。\r\n畏人嫌俗驾，留客得僧房。\r\n举记年何古，吾家句亦香。\r\n兹行经寺五，于此独难忘。"
        },
        {
            "title": "挽赵路分善应三首",
            "content": "世俗纷为伪，躬行率以诚。\r\n拳拳将母念，侃侃友于情。\r\n济物岂求报，得仁非近名。\r\n谁为太史传，独行有宗英。"
        },
        {
            "title": "端峰往还三首",
            "content": "蹔住已积日，此生知几来。\r\n歛容看天矫，侧足避崔嵬。\r\n随意从登降，无心计挽推。\r\n云寒易成晚，家近故须回。"
        },
        {
            "title": "呈宜之兄八首",
            "content": "兄昔守清江，弟亦官白下。\r\n檄书几经过，铃合奉閒暇。"
        },
        {
            "title": "赠曾槃乐道",
            "content": "我居怀玉山，茶山非一游。\r\n每观文清竹，凛若人好修。\r\n往来道嘉禾，诗曾长公投。\r\n十年再建业，问劳加绸缪。\r\n中歌殄瘁诗，尺疏去莫由。\r\n虽微荆州论，感叹自不休。\r\n今日复何日，兰溪系归舟。\r\n典型君尚有，一见写余忧。"
        },
        {
            "title": "即事二首",
            "content": "废圃失不治，委积成荆杞。\r\n何敢问嘉蔬，亦无马牙齿。\r\n旧闻苦行僧，破铛煮糙米。\r\n我今颇似之，但未除发耳。"
        },
        {
            "title": "立春前三日雪明日犹未已时简子进彦博昆仲示",
            "content": "稍稍因风集，萧萧与霰俱。\r\n山明一笑粲，竹重折腰趋。\r\n白战惭非敌，清谭孰可娱。\r\n无庸杖方竹，随懒坐团蒲。\r\n\r\n【注释】：【原题】：\r\n立春前三日雪明日犹未已时简子进彦博昆仲示成父四首"
        },
        {
            "title": "八月八日发潭州后得绝句四十首",
            "content": "卢溪望望接宣风，景富犹能慰客穷。\r\n已爱熙熙村舍好，更欣漠漠稻田丰。"
        },
        {
            "title": "连日昏雾感怀",
            "content": "穷山逼穷冬，苦雾作苦寒。\r\n举头不见日，况乃见长安。\r\n朝听谯鼓微，午听庭雀讙。\r\n占晴复畏雨，有抱那得宽。\r\n少日谬学诗，中年痴觅官。\r\n择术不自审，终焉堕艰难。\r\n妄营三径资，轻舍陋巷箪。\r\n胡不返故步，无为不邯郸。"
        },
        {
            "title": "初四日同诸公饮饯共叔于株林明日再往共叔为",
            "content": "一别定不免，重来聊见情。\r\n匆匆置朝饭，愦愦困余酲。\r\n会合知何日，升沉恐异情。\r\n毋忘尺书寄，慰此寸心倾。\r\n\r\n【注释】：【原题】：\r\n初四日同诸公饮饯共叔于株林明日再往共叔为置饭归途赋此寄之"
        },
        {
            "title": "上七里岭",
            "content": "天公知我行良苦，垂上岭时容少晴。\r\n登山著履自不恶，卧游作图空复情。\r\n此来岂止试脚力，政坐久不寻诗盟。\r\n山樊雪白藤花赤，高树木兰低紫荆。"
        },
        {
            "title": "次韵刘子道机宜送酒",
            "content": "穷居谁肯念穷愁，况复凄凉雨似秋。\r\n疾置送诗仍饷酒，唤回落日在帘鉤。"
        },
        {
            "title": "二十七日作",
            "content": "卜居面势隘，附山枕林麓。\r\n旷瞻既无地，何以慰羁束。\r\n昏昏半月雨，候应黄梅熟。\r\n晨兴更凉冷，转午增蒸溽。\r\n山蝉苦见聒，声乱非丝竹。\r\n病夫不耐事，颇复伤烦促。\r\n缅怀江湖旧，历历梦能续。\r\n谁与具扁舟，我被立可襆。"
        },
        {
            "title": "以茶寄杨溥之二首",
            "content": "忆过君家置酒杯，病予方止只空陪。\r\n而今梦想论文地，柳合沙堤鸥去来。"
        },
        {
            "title": "过生米市舣舟求浴望山巅有屋岿然至石岸数步",
            "content": "枕水危矶峙不流，是谁曾此被羊裘。\r\n遗踪几觅无从问，落日清风过树头。\r\n\r\n【注释】：【原题】：\r\n过生米市舣舟求浴望山巅有屋岿然至石岸数步宛转荒级榜日钓矶入门古坛对江上则有独柏余屋悉具体问之云施肩吾尝垂纶于此柏则唐胡天师所植他无碑记惟华邦直则留题一诗有石刻因用其韵题钓矶又复用小阁壁间韵留题胡柏并书柱间浴罢理棹而去"
        },
        {
            "title": "呈陆严州二首",
            "content": "去年犯雪到严州，呵笔题诗曳履投。\r\n所恨决然成间阔，故兹复尔小迟留。\r\n精金美玉自有价，伯乐王良无即休。\r\n珠玉见褒犹美疢，药须瞑眩疾方瘳。"
        },
        {
            "title": "真游觅唐舆题诗不见有怀其人八首",
            "content": "去矣不为难，山长水又宽。\r\n未曾摇短棹，已自失危栏。\r\n厚意烦三友，相要下急滩。\r\n虽然赊执手，顾免别辞酸。"
        },
        {
            "title": "卢谊伯宜之见过要斯远同赋以赠二首",
            "content": "近别溪山郡，忽过风雨村。\r\n浊醪成共把，佳句得深论。\r\n旧价真齐骆，新题复到元。\r\n从今得还往，宁只问寒暄。"
        },
        {
            "title": "以坡公君如大江日千里我如此水千山底为韵作",
            "content": "落此鼪鼯野，宜从麋鹿群。\r\n何知交友内，而乃得夫君。\r\n\r\n【注释】：【原题】：\r\n以坡公君如大江日千里我如此水千山底为韵作小诗十四首重送在伯盖深有感于斯句云"
        },
        {
            "title": "次韵斯远二十六日三绝",
            "content": "春风去我孰能留，寒疾闻君顿已瘳。\r\n示以斜斜并整整，故知莫莫复休休。"
        },
        {
            "title": "次韵莫令因迓使者同泛舟至漂神已而误焉问宿",
            "content": "我割仅铅刀，公铦比孟劳。\r\n莫酬谈绝倒，难和句挥毫。\r\n既误前驱远，不妨乘兴高。\r\n悠然风月底，脱略异官曹。\r\n\r\n【注释】：【原题】：\r\n次韵莫令因迓使者同泛舟至漂神已而误焉问宿临江钟氏之阁二首"
        },
        {
            "title": "观祝少林所藏画三首",
            "content": "吾祖曾为沙苑牧，有孙穷相合骑驴。\r\n朝来忽起驰驱兴，为见龙眠十马图。"
        },
        {
            "title": "昭礼书来告其行日再寄以诗",
            "content": "已执临岐手，仍通叙别书。\r\n绝知于我厚，何敢向君疎。\r\n江上留残岁，吴中拟定居。\r\n莫为南北恨，天地一蘧庐。"
        },
        {
            "title": "途中杂题六首",
            "content": "人疲故思息，马倦亦成嘘。\r\n彼政嗟吾役，吾宁陋彼居。"
        },
        {
            "title": "寄韩季萧二首",
            "content": "近与李商叟，共谈韩季萧。\r\n旧毡余翰墨，幽寺乐箪瓢。\r\n问友多冥漠，须君慰寂寥。\r\n云胡又相失，于此亦何聊。"
        },
        {
            "title": "送赵一叔江西漕赴召三首",
            "content": "两载皇华使，江湖得少宽。\r\n见皆儒雅录，闻绝惠文弹。\r\n内外有轻重，言行无易难。\r\n春秋贤者责，倾耳向长安。"
        },
        {
            "title": "二十日夜宿小杨",
            "content": "侬问何村泊，人询底处船。\r\n凶年无善俗，永夜少安眠。\r\n仅有多年被，犹无旧物毡。\r\n未应能我累，瑟缩自成然。"
        },
        {
            "title": "晚晴二首",
            "content": "空山草木固能长，迩日曾经剪伐荒。\r\n一笑为渠成解说，政防妨我步斜阳。"
        },
        {
            "title": "书事",
            "content": "当暑暑何在，以风风为生。\r\n舆夫忘倦色，客子慰归情。\r\n往者千年隔，人焉几日程。\r\n同行得老伴，余事率诗鸣。"
        },
        {
            "title": "书事",
            "content": "早禾虽登场，舂簸才足食。\r\n晚禾尚栖陇，登减未可必。\r\n吏持与催符，官趣违限责。\r\n为政本忧民，民忧政何德。"
        },
        {
            "title": "题东台寺",
            "content": "日日东台寺，今朝一苇杭。\r\n不关公事了，政以病躯妨。\r\n大士迁居梦，寒炉得圣香。\r\n世人空自异，吾道本何方。"
        },
        {
            "title": "寄韩季萧二首",
            "content": "怕到看经院，愁登拟岘台。\r\n人言已仙佛，我意只悲哀。\r\n此道谁人付，陵阳有后来。\r\n款门期一见，投刺只空回。"
        },
        {
            "title": "代书示逸二首",
            "content": "风号窗外独株松，想汝看书趁晓钟。\r\n是我起行茅店月，御寒还觉欠茏茸。"
        },
        {
            "title": "用程季仪送行之韵为别",
            "content": "过江今几年，遗俗不屡见。\r\n纵余门户称，直有冠裳变。\r\n惟君河洛间，南走楚粤遍。\r\n虽从科诏求，未脱褐衣贱。\r\n芬然兰三薰，粹矣金百链。\r\n潭潭务中澄，煜煜鄙外绚。\r\n遂登南轩门，如识伊川面。\r\n周旋苟有得，喜跃几成抃。\r\n渊深保战兢，鸩毒戒安宴。\r\n于今过城南，政似趋无倦。\r\n儒冠盖多端，剧论如合战。\r\n试评季路勇，孰与之反殿。\r\n前日我辞君，炎风尚交扇。\r\n只今君别我，余暑已堪饯。\r\n岁序急推迁，吾行甚流转。\r\n爝火讵当阳，雨雪宁待{左日见}。\r\n孤唳岂潜声，卑飞终挂罥。\r\n小令泊扁舟，暂为沥破研。\r\n我如浩然归，君异方朔荐。\r\n契阔方自兹，追随复何便。"
        },
        {
            "title": "和折子明丈闲居杂兴十首",
            "content": "未话田园薄，唯关道路长。\r\n春风又寒食，多病只殊方。\r\n缅想迎门问，深思暴橐香。\r\n无劳谢猿鹤，好为约求羊。"
        },
        {
            "title": "次韵伯元季奕送成父因以见寄五绝句",
            "content": "几欲因人与问安，南来不见信州船。\r\n细思人世孰为别，明月相望同一天。"
        },
        {
            "title": "水浅",
            "content": "岁暮百日晴，江水三寸浅。\r\n褰裳步可涉，石子大如茧。\r\n沙乾蒲菼死，穴邃鱼龙偃。\r\n会看桃浪来，一碧千里远。"
        },
        {
            "title": "次张汉卿次房",
            "content": "平生几读右丞诗，未见贤孙归去迟。\r\n邂逅虽欣适吾愿，欲嗟人事好乖离。"
        },
        {
            "title": "对月怀秉文",
            "content": "有此佳风月，溪上更复奇。\r\n山阴应接际，赤壁诵歌时。\r\n恨子不同载，写怀聊作诗。\r\n平生三五夕，咫尺又乖期。"
        },
        {
            "title": "五月下旬梦赵文鼎书寄斯远",
            "content": "我不见君死，直疑君固生。\r\n赋诗无所寄，始复为失声。\r\n鸡窗已三号，不但当既鸣。\r\n恍云秋之中，取酒相与倾。\r\n坐有馈生鱼，欢言事煎烹。\r\n饮我谓杯小，何翅一再行。\r\n落月落未落，犹疑见鲜明。\r\n已焉觉梦尔，起坐神未平。\r\n沧波渺万里，底处寻骑鲸。\r\n怅望莫子语，徘徊空思盈。"
        },
        {
            "title": "夜作绝句三首",
            "content": "秋入吟窗夜气清，旧书虽老眼犹明。\r\n悠悠行李空长铗，落落功名负短檠。"
        },
        {
            "title": "江月",
            "content": "江月照将夕，江风吹欲霜。\r\n残书看莫尽，病骨凛难当。\r\n俯仰年龄迈，飘零道路长。\r\n丰年易图饱，何乃又殊方。"
        },
        {
            "title": "题刘正之少陵像二首",
            "content": "逢人欲问成都事，见说成都信便回。\r\n欲问草堂亡恙否，恍然图像对入开。"
        },
        {
            "title": "感怀",
            "content": "忆在儿童闻混融，江湖老矣再能逢。\r\n潮音遁伏门间虎，神骨峥嵘霜后松。\r\n粥饭暂应随愿力，井舂终可听吾从。\r\n萧滩滩上风帆发，引领白云何处峰。"
        },
        {
            "title": "次滕彦真韵三首",
            "content": "我欲湘西看，行须觅渡船。\r\n何如临绝顶，得以尽长川。\r\n鸥鹭烟云表，蚊虻埃壒前。\r\n隐宁分大小，那更别山鄽。"
        },
        {
            "title": "予方作书招成父入山成父亦移书招予出县报以",
            "content": "阿连折简能招我，危坐哦诗正忆渠。\r\n不是下山防破戒，政缘抱病怯行舆。\r\n\r\n【注释】：【原题】：\r\n予方作书招成父入山成父亦移书招予出县报以两绝"
        },
        {
            "title": "送吴提刑赴召三首",
            "content": "只道边城狱讼稀，那知亦有造空为。\r\n不惟宽大难容止，正畏精明莫可欺。\r\n已矣榜敲成俗吏，怀哉香火奉湘祠。\r\n傥蒙一纸闻天奏，便是吹嘘送上时。"
        },
        {
            "title": "沈沅陵生日",
            "content": "十载郊居赋，当年蜡屐游。\r\n江山元好在，人物继风流。\r\n奏牍频能上，弦歌特暂留。\r\n白云宽志养，黄纸拜天休。\r\n先契仍僚契，赓酬复献酬。\r\n悬弧颂初度，横鹗看清流。"
        },
        {
            "title": "桃花台下望龟峰作",
            "content": "吾州四名禅，独未历龟玉。\r\n足后懒不鞭，几同毁于椟。\r\n系舟桃花下，龟峰正相峙。\r\n决意欲造前，已行卒成止。\r\n尝观是山图，未究所得名。\r\n道人相指似，咸曰因赋形。\r\n方今圣人治，图书当瑞出。\r\n胡不负之去，而此久屹立。\r\n老我无藉在，放意师庄蒙。\r\n不愿智以用，怀哉曳涂中。"
        },
        {
            "title": "过分水岭二首",
            "content": "不历闽山险，空云蜀道难。\r\n有泉皆瀑布，无路不纡盘。\r\n酒薄愁难破，诗成鼻为酸。\r\n举头唯见日，何处是长安。"
        },
        {
            "title": "寄周畏知",
            "content": "书疏虽能数，飘零可奈何。\r\n每怀谈绪远，更益鬓丝多。\r\n治行今难及，声名保不磨。\r\n公宁免腾踏，我乃愿婆娑。"
        },
        {
            "title": "与彦博审知同为问梅之行到溪南仆与审知俱以",
            "content": "非为十日留，重此一岁阑。\r\n岁去易悲感，日来盛阴寒。\r\n今晨已春意，欲出反浩叹。\r\n梅事足可惜，病躯良独难。\r\n\r\n【注释】：【原题】：\r\n与彦博审知同为问梅之行到溪南仆与审知俱以畏风罢兴止小酌于僧房以有寒疾不可以风分韵作诗得有寒可字三首"
        },
        {
            "title": "以坡公君如大江日千里我如此水千山底为韵作",
            "content": "何氏之从学，源流远有余。\r\n穷经类元凯，能赋似相如。\r\n\r\n【注释】：【原题】：\r\n以坡公君如大江日千里我如此水千山底为韵作小诗十四首重送在伯盖深有感于斯句云"
        },
        {
            "title": "赋道傍菊",
            "content": "黄菊花中黄蝶飞，似怜节晚怅余晖。\r\n春风桃李明年事，十月清霜何处归。"
        },
        {
            "title": "题刘叔骥所画竹",
            "content": "竹不愧老可，人今无老坡。\r\n聊将一卮酒，相与酹苹波。"
        },
        {
            "title": "诸公皆和诗再用韵并属湛挺之七首",
            "content": "投老知何地，此生休问天。\r\n未须悲坎轲，聊复寄蹁跹。\r\n但觉官如缚，浑忘诗似禅。\r\n不堪儿子诵，敢望故人传。"
        },
        {
            "title": "留衢州王彦博周钦止徐审知",
            "content": "风前柳欲千尺，雨后梅才一斑。\r\n邂逅纷纷桃李，飘零在在溪山。"
        },
        {
            "title": "范湘监务许惠其父盘溪居士诗先往数语焉",
            "content": "国朝几名家，在蜀苏与范。\r\n斯文何与人，竟作南荒窜。\r\n盘溪诸子行，少小便精悍。\r\n早从宜州游，句法悟骨换。\r\n官称薄如纸，名盖越千万。\r\n我为余杭役，识子非楚产。\r\n姓名问即识，一笑冰已泮。\r\n长哦乃翁诗，亹亹无间断。\r\n使我倾耳听，妙处惊辄叹。\r\n前辈今远矣，俗眼易作玩。\r\n大轴许见遗，此赐安敢慢。\r\n行囊政尔空，得此吾无患。"
        },
        {
            "title": "招谢丈签判出郊",
            "content": "桃李竞芳春，晨妆故斩新。\r\n周遭遍晴野，络绎动游人。\r\n闭户端无事，命车当及辰。\r\n澄流带修竹，足以奉清真。"
        },
        {
            "title": "在伯教授为考试之行不知其地漫成五诗送之",
            "content": "已孤万古中秋月，为约黄花九日杯。\r\n但得交情常旧雨，不辞尊酒理新醅。"
        },
        {
            "title": "自安仁至豫章途中杂兴十九首",
            "content": "几日舟行罢作诗，直缘山水剩含辉。\r\n今朝眼界荒凉甚，却遣毫端为解围。"
        },
        {
            "title": "复游东湖题卢石",
            "content": "云中不改苍苍色，春后宁同濯濯姿。\r\n欲为渠侬下转语，笔无潮力强题诗。"
        },
        {
            "title": "西轩杂题三首",
            "content": "卧看修筠不见梢，所欣轩户绿阴交。\r\n蝉吟鸟语尽堪喜，不用先生自解嘲。"
        },
        {
            "title": "承契兄昨过我于永丰山间今又相遇于鄱阳以暇",
            "content": "君为日边行，过我迂道里。\r\n我有江上役，值君亦行李。\r\n谁云动参商，邂逅乃如此。\r\n似非人力为，定是天所使。\r\n古云昔道场，门枕东湖水。\r\n相从及休日，趋去不停轨。\r\n参禅固未暇，作诗实先议。\r\n要问戴叔伦，当年卜居意。\r\n\r\n【注释】：【原题】：\r\n承契兄昨过我于永丰山间今又相遇于鄱阳以暇日同游荐福寺会轩盖鼎来避之天庆观作诗一首"
        },
        {
            "title": "是夕微雨",
            "content": "腊雪财覆地，春雨不溜瓦。\r\n天公务塞责，人意自嫌寡。\r\n岂惟田未耕，况是麦在野。\r\n安得三日霖，滂沱遍天下。"
        },
        {
            "title": "题堪隐",
            "content": "考槃何必涧之阿，喧寂由来无异科。\r\n笔下烟云供点缀，胸中邱壑寄婆娑。\r\n清谭不负玉麈尾，白酒未孤金叵罗。\r\n试数王春才几日，落梅将尽鸟闻歌。"
        },
        {
            "title": "日者张一麟求诗谩与二绝句",
            "content": "惶恐离头住过秋，秋风吹白几分头。\r\n倚楼看镜嫌多事，况问阴阳家者流。"
        },
        {
            "title": "题彦真天开图画",
            "content": "湘山不为高，湘水未为远。\r\n湘城几何家，湘景无不挽。\r\n滕侯宅虽早，郭圃市之晚。\r\n纡余直陂陁，突兀对偃蹇。\r\n登临适正昼，亭榭惬深稳。\r\n诗材浩无穷，画手羞用本。\r\n虽然倏变化，正以发关键。"
        },
        {
            "title": "寄在伯二首",
            "content": "成我中兴年，朝家政急贤。\r\n侍臣更论荐，东阁重招延。\r\n子去当兹日，才惟莫与先。\r\n习轩经济学，于此定为川。"
        },
        {
            "title": "书管掾所抄张安国诗",
            "content": "天上张公子，诗轻万户侯。\r\n驾车追熟路，顺水放轻舟。\r\n化鹤惊何远，藏山散莫收。\r\n可人秋浦掾，著力为冥搜。"
        },
        {
            "title": "有怀竹隐之筍复用前韵",
            "content": "我家章泉旁，生事苦不足。\r\n惟余数亩地，有竹森似束。\r\n别束梦寐之，诗语见编录。\r\n况当萌茁时，熟杜樵采辱。\r\n官居亦何有，有此数竿绿。\r\n定应好事人，知我来此欲。\r\n不然朝暮间，何计能医俗。\r\n尚嫌地形浅，筍夥当掘斸。\r\n不能助幽深，何况增诘曲。\r\n袖短舞艰长，吾俸五斗粟。"
        },
        {
            "title": "寄南安李使君三章",
            "content": "臼捣纷纷何所如，碾成更自治家模。\r\n不尽粉身兼碎骨，为看落雪又霏珠。\r\n体用同归人力致，粗精孰愈磨工夫。\r\n旧闻此物独君地，要伴笔床能寄无。"
        },
        {
            "title": "魏昭父惠新刻李西台诸公帖二首",
            "content": "翰墨要知真有种，怪来下笔每多姿。\r\n不如家学相传授，玉轴锦囊皆得师。"
        },
        {
            "title": "段元衡出示与晦翁九日登紫霄峰诗及手帖并及",
            "content": "文章定价如金玉，入手可知高与低。\r\n今代师儒晦庵老，许君先达并江西。\r\n\r\n【注释】：【原题】：\r\n段元衡出示与晦翁九日登紫霄峰诗及手帖并及贾八十兄诗既敬读之得三绝句"
        },
        {
            "title": "谢张帅",
            "content": "试仰元戎贵，还瞻簿领卑。\r\n居间凡几级，其势可悬知。\r\n屡进黄堂拜，夙蒙青眼期。\r\n筵华纷餍饫，饮剧听淋漓。\r\n既纳违离谒，并颁道路资。\r\n间令叩斋阁，礼谢历阶墀。\r\n披豁忘名位，高深讵测窥。\r\n忧人多语政，余事亦论诗。\r\n似欲徵凡作，何胜枉誉辞。\r\n更成湖上集，仍厕幕中奇。\r\n七字昔灵鹫，吾言今总持。\r\n流传久已困，收收尚无遗。\r\n自省才惟薄，难堪德过仪。\r\n受之增踧踖，见者亦惊疑。\r\n暂尔休行役，于焉纪谢私。\r\n钓竿如可把，悬榻定除丝。"
        },
        {
            "title": "送刘伯瑞四首",
            "content": "居乾与仕者，所知张宋间。\r\n咸能谓君好，政欲警余顽。\r\n论已穷千载，才宁减二班。\r\n何当传副本，免使访名山。"
        },
        {
            "title": "刘万二弟置酒与八九兄同饮",
            "content": "每忆疎诗卷，何期共酒尊。\r\n高栖子苕霅，孤宦我湘沅。\r\n暮夜风仍吼，途穷志自存。\r\n悠悠几山岳，泛泛一乾坤。"
        },
        {
            "title": "卖花行",
            "content": "頳肩负薪行，所直不满百。\r\n大舸载之来，江头自山积。\r\n不如花作稇，先后价增损。\r\n身逸得钱多，人宁知务本。"
        },
        {
            "title": "寄愚卿兄弟兼属伯威",
            "content": "楼上长江江上山，烟云鸥鸟尚班班。\r\n归来靖节荒三径，已矣卢仝屋数间。\r\n书肯细行知义立，梦能频见识心关。\r\n因声重谢穷冈叟，太息刘郎去不还。"
        },
        {
            "title": "爱山堂",
            "content": "朝从日挂钲，暮至月吐璧。\r\n坐得少文图，不资康乐屐。"
        },
        {
            "title": "送新茶与俞尉",
            "content": "山居每啜社前香，及是清明茶政尝。\r\n叹我白头无母遗，一杯持与供高堂。"
        },
        {
            "title": "八月八日发潭州后得绝句四十首",
            "content": "投罾政尔不能逃，偶逭还遭别网要。\r\n此意岂能知数罟，不能他日且今朝。"
        },
        {
            "title": "步溪头",
            "content": "溪头弱柳已丝垂，那得江南尚好枝。\r\n从此春风日亡赖，与须排写付新诗。"
        },
        {
            "title": "送沈沅陵",
            "content": "世官古所讥，世禄今不废。\r\n要之苟有人，二者非苦背。\r\n君祖我曾祖，绍圣同廷对。\r\n素风我莫嗣，清德君可辈。\r\n江湖渺闻名，荆蛮适亲诲。\r\n忘年君固美，并行我终悔。\r\n许以相唱酬，何止闻謦欬。\r\n君行竟先我，后会何时再。\r\n江花与江章，颇恨远自碍。\r\n君于门户责，有似松柏耐。\r\n而我诗书乐，政尔羞同队。\r\n临分曷告我，苦语幸勿爱。\r\n我亦安赠君，结兰以为佩。\r\n庶几二祖风，岁久端如在。"
        },
        {
            "title": "用一代不数人百年能几见为韵诗赋十章呈陈君",
            "content": "昔公颂诗书，论世犹尚友。\r\n生幸同斯时，识面可独不。\r\n\r\n【注释】：【原题】：\r\n用一代不数人百年能几见为韵诗赋十章呈陈君举"
        },
        {
            "title": "蕃丙午冬分宜见公度簿公尊兄已而邂逅于宜春",
            "content": "缭绕竹青沙白，缘情政可生愁。\r\n寂寞雁秋猿冷，未妨相与成游。\r\n\r\n【注释】：【原题】：\r\n蕃丙午冬分宜见公度簿公尊兄已而邂逅于宜春蒙以蕃与徐斯远志别六言之韵作诗为赠久未和答今日东归乃克赋之四"
        },
        {
            "title": "次韵李袁州绝句七首",
            "content": "崧庵视我亦诸孙，已矣无从作九原。\r\n每听先生谈旧事，恍如秉烛对羌村。"
        },
        {
            "title": "送赵兴国",
            "content": "忆昨屡过丛桂坊，诵诗说赋声琅琅。\r\n飘流倏忽岁几换，邂逅分携天一方。\r\n治状如君行且召，赋归于我策为良。\r\n一篙清涨百滩没，愧此萧然鸥鹭行。"
        },
        {
            "title": "子进示怀玉诗卷有归途见怀恨不同游二诗次韵",
            "content": "山有英灵在，眼应青白分。\r\n问禅公得髓，呈佛我无文。\r\n意赏人知独，神游默固群。\r\n清诗传妙旨，读罢雨花纷。"
        },
        {
            "title": "瘦梅",
            "content": "清虚日集人当瘦，粪壤不资梅合癯。\r\n君看霜皮藏玉骨，肯如朱粉鬭涂糊。"
        },
        {
            "title": "晨起观雪",
            "content": "荒鸡号何多，邻犬吠愈悍。\r\n初迷纸窗隙，旋失布衾暖。\r\n呼童户先启，走报雪且满。\r\n为言果羞明，若尔真待伴。\r\n须臾起孩稚，次第及衰懒。\r\n索衣乱襦袴，取酒忘濯盥。\r\n试观尚零落，骋目迷间断。\r\n青黄倏衰白，陵谷置平坦。\r\n灞桥欠驴蹇，剡曲无棹短。\r\n有兴不可乘，摅词讵能诞。"
        },
        {
            "title": "雨后晨起怀斯远",
            "content": "梦过百花蝴蝶飞，可堪朝暮子规啼。\r\n山中有屋不归去，想见当门碧草齐。"
        },
        {
            "title": "正月九日微雪二首",
            "content": "小雨因风冻作花，冰梢争竞出槎牙。\r\n携筇偶作巡檐去，徒倚微吟低帽纱。"
        },
        {
            "title": "与苏运使诩四首",
            "content": "草木日摇落，道路方阻长。\r\n丰年米故贱，逆旅钱自荒。\r\n暝宿村舍烟，朝行板桥霜。\r\n岂不愿息肩，于此增彷徨。"
        },
        {
            "title": "钓矶",
            "content": "公为浙东行，曾憩桐江碧。\r\n汉节世闻风，羊裘人尽识。"
        },
        {
            "title": "初八日人事少閒命车……",
            "content": "细雨微风湖上亭，柳深荷密竞青青。\r\n生平漫与形神接，客里孤游耳目醒。\r\n题咏纷绘几诗板，画图零落半幽屏。\r\n像祠只在荒墩外，小复舆篮更一经。"
        },
        {
            "title": "十一月十五日风大作偶成四十字",
            "content": "江南无此风，羸疾讵烦攻。\r\n异事真同飓，夸辞懒问雄。\r\n梅犹隐荆棘，菊已堕蒿蓬。\r\n坐拨寒灰尽，诗成欠得工。"
        },
        {
            "title": "芙蓉道间二首",
            "content": "芙蓉山上芙蓉尖，向人咫尺分毫纖。\r\n或如冠剑或鸟兽，令我左右烦窥觇。\r\n平生退之南山句，为渠持骋笔力严。\r\n那知刻画果办此，造物至是无留殓殲。"
        },
        {
            "title": "段元衡出示与晦翁九日登紫霄峰诗及手帖并及",
            "content": "季承新寄峤南诗，君亦南游吊楚累。\r\n冰水玉山元自好，蛮烟蜑雨只生悲。\r\n\r\n【注释】：【原题】：\r\n段元衡出示与晦翁九日登紫霄峰诗及手帖并及贾八十兄诗既敬读之得三绝句"
        },
        {
            "title": "真游觅唐舆题诗不见有怀其人八首",
            "content": "一纸日边裁，千山徼外开。\r\n所同惟甲子，绝异是人才。\r\n学问须传授，君家有自来。\r\n嗟余独何者，道阻乃从洄。"
        },
        {
            "title": "舟中病思三首",
            "content": "已见横山塔，兰溪路不多。\r\n青铜吾欠此，竹叶奈渠何。\r\n贫病成驱役，幽忧复放歌。\r\n平生钓台下，老矣负渔蓑。"
        },
        {
            "title": "斯远徐兄携李丈子永去冬江上诗卷来成四十字",
            "content": "建邺复当涂，征行岁又徂。\r\n青山奠椒桂，白鹭泊菰蒲。\r\n人物豪三国，文章到两都。\r\n因君俾传诵，使我不枝梧。\r\n\r\n【注释】：【原题】：\r\n斯远徐兄携李丈子永去冬江上诗卷来成四十字寄李"
        },
        {
            "title": "奉简在伯四首",
            "content": "书中旧学来禽帖，今日蛮州得饫尝。\r\n要与先生共咀嚼，更将煮蜜助甘香。"
        },
        {
            "title": "题君子亭",
            "content": "菊落渊明手，爱人仍及乌。\r\n荷花定好友，周子亦陶徒。"
        },
        {
            "title": "雪晴",
            "content": "启户犹飞雪，披衣忽报晴。\r\n慵为踞炉坐，喜作出门行。\r\n草冻袍争色，梅残玉堕英。\r\n未能忧旱苦，聊复快诗情。"
        },
        {
            "title": "咏武安山塔",
            "content": "矗矗南山塔，亭亭古邑标。\r\n闲游赊积岁，共宿忆消宵。\r\n尖出知天近，层分见木雕。\r\n未须轮犊健，直欲便鹏摇。"
        },
        {
            "title": "留别周参政诗二首",
            "content": "元佑登瀛盛古今，只今衰冷愧诸任。\r\n圣朝既有徐州相，得路仍知异日心。\r\n龌龊更无微价市，鹪鹩自爱一枝深。\r\n故同坎轲荆蛮徙，昔所悲歌今放吟。"
        },
        {
            "title": "八月八日发潭州后得绝句四十首",
            "content": "扁舟往作槠州过，烟雾空蒙只市声。\r\n今夕再来还小泊，却逢江月正空明。"
        },
        {
            "title": "寄怀子进昆仲三首",
            "content": "雁不归时闻有行，雁南飞处更关情。\r\n三年有句说还往，半载无书存死生。\r\n莫叹河山殊举目，会须童仆为欢迎。\r\n四方取友吾非乏，孰若君家贤弟兄。"
        },
        {
            "title": "从萧君来茶二首",
            "content": "园官阙菜犹形讽，年例求茶可欠诗。\r\n为报萧郎勿多怪，已令汲涧拾松枝。"
        },
        {
            "title": "乐岁歌",
            "content": "早禾登场无余粒，晚禾结穟俱全实。\r\n如闻自入夏秋来，十日一雨晴五日。\r\n去年夏旱秋与同，早禾半获晚禾空。\r\n未云收获告毕工，十家九家愁叹中。\r\n岂知今年有丰殖，父子相安妻反室。\r\n东坡先生故尝言，民自天民天定卹。\r\n我今千里方来归，释担先题乐岁诗。\r\n其谁传似闾里儿，乘时闭籴将安施。"
        },
        {
            "title": "九日",
            "content": "尝评节物佳，无出九日上。\r\n岂独为黄花，端由有元亮。"
        },
        {
            "title": "明叔每见过不久辄去仲威尤难招致索居书事呈",
            "content": "可人费招呼，奈此陈与胡。\r\n问事失昏忘，论诗辨精粗。\r\n清风不可绊，白日易成晡。\r\n欲睡难安枕，繙书得踞炉。\r\n聒人纷宿鸟，对面走饥鼯。\r\n啁哳聊容汝，睢盱反闯吾。\r\n宁无捕黄口，亦有聘貍奴。\r\n\r\n【注释】：【原题】：\r\n明叔每见过不久辄去仲威尤难招致索居书事呈二君"
        },
        {
            "title": "招在伯",
            "content": "忽忽重阳今一月，菊花数朵见城根。\r\n前诗有约能从否，不厌张罗幸过门。"
        },
        {
            "title": "代书寄俞玉汝",
            "content": "送弟秦淮远，怀人楚驿长。\r\n素书慵写得，白发漫相望。\r\n再见知何日，孤怀只自伤。\r\n春风桃李径，流泪不成行。"
        },
        {
            "title": "十月见菊二首",
            "content": "黄花狼籍晚犹香，冷蝶频来著意忙。\r\n不见东篱千载士，自应埋没老风霜。"
        },
        {
            "title": "乞竹亡有药圃主人买以种之",
            "content": "时人蕲惜千金费，肯似俞郎买竹栽。\r\n老节尚封南磵雪，定交新得北枝梅。\r\n幽禽亦自知人意，度日频能为我来。\r\n十饭未妨全不肉，上翻春筍待新雷。"
        },
        {
            "title": "成父来自玉山审知有送行诗且以见及次韵",
            "content": "思君一夕或三起，诗卷曷从来眼里。\r\n骤疑笑语接秋窗，不悟江山隔吾里。\r\n近来海内诗好谁，贱目可怜空贵耳。\r\n谪仙既作东山称，杜陵亦贵衡阳纸。\r\n吾人得穷固其分，幽谷安能争市倚。\r\n何当与子弃兹世，卜居在在佳山水。\r\n不同渊明田潠，即效龟蒙耕甫里。\r\n文成不作封禅词，相我于耜并举趾。"
        },
        {
            "title": "立春",
            "content": "昨日元正今日春，佳辰并作一翻新。\r\n试看柳色遽如许，无耐梅花憔悴人。"
        },
        {
            "title": "蕃丙午冬分宜见公度簿公尊兄已而邂逅于宜春",
            "content": "近事真堪深骇，欲言未可轻论。\r\n唤起庄周蝶梦，多由杜宇啼魂。\r\n\r\n【注释】：【原题】：\r\n蕃丙午冬分宜见公度簿公尊兄已而邂逅于宜春蒙以蕃与徐斯远志别六言之韵作诗为赠久未和答今日东归乃克赋之四"
        },
        {
            "title": "送沈善昌朝",
            "content": "论契繇先世，言交自乃翁。\r\n俱成落湖外，每恨隔湘中。\r\n得见无几见，愿同终罕同。\r\n如闻工赋好，无或嗜诗穷。"
        },
        {
            "title": "晚待明叔不至",
            "content": "为霜未就觉风繁，拨火成灰思晤言。\r\n立壁旧谙宁怲怲，孤灯垂上只昏昏。\r\n谶言已过一阳复，归去可忘三径存。\r\n赵孟孰云能贵贱，万年端以势依温。"
        },
        {
            "title": "寄赵元归并属元默三首",
            "content": "默也未识面，向来曾予书。\r\n由来几兄弟，绝叹每乖疏。\r\n见说长沙驿，犹迟古寺车。\r\n差池今再矣，伫立又何如。"
        },
        {
            "title": "病中即事十五首",
            "content": "莽莽前山隔，冥冥独树遮。\r\n断行迷白鹭，垂翅湿归鸦。\r\n暝色看仍合，羁愁望愈赊。\r\n不应缘一病，全失醉生涯。"
        },
        {
            "title": "呈唐德舆兼寄呈可久三首",
            "content": "前岁长安雪，从公饮屡过。\r\n放谈成绝叹，狂态亦悲歌。\r\n我仕鱼缘竹，公行漩绕涡。\r\n相逢虽足慰，相别奈愁何。"
        },
        {
            "title": "玉聚",
            "content": "介然谁主复谁宾，风月婆娑却自亲。\r\n留得清名传野史，未妨白眼向时人。"
        },
        {
            "title": "次韵斯远雨过彦章并属彦章二首",
            "content": "闻君访隐晓冲泥，竹尽林峦入稻畦。\r\n我亦有怀思并辙，不堪驴蹇更牛罢。"
        },
        {
            "title": "顷与公择读东坡雪后北台二诗叹其韵险无窘步",
            "content": "雪埋老屋无薪卖，晨起谋炊自毁车。\r\n觅饱预期千顷麦，破悭先试一春花。\r\n便营野屐寻茶户，更约绨袍当酒家。\r\n处士只今宜姓贾，壁间但没挂钱叉。\r\n\r\n【注释】：【原题】：\r\n顷与公择读东坡雪后北台二诗叹其韵险无窘步尝约追和以见诗之难穷去岁适无雪春正月二十日乃雪因遂用前韵呈公择"
        },
        {
            "title": "寄送于去非三首",
            "content": "草木政怒长，波涛方疾流。\r\n雄辞杂蛟蚓，健笔走龙虬。\r\n我句平无取，君才勇莫俦。\r\n如何晦翁语，折节继前修。"
        },
        {
            "title": "赠墨二首",
            "content": "斲我千年质，成兹数寸瑿。\r\n当从黑白辨，岂问姓名题。\r\n愿效文章用，宁辞肌骨刲。\r\n先生无浪语，略为究端倪。"
        },
        {
            "title": "在伯教授为考试之行不知其地漫成五诗送之",
            "content": "君行不到武昌下，别驾西京刘更生。\r\n但想新知作倾倒，莫闻高论吐峥嵘。"
        },
        {
            "title": "寄送府判寺簿先生二首",
            "content": "朱游不肯留东阁，子政犹须校秘书。\r\n自有大名喧宇宙，岂劳当路借吹嘘。\r\n舟中加意护寝饭，日下即当来诏除。\r\n大厦如山要梁栋，不应空赋爱吾庐。"
        },
        {
            "title": "喜俞玉汝见过",
            "content": "秋风起我友朋思，倚树谈君语未移。\r\n只道穷年上湖海，那知今日会茅茨。\r\n病多止酒家无酿，贫乏赢粮甑罕炊。\r\n作底勤渠相劳苦，倒囊共出别来诗。"
        },
        {
            "title": "三月三十日",
            "content": "正是春时病不聊，未嫌风雨送今朝。\r\n今年红蕊明年在，此日繁阴后日凋。\r\n诗癖不除终作崇，鬓霜无种自能饶。\r\n平生吟友俱安在，寥落天涯不可招。"
        },
        {
            "title": "呈审知并简伯元",
            "content": "溪流渴雨今几日，夜夜月明翻我室。\r\n江西回首安在哉，南北故怜无定食。\r\n君居未尽乔木西，旧识邻墙解作诗。\r\n如闻过语必更仆，饭守麈秃忘其饥。\r\n我思从之不可得，书疏空云间何阔。\r\n秋风吹我逐转蓬，何自翩然堕君侧。\r\n君诗比昔更大好，谁谓文章技非道。\r\n暗中摸索未易窥，众里卒逢分眊瞭。\r\n我昔少小嗜读书，老类贾胡空识珠。\r\n潜珍怀宝衣蓝缕，见之每辄惊成呿。\r\n郑君况是余所长，君得结交真迈往。\r\n如我何取亦与游，听呼殷兄唤张丈。\r\n两君抱才终有为，丰年未厌甘雨迟。\r\n我无良田莳嘉谷，取譬但可同蹲鸱。"
        },
        {
            "title": "有怀成父",
            "content": "雪里同登我有诗，可怜同去阻同归。\r\n扶疏夏木浑如许，还想吾庐昼掩扉。"
        },
        {
            "title": "克斋",
            "content": "百川恣奔腾，底柱乃屹立。\r\n万物盖可流，畴能转金石。\r\n世纷峥嵘来，何啻一敌国。\r\n油然反吾斋，梦觉春冰释。"
        },
        {
            "title": "初四日妍暖如春",
            "content": "薄雪未满旱，苦晴翻居暄。\r\n长林无悴色，幽鸟亦多言。\r\n纵喜春当复，还忧病作烦。\r\n梅花愆驿使，芳草望王孙。"
        },
        {
            "title": "送曾耆英持胡端殿书谒张袁州四首",
            "content": "君知龙门不易陟，颇欲乞书南郡胡。\r\n一幅斜行半年得，费君趼足几工夫。"
        },
        {
            "title": "曾季明经过相见闻寿冈先生挂冠之报且承动静",
            "content": "夫子文章何所如，高处直命骚为奴。\r\n世人共诵词人赋，不道雕虫羞壮夫。\r\n儿时闻公芗林社，既见则喜已白须。\r\n公亦与我自言志，笑谓此客向来无。\r\n昨传得官隶王都，且复将试齐相壶。\r\n岐江严湍浪饶舌，爱公愿公吾道扶。\r\n今知谢事归悬车，食可无肉寒须襦。\r\n再三问公近起居，复道今腴非昔癯。\r\n君今好去相与娱，马牛宁得加我呼。\r\n绝代幽居在空谷，市门三五方当垆。\r\n\r\n【注释】：【原题】：\r\n曾季明经过相见闻寿冈先生挂冠之报且承动静因其归赋古句寄呈用坡谷赠王庆源韵"
        },
        {
            "title": "六月十七夜出寺门骤有所闻疑水与风即而观之",
            "content": "骤得疑倾峡，徐行若泛潮。\r\n胡为隔田亩，而不度林椒。\r\n爽气虽能及，作波不可招。\r\n不眠如有待，冲口漫成谣。\r\n\r\n【注释】：【原题】：\r\n六月十七夜出寺门骤有所闻疑水与风即而观之雨也对面而横鹜焉已而倾注中夕复作明日犹未已赋诗三首与钦止斯远同之"
        },
        {
            "title": "与李衢州峄四首",
            "content": "忽逢旗鼓去翩翩，道上行人喜欲颠。\r\n为说吾州新得雨，使君惠政实关天。"
        },
        {
            "title": "和折子明丈闲居杂兴十首",
            "content": "诗有江西派，首书江夏黄。\r\n精神如有得，形似直堪忘。\r\n拱把至合抱，江流由滥觞。\r\n屹然成巨室，勇若泛飞艎。"
        },
        {
            "title": "寄答晁百谷元归",
            "content": "嗟我与君为近亲，向来未识但有闻。\r\n维夏临川省伯父，时君束书寄荒村。\r\n岂知邂逅宜春郡，皎如玉树相辉映。\r\n品题旧熟大参文，诸公所作皆传信。\r\n探怀赠我一纸诗，功名慷慨真男儿。\r\n我衰怕作此硬语，君言水涨方东之。\r\n外家自有文章种，国朝名家居伯仲。\r\n只今人物未厌多，属君勉矣加研磨。"
        },
        {
            "title": "因书寄黄子耕六言三首",
            "content": "自失孤山杯酒，两年相望梅花。\r\n交友平生几许，差池重复成嗟。"
        },
        {
            "title": "正月六日雪",
            "content": "立春才十日，春事已交加。\r\n政苦诗材窘，欣逢眼界赊。\r\n漫天皆柳絮，何地是梅花。\r\n无复青帘觅，敲门问酒家。"
        },
        {
            "title": "读去非有行集",
            "content": "山嵯峨，江汹涌，\r\n舟疾如飞得无恐。忽来何处有竹编，\r\n势与江山欲争勇。回思往日曾倡酬，\r\n我诗岛屿萦微流。鹤凫长短天所付，\r\n追随恐失邯郸步。"
        },
        {
            "title": "衡山道中怀清江旧游寄长沙诸公",
            "content": "昔我官白下，屡到清江上。\r\n清江众君子，我友或我丈。\r\n至今过其邦，眷恋若乡党。\r\n几思结庐居，风流共来往。\r\n奈何怀玉山，挽我不我放。\r\n去年五溪归，泊家长沙国。\r\n长沙今洙泗，不但谈贾屈。\r\n梁吴兄弟游，两周新旧识。\r\n咸能不我鄙，更复成我益。\r\n其余或一见，往往情如昔。\r\n自疑长沙人，宛类清江时。\r\n官期纵卒卒，行计犹迟迟。\r\n出门即风雪，怅此将安之。\r\n然薪旋烧酒，借笔追索诗。\r\n诗成何所属，兴落古湘西。"
        },
        {
            "title": "寄赵著作",
            "content": "有客东来为我言，诏书传已下修门。\r\n幡然要识朝廷意，易此方明父子恩。\r\n物望只今谁得似，道行宁负夙心存。\r\n公其大作斯民庇，我亦耕桑安故园。"
        },
        {
            "title": "怀赵蕲州文鼎",
            "content": "吾州忆当南渡初，居有曾吕守则徐。\r\n本门林下亦此渠，往往诗流非酒徒。\r\n迩来流风颇寂寞，南池二公了不恶。\r\n李今作舟大如斗，公更蕲春方待守。\r\n几宵春雨落连明，南池水满春草生。\r\n不知春兴凡几首，寄我因之报安否。"
        },
        {
            "title": "寄愚卿二首",
            "content": "江边栏槛竹中斋，缘我频能扫又开。\r\n茅屋苍苔唤归去，来禽青李待书来。"
        },
        {
            "title": "寄向伯休且约他日道为芗林之游二首",
            "content": "平生芗林五十咏，何意扁舟其下过。\r\n王郎逸兴非余有，不问主人防怒诃。"
        },
        {
            "title": "三月二日同明叔过从礼观牡丹",
            "content": "新晴唤我出，负郭看花来。\r\n窈窕栏槛入，咄嗟尊俎开。\r\n嫣然同午醉，老矣怕春催。\r\n身羡双飞蝶，翩翩去却回。"
        },
        {
            "title": "发潭州后作",
            "content": "昔日道林岳麓，每逢图画诗篇。\r\n今日羸骖东首，却成惨澹云烟。"
        },
        {
            "title": "简徐季益",
            "content": "不到西湖又五年，况当风雪探梅天。\r\n出门有愧登山屦，寻友空回访戴船。"
        },
        {
            "title": "次韵斯远见寄",
            "content": "春今半历未知春，可奈昏昏昼复晨。\r\n药裹岂能知许病，诗囊亦觉顿成贫。\r\n羲和送日何其怯，天女司花不解神。\r\n何但子行无所诣，我怀端亦在湖漘。"
        },
        {
            "title": "题重修堆胜楼",
            "content": "白鹭洲前堆胜楼，相望前后几监州。\r\n枝梧合付陶谢手，啸傲亦须嵇阮流。\r\n怪得江山还旧观，只应栏槛有新修。\r\n登临愧我焉能赋，假日空成半日留。"
        },
        {
            "title": "成父有诗怀斯远次韵",
            "content": "港汊自相见，去来元一风。\r\n无宁敢天怨，亦未决途穷。\r\n白社明朝是，南山几驿中。\r\n君归不能远，我去若为同。"
        },
        {
            "title": "二十八日雪二十九日未已赋诗凡五首",
            "content": "旧褐犹堪著，晨炊不待营。\r\n江矶有渔者，山径亦樵行。\r\n尔勿资閒咏，渠应甚苦生。\r\n还家对妻子，半菽与藜羹。"
        },
        {
            "title": "题三老堂壁",
            "content": "雨过湖边秋思多，怅无轻枳傲渔蓑。\r\n向来梦境今安在，名与青山保不磨。"
        },
        {
            "title": "过湖得便风舟甚驶",
            "content": "鸟飞不尽水黏天，隐隐青山若个边。\r\n六幅蒲帆去如箭，江神有意特相怜。"
        },
        {
            "title": "有闻若管吹者意儿童为之问之乃鸟有名竹管者",
            "content": "尽日閒窗运秃翁，自怜虚出管城封。\r\n不知尔更何为者，初听犹疑似足蛩。\r\n\r\n【注释】：【原题】：\r\n有闻若管吹者意儿童为之问之乃鸟有名竹管者其声政如是云作三绝"
        },
        {
            "title": "舟中读子进昆仲西游集有怀其人作诗寄之并示",
            "content": "文士今固有，未闻居一门。\r\n松筠无异操，茧蕙若同根。\r\n试问临风读，何如把酒论。\r\n兹行羡吾弟，弭檝向湖村。\r\n\r\n【注释】：【原题】：\r\n舟中读子进昆仲西游集有怀其人作诗寄之并示成父弟二首"
        },
        {
            "title": "送梁和仲兼属寄谢吴丈三首",
            "content": "故家人物久荒凉，政为诗书种不长。\r\n邂逅得兄真大雅，浮湛如弟漫斯狂。\r\n平反已与于张辈，文力更居崔蔡行。\r\n以荐陟官虽足喜，奈何涂辙仅寻常。"
        },
        {
            "title": "九日怀周仲材",
            "content": "吹帽今朝是，登高旧俗同。\r\n穷乡怕逢节，病骨怯临风。\r\n此日千忧里，他时一梦中。\r\n白衣殊不至，空绕菊篱东。"
        },
        {
            "title": "赣县道中有怀晦庵用江东日暮云为韵作五诗寄",
            "content": "去年过辞公，忽忽值春暮。\r\n及今复兹时，而公在何处。\r\n荆溪坡之居，濑上郊所赋。\r\n公能蹑高踪，我岂遗野趣。\r\n\r\n【注释】：【原题】：\r\n赣县道中有怀晦庵用江东日暮云为韵作五诗寄之"
        },
        {
            "title": "次韵何叔信雪夜",
            "content": "夏日苦炎热，秋风洒静便。\r\n一年还欲尽，万事不如前。\r\n触目长昏雾，忧心抵瘴烟。\r\n诗人呈养鬼，烈士怅飞鸢。\r\n本意多閒暇，何为亦纠缠。\r\n阴风听门壮，积雪见山巅。\r\n蜡屐遥思著，荷衣猛欲牵。\r\n当君开卷读，是我枕书眠。\r\n酬唱何寥落，乖违易岁年。\r\n亦为当有赋，枉赠忽同然。"
        },
        {
            "title": "对李花怀斯远并属无愧季奕",
            "content": "桃花未发李生花，装点林居亦自佳。\r\n但恨无人领张彻，乘云共到玉川家。"
        },
        {
            "title": "寄毛伯明李叔器及康叔临二首",
            "content": "日日江头闻鼓声，问船云作岳州行。\r\n如闻风便一日尔，我乃终年怀友生。"
        },
        {
            "title": "自桃川至辰州绝句四十有二",
            "content": "脱粟粗供朝暮餐，也求鱼菜强充盘。\r\n鱼今绝市菜无有，欲问居人啖马兰。"
        },
        {
            "title": "五月十七日谒伏波庙四首",
            "content": "几从江上望朱栏，今日扁舟径往还。\r\n潢潦傥收应易耳，白汀翠竹最相关。"
        },
        {
            "title": "立春日邂逅周文显于子畅兄许饮酒论文欢有余",
            "content": "吾友南昌尉，典刑诸父风。\r\n元龙豪气在，东野古心同。\r\n置酒能招我，论文更许公。\r\n相从真益者，那复叹途穷。\r\n\r\n【注释】：【原题】：\r\n立春日邂逅周文显于子畅兄许饮酒论文欢有余也成二首"
        },
        {
            "title": "挽谢景英丈二首",
            "content": "不见遂历载，寄书宁写心。\r\n凄凉叹垂白，索寞远知音。\r\n只道成乖隔，那知遂古今。\r\n赤城何许日，云物涉难寻。"
        },
        {
            "title": "题刘叔骥梦游赤壁赋后二首",
            "content": "三国功名可立谈，赋成赤壁倍崭岩。\r\n想君梦去神游处，慷慨风流真可参。"
        },
        {
            "title": "代书示逸二首",
            "content": "别日才留两月粮，况经裘葛变炎凉。\r\n未知别后端何似，不见寄来书一行。"
        },
        {
            "title": "八月二十四日同审知登塔山用审知前载九日留",
            "content": "出门生憎触风埃，故邀幽人山中来。\r\n小休危亭带曲折，未尽高塔当崔嵬。\r\n目营所到岂有极，脚力尚壮不拟回。\r\n旧游久阔空信耳，高处一上何佳哉。\r\n是山百年定谁主，一丘新壤手所开。\r\n渊明自祭岂非达，杜牧作志夫何哀。\r\n如君风流固旷绝，与我论交忘岁月。\r\n异时访我入此山，扣牛共唱生生别。\r\n\r\n【注释】：【原题】：\r\n八月二十四日同审知登塔山用审知前载九日留题之韵作二首时彦博归及常山"
        },
        {
            "title": "十八夜宿秀城外",
            "content": "月子弯弯四面歌，扁舟今夜泊嘉禾。\r\n颇欲歌呼起相和，一声轧轧又前波。"
        },
        {
            "title": "五月十七日谒伏波庙四首",
            "content": "邬江江上祀陶公，亦以吾孙靖节从。\r\n我谓辰州升德庙，要当并写少游容。"
        },
        {
            "title": "广文先生送诗方思所以报之而未得忽鹂落庭树",
            "content": "黄妳能生睡，朱弦孰写忧。\r\n客居兹已病，归去合成谋。\r\n华岳虽遥吏，陶窗得素求。\r\n小舟何日具，湖水正漫洲。\r\n\r\n【注释】：【原题】：\r\n广文先生送诗方思所以报之而未得忽鹂落庭树殆天与此韵也李君在傍知状"
        },
        {
            "title": "栽田行",
            "content": "早田栽已成，晚田耕未扁。\r\n风吹苗已长，汝事不可缓。\r\n迩来雨况足，高下通溉灌。\r\n虽云手足瘽，孰愈沟壑患。\r\n自兹日不百，早稻期入爨。\r\n晚禾虽云晚，霜肃但秋半。\r\n我昔山中居，升没每关叹。\r\n及今食官仓，谓得度昏旦。\r\n那知不足饱，过午或空案。\r\n尚言工吟哦，犹说鄙计算。\r\n那知汝田翁，栽种日月断。\r\n但惧政或疵，因之罹水旱。"
        },
        {
            "title": "谢人送水仙",
            "content": "珍重江南好事家，老将种莳作生涯。\r\n似怜寂寞书斋里，折赠盈篮栗玉花。"
        },
        {
            "title": "送王饶州赴召",
            "content": "吾君日旰坐延英，寤寐得人成太平。\r\n常恐珍才在空谷，岂容旧德久专城。\r\n颍州便合为丞相，渤海无庸拜水衡。\r\n今代吴公只公是，自惭名谢洛阳生。"
        },
        {
            "title": "雪浪阁二首",
            "content": "雪浪轩窗由块石，未知栏槛倚江边。\r\n故人曾为炰烹怖，一看姓名增惘然。"
        },
        {
            "title": "寄施进之",
            "content": "我游尖峰回，一步成数憩。\r\n仰攀松夭矫，俯睨石贔屭。\r\n路穷入平野，飞鸟迎决眦。\r\n庐舍半茅瓦，阡陌相栉比。\r\n谓皆耕稼徒，不复问名字。\r\n那知君子居，乃在青山际。\r\n听君谈所宅，悟我曾略至。\r\n时犹未识面，岂得漫通刺。\r\n都城一邂逅，草木同臭味。\r\n我旋反林栖，君适寓古寺。\r\n肯来稚子师，历岁殆逾二。\r\n既均手足亲，又笃朋友义。\r\n去年君还归，城闉直童骑。\r\n楮生分草余，鲟鮓动食指。\r\n今年我属疾，故旧多遐弃。\r\n愧君不惮劳，冲暑到溪次。\r\n买肉烹伏雌，芼姜仍著豉。\r\n无资鹿脯求，竟是猪肝累。\r\n以我病苦渴，榴实富汁滓。\r\n累累解包裹，其大盖绝市。\r\n劝我养形神，勉我进药饵。\r\n裴回昼难别，展转宵失寐。\r\n分携六十日，顾我病只尔。\r\n虽云间何阔，恋恋曾莫置。\r\n惟君名家驹，少日便千里。\r\n赋成惊老生，谓敌相如谊。\r\n姜侯号博学，无忌称酷似。\r\n我尝叩疑阙，应答罔不记。\r\n江流滥觞来，层台累土起。\r\n如君之于学，何但一第已。\r\n独闻家素贫，慈亲下妻子。\r\n躬耕不自给，负米常远致。\r\n愿君力勉旃，事固有堂陛。\r\n高贤昔未遇，勤苦类如此。\r\n我行下吴会，破蠹且料理。\r\n念将一过君，薄酒期共醉。\r\n又恐饭与刍，未免为君费。\r\n不然君即我，会于章老氏。\r\n素书久不往，往亦难尽意。\r\n诗以道鄙怀，因焉论夙契。"
        },
        {
            "title": "季萧兄三贶诗且辱出示陵阳墨帖敢次韵一首为",
            "content": "中朝当极治，人物近拜夔。\r\n南渡更衰乱，诸贤困逸遗。\r\n舍人名最早，白首但论思。\r\n尚喜诗传派，于今学有涯。\r\n居然老成独，异彼俗书姿。\r\n明眼逢吾子，掀髯话昔时。\r\n端能继芜累，所见匪狐疑。\r\n愧我安能友，酬篇只韵随。\r\n\r\n【注释】：【原题】：\r\n季萧兄三贶诗且辱出示陵阳墨帖敢次韵一首为谢"
        },
        {
            "title": "曾耆英见过题赠六言四首",
            "content": "衣敝不羞狐貉，气华正在诗书。\r\n穷通故是有命，天也岂人力欤。"
        },
        {
            "title": "三月十三日夜五更闻杜鹃时成父欲入浙因赋六",
            "content": "归去来兮，斯言可师。\r\n我今已归，胡能不如。\r\n\r\n【注释】：【原题】：\r\n三月十三日夜五更闻杜鹃时成父欲入浙因赋六章章四句以送之"
        },
        {
            "title": "题徐氏滋德堂用老谢丈韵",
            "content": "一时人物韩与苏，题榜制名夫岂疏。\r\n保家匪乏千金产，教子必以万卷书。\r\n江河源从滥觞起，拱把可取合抱余。\r\n方今天子陋汉武，会见待诏仍公车。"
        },
        {
            "title": "文叔转送畏知初到长沙寄诸弟及示同志二诗次",
            "content": "闻道湖南幕，人无第二流。\r\n文书有余暇，风月可销忧。\r\n梦远宁能续，诗成谩益愁。\r\n幽庭步春草，鸡撼屋山头。\r\n\r\n【注释】：【原题】：\r\n文叔转送畏知初到长沙寄诸弟及示同志二诗次韵寄畏知二首"
        },
        {
            "title": "奉简钦止兼忆斯远",
            "content": "阿连闻说有归期，准拟俱来赋此诗。\r\n已是欲行还小住，纵令频合故伤离。"
        },
        {
            "title": "夜忆钦止斯远",
            "content": "木叶骚然雨到时，共眠僧榻各哦诗。\r\n推移忽已年时事，怅望相看天一涯。\r\n别后屡书浑未报，风前小立重想思。\r\n人生知复几寒暑，一别长为数载期。"
        },
        {
            "title": "昆山兄惠笔乃周寿玉簪样试用其一已作秃翁犹",
            "content": "遂初赋就笔余珍，赠多多君意甚真。\r\n累句尚能资借助，拙书犹得长精神。\r\n\r\n【注释】：【原题】：\r\n昆山兄惠笔乃周寿玉簪样试用其一已作秃翁犹耐驱使成绝句二首异日当寄子进昆仲"
        },
        {
            "title": "呈刘子后赵行之司理舅二首",
            "content": "南渡凄凉六十年，故家遗俗日萧然。\r\n不应门户端如此，政坐吾曹欠勉旃。\r\n斗食我今悲的发，束书今喜继青毡。\r\n乡来未识衡州士，闾里皆推有此贤。"
        },
        {
            "title": "曾相士约过意钓答以绝句",
            "content": "为竹作亭还斫竹，取诗名榜更题诗。\r\n归来十日未一往，聊待萧然雨后时。"
        },
        {
            "title": "以蜡梅分供堂头希卢首座冲南首座惠绝句次韵",
            "content": "蜜黄初出一枝春，分似堂中得定人。\r\n各各闻香获三昧，信知文字本非真。\r\n\r\n【注释】：【原题】：\r\n以蜡梅分供堂头希卢首座冲南首座惠绝句次韵并简堂头二首"
        },
        {
            "title": "虚白",
            "content": "陈君作斋舍，谥之以虚白。\r\n惟虚白故生，此义无二说。\r\n人言庄周愚，我爱庄周达。\r\n东坡老仙翁，出语世津栰。\r\n亦尝为虚白，是乃道所集。\r\n庄苏一等人，夫子盖三益。\r\n惟虚定何虚，而室又何室。\r\n是取此蘧庐，而谓无一物。\r\n鉴明尘垢去，水静鬓眉出。\r\n是中可观妙，无但充游息。\r\n何当过夫君，相与以终日。\r\n宾主两嗒焉，不言而目击。"
        },
        {
            "title": "怀成父",
            "content": "竹里人家茅舍烟，竹篱崩缺涧鸣泉。\r\n几声啼鸟隔林唤，两树桃花相对然。\r\n古路经行斜更直，好山迎我后仍前。\r\n暂谋坐睡还成觉，春草池塘思惠连。"
        },
        {
            "title": "己亥十月送成父弟絜两户幼累归玉山五首",
            "content": "已办知津送去舟，重临快阁亦悠悠。\r\n黄知橘柚江行好，此去况经龙雾洲。"
        },
        {
            "title": "次韵季承闻田歌",
            "content": "布谷收声老尽秧，直缘避潦有今忙。\r\n歌呼嘹亮相讙杂，肯愧悠悠道中商。"
        },
        {
            "title": "田家即事八首",
            "content": "十载溪山梦，一川桃李花。\r\n春深犹是客，几日定还家。"
        },
        {
            "title": "论诗寄硕父五首",
            "content": "学诗如学道，先须养其气。\r\n植苗无它术，务在除荒秽。\r\n滔滔江汉流，源从滥觞至。\r\n要作千里行，无为半涂滞。"
        },
        {
            "title": "和折子明丈闲居杂兴十首",
            "content": "径草余幽色，盆兰有静芳。\r\n取穷应有在，虽病亦无伤。\r\n暂得闭门坐，已胜趋道傍。\r\n鸿斯远缯缴，木岂愿青黄。"
        },
        {
            "title": "龙游道中三首",
            "content": "下水楫轻如鹜，溯流帆敏于鸿。\r\n人心愿祷欲遂，天意若将无同。"
        },
        {
            "title": "八月八日发潭州后得绝句四十首",
            "content": "借居虽陋自如常，舟小安能具斛汤。\r\n却羡沈牛浮鼻去，绿桑阴不趁苍凉。"
        },
        {
            "title": "游山谷寺赠住山钦老钦嗣愚丘诗",
            "content": "少小已诵山谷文，老大始游山谷寺。\r\n按诗寻境尽可得，落笔不容追一字。\r\n旧闻是老诗有宗，韩门更许愚丘雄。\r\n风流前辈日已远，此道此山俱属公。"
        },
        {
            "title": "代书寄成父",
            "content": "已作南山半月留，欲行更复待新秋。\r\n不知几日潮当发，可及沙头一醉不。"
        },
        {
            "title": "送王赞子襄",
            "content": "倦能听雨眠窗底，忽起看山到水边。\r\n遂性不如冲露鸟，流行何况下江船。\r\n不臻屈子南征地，宁识秦人避世仙。\r\n邂逅相逢又相别，一杯重把定何年。"
        },
        {
            "title": "远斋用常字韵见贻次韵",
            "content": "闲中未免和诗忙，忙里偷闲莫自妨。\r\n一梦江山惊草草，半春风雨自常常。\r\n桃花落去空流水，燕子归来非故乡。\r\n世事多端付醇酎，我知公不愧平阳。"
        },
        {
            "title": "雪多矣岂窭人歉岁之所宜哉复用韵呈沅陵丈",
            "content": "雪已伤多尚积阴，同仍助虐屡号林。\r\n市人只喜青帘近，木食应悲黄独深。\r\n不但茅茨忧冻死，更闻巢穴作哀音。\r\n此诗萧瑟谁能听，有愧当年寒地吟。"
        },
        {
            "title": "滩头寺怀莫升之",
            "content": "青衫县尹沈泉久，黄绶尉曹华发多。\r\n重到滩头旧游寺，一觞独举奈愁何。"
        },
        {
            "title": "再过斯远",
            "content": "雨暗湖堤没，藤交树色深。\r\n两来因问疾，每至亦幽寻。\r\n勿谓的方壮，须知老故侵。\r\n暄寒多变节，调护盍关心。"
        },
        {
            "title": "为施衢州作超览堂诗三首",
            "content": "浙西水平远，浙东山偃蹇。\r\n使君是中人。胸次极收卷。\r\n竚舟固佳处，超览更胜践。\r\n智匠一何深，天藏一何浅。"
        },
        {
            "title": "呈张太平三首",
            "content": "贵者多骄士，古然宁迩来。\r\n惟公独超俗，片善靡遗才。\r\n誉已满台阁，勤方散草莱。\r\n深知桃李径，不为看花栽。"
        },
        {
            "title": "九月五日具草酌同彦博审知成父集于普宁山半",
            "content": "探支重九日，试手菊花斟。\r\n论置人繁寡，觞行自浅深。\r\n风能度林杪，月亦吐山阴。\r\n四听虫仍起，中还蓍我吟。\r\n\r\n【注释】：【原题】：\r\n九月五日具草酌同彦博审知成父集于普宁山半之亭作诗二首"
        },
        {
            "title": "送晁舅翁子应过宁乡谒令李思求",
            "content": "藉藉沩山寺，堂堂忠献坟。\r\n幽光发泉石，义气惨风云。\r\n文舅雅能赋，令君深发好。\r\n悬知契谈麈，不待对炉熏。"
        },
        {
            "title": "用一代不数人百年能几见为韵诗赋十章呈陈君",
            "content": "山色仍前日，梅花又一年。\r\n休为招屈些，好泛渡湘船。\r\n\r\n【注释】：【原题】：\r\n用一代不数人百年能几见为韵诗赋十章呈陈君举"
        },
        {
            "title": "端午三首",
            "content": "年年端午风兼雨，似为屈原陈昔冤。\r\n我欲于谁论许事，舍南舍北鹁鸠喧。"
        },
        {
            "title": "留题竹隐",
            "content": "逐日身频役，来归岁两徂。\r\n已悲松老大，更觉径荒芜。\r\n筑室期终隐，干时耻异图。\r\n因声里中老，为护竹边雏。"
        },
        {
            "title": "呈子肃三首",
            "content": "忆过君家黄堰居，春风杨柳政扶疏。\r\n人生离合自多感，邂逅更当摇落余。"
        },
        {
            "title": "漫兴十一首",
            "content": "风雨萧萧病欲侵，杂然啼鸟在中林。\r\n细听却有黄鹂语，端是当年隔叶音。"
        },
        {
            "title": "咏梅六首",
            "content": "溪北溪南路，山前山后居。\r\n兴来随杖屦，意到总林庐。\r\n独目常怀尔，关心相忆余。\r\n虽然风月趣，千里故非疎。"
        },
        {
            "title": "问宿",
            "content": "川原泥滑汰，山岭石粗疎。\r\n经历虽云恶，驰驱不暇徐。\r\n逢人询野寺，对宿只村墟。\r\n薄莫须安止，平明议所如。"
        },
        {
            "title": "题曾真君炼丹井",
            "content": "樟源岭下炼丹井，建德道间仙女泉。\r\n埋没只今谁汲引，信知名字托人贤。"
        },
        {
            "title": "宜春道中赠邢公昭二首",
            "content": "清江台上读君诗，颇欲相从慰所思。\r\n何意昌山夜止宿，忽成风雨对床期。"
        },
        {
            "title": "寄成父并帖彦博审知",
            "content": "贫贱分离苦，飘流日月除。\r\n重沽分岁酒，空展寄来书。\r\n祖印书齐架，章泉竹绕庐。\r\n生涯故在此，调护合何如。"
        },
        {
            "title": "送程提干",
            "content": "尚书曾剖上饶符，我姊亦归高邮掾。\r\n与公既亲亦有故，此地经行几相见。\r\n十年幕府持旌麾，日月计之无乃迟。\r\n治世急才宁定制，徯公把节慰民思。"
        },
        {
            "title": "赠尤检正四首",
            "content": "往焉石灰桥，粲粲方秘书。\r\n近者南浦亭，皇皇乃轺车。\r\n遄归今几年，人望益以储。\r\n俱期白兽省，共徯玉堂庐。"
        },
        {
            "title": "过雨市二首",
            "content": "晴里看山故自佳，雨边益觉兴无涯。\r\n我家正在千山底，每一看山还自嗟。"
        },
        {
            "title": "送周守二首",
            "content": "雨珠雨玉非襦粟，雨雨悬知胜珠玉。\r\n去年病祷只如楚，今岁应祈如撒菽。\r\n黄云割尽绿浪摇，可实饥肠慰枵腹。\r\n微官但为斗食谋，再拜题诗谢贤牧。"
        },
        {
            "title": "过旁罗见灵山",
            "content": "过得旁罗上下滩，望中青出是灵山。\r\n三年此地四来往，老矣向渠成厚颜。"
        },
        {
            "title": "寄徐斯远并成父弟",
            "content": "淅沥夜来雨，萧条林下秋。\r\n因之忆我弟，重以思吾俦。\r\n农工方鼎来，蚕事已告休。\r\n得无阴寒妨，知复多寡收。\r\n微官本为贫，中道成倦游。\r\n洪波政稽天，险路新摧辀。\r\n吾俦与我弟，既喜应见忧。\r\n忧我困一箪，喜我归故丘。\r\n付与有定分，短长宁自谋。\r\n相期黄发保，共勉素风修。"
        },
        {
            "title": "冯守生日",
            "content": "西汉冯君裔，康时万石家。\r\n治边清鼓角，劝课足桑麻。\r\n诞日今年再，欢声阖境哗。\r\n无言政长夏，亦可醉流霞。"
        },
        {
            "title": "上宠市早饭",
            "content": "雾合疑为雨，云开复变晴。\r\n梨花高朵盛，柳树弱枝荣。\r\n问寺山场远，逢虚旅饭营。\r\n侵晨王事起，亭午野田行。"
        },
        {
            "title": "送邢大声宏音二首",
            "content": "不独论新昏，晏晁原老亲。\r\n见来能几日，别去忽今晨。\r\n圣代无迁贾，明时岂避秦。\r\n长沙武陵地，行乐异伤神。"
        },
        {
            "title": "山行见月作",
            "content": "意行何之，陟此云岭。\r\n如梦而觉，如昏而醒。"
        },
        {
            "title": "子畅尉曹秩满侍亲摄户掾于上饶赋诗二首以送",
            "content": "游君父子间，情谊等骨肉。\r\n那知三年度，但谓一日足。\r\n今晨复何事，溪头有行舳。\r\n临别惨莫言，裴回谩瞻瞩。\r\n\r\n【注释】：【原题】：\r\n子畅尉曹秩满侍亲摄户掾于上饶赋诗二首以送之"
        },
        {
            "title": "蕃与斯远季奕同生于十二月蕃初五日季奕初十",
            "content": "徐子崖根竹，风雪不掩绿。\r\n郑子谷中兰，冰霜已腾馥。\r\n二子有此风，宜尔生穷冬。\r\n我独何为者，飘然直转蓬。\r\n\r\n【注释】：【原题】：\r\n蕃与斯远季奕同生于十二月蕃初五日季奕初十日斯远十八日近辱季奕贶诗犹未获报兹及斯远之寿并此奉颂二首"
        },
        {
            "title": "送晁元默自潭还抚二首",
            "content": "临汝差池再，长沙邂逅初。\r\n飘零渠念我，留滞我嗟渠。\r\n盘礴虽云久，追随固若疏。\r\n未知从此别，后会复何如。"
        },
        {
            "title": "寄毛伯明李叔器及康叔临二首",
            "content": "忆泛扁舟过洞庭，自嗟垂老见飘零。\r\n只今说着非无为，曾与荀陈聚德星。"
        },
        {
            "title": "下七盘岭",
            "content": "路绝疑无地，山穷复有天。\r\n林园更田亩，鸡犬亦人烟。\r\n江右名疆界，南中势接连。\r\n周书信无外，禹别自何年。"
        },
        {
            "title": "蕃归自浙之十日斯还赴处州之约入城自此遂将",
            "content": "展卷才披别后诗，倡余和汝愧犹迟。\r\n书来唤去有前约，力换莫留聊后期。\r\n徵逐里闾平日事，飘零山水异时思。\r\n从师千里多君志，糊口四方怜我饥。\r\n\r\n【注释】：【原题】：\r\n蕃归自浙之十日斯还赴处州之约入城自此遂将从处州入关迤逦往谒朱晦庵先生兴怀契阔乃成长句"
        },
        {
            "title": "大风二首",
            "content": "杯水得风犹渺然，况兹章贡远连天。\r\n一穷坐我靡他问，下水宁闻劳挽牵。"
        },
        {
            "title": "次韵审知遣兴",
            "content": "沉绵既逾时，生死谁或访。\r\n殷勤惠之书，畴昔固有望。\r\n载观近赋诗，颇复献穷状。\r\n功名岐则多，究竟策非上。\r\n贾谊卒避灌，晁错终死盎。\r\n孰愈安一区，随事享三当。\r\n嗟我信畸人，逐食无定向。\r\n转蓬真飘风，断绠遭逆浪。\r\n悠悠任通塞，冉冉失少壮。\r\n志愿老栖迟，耕宽筑夷旷。"
        },
        {
            "title": "寄审知并属彦博三首",
            "content": "病榻论诗罢，僧舆趋驾归。\r\n倦书疏竹几，多梦绕湖扉。\r\n赤叶霜前坠，黄花雨后稀。\r\n直堪凋鬓发，何只减腰围。"
        },
        {
            "title": "送刘得华赴汉阳教授二首",
            "content": "汉阳在何许，越在河之北。\r\n圣朝富文物，要使均万国。\r\n辍我学省彦，以为远方重。\r\n化成亟归来，明堂待梁栋。"
        },
        {
            "title": "连雨",
            "content": "夜窗连晓枕，城郭与山林。\r\n旱苦七八月，雨欣三日霖。\r\n殊胜建武谷，更愈栎阳金。\r\n斗食端可直，胡为久滞淫。"
        },
        {
            "title": "常山道中",
            "content": "烟雨蒙蒙鸡犬声，道长人寂掩柴荆。\r\n漫山桃李浑无数，归近何妨细作程。"
        },
        {
            "title": "梅花六首",
            "content": "平生留落半天涯，处处逢梅是旧知。\r\n老树半侵江侧岸，疏枝斜出竹间篱。\r\n雪初霁处见鸦啄，水不波时观鹭窥。\r\n驰誉丹青非我事，旧游历历尚堪诗。"
        },
        {
            "title": "松原山行七绝",
            "content": "雨后浮云更拥山，须臾已作太空还。\r\n了然悟得渊明意，投绂归来径掩关。"
        },
        {
            "title": "十一月晦日欲雪",
            "content": "九月不雨至于腊，北风忽来吹作雪。\r\n竹头抢地何肯低，梅面著沙终自洁。\r\n书生好奇甘忍冻，屡起推窗探云物。\r\n虽然亦有过计忧，忧怕水仙重蜕骨。"
        },
        {
            "title": "留别子肃子仪三首",
            "content": "度桥遵野径，夹树启篱门。\r\n剥啄传呼疾，周旋色笑温。\r\n万金才到几，一棹复过村。\r\n却恨侬来独，飘零说在原。"
        },
        {
            "title": "斯远生日",
            "content": "下湖有隐人，卜筑自厥先。\r\n官曾驾高车，屋乃无修椽。\r\n究观诸郎贫，固知大夫贤。\r\n籯虽乏黄金，家故余青毡。\r\n其季我与游，于今几何年。\r\n文得南润赏，经从晦翁伟。\r\n味有陆子同，誉由吾辈宣。\r\n其人可知已，忤俗何病焉。\r\n今逢初度日，为颂初度篇。\r\n君非黄叔度，殆似元鲁山。\r\n见之意辄消，坐久归忘旋。\r\n是资薰陶益，能使鄙吝捐。\r\n冲风足披挹，好句宁引牵。\r\n况复两玉儿，共嬉郎罢前。\r\n潜鱼必求深，鸣鹤终闻天。\r\n君当茂明德，食菊仍佩荃。\r\n我亦愿黄发，挹袂仍拍肩。\r\n濯足冰水流，振衣怀玉巅。\r\n世苟混氛浊，神其歆吉蠲。\r\n我老不足道，君乎斯勉旃。"
        },
        {
            "title": "途中阅曾运使所况文清集得四绝句寄之",
            "content": "玉山冰水是吾家，城郭屡过三姓茶。\r\n满庭修绿谁人种，高节岁寒仍有加。"
        },
        {
            "title": "九月廿一日雪书呈进之",
            "content": "一夜悲风晓辄收，布衾如铁强扶头。\r\n乍惊皎皎明窗纸，稍见疏疏集瓦沟。\r\n失怪竞闻村巷犬，乱行难觅远汀鸥。\r\n欣然欲作临流看，却恨凛乎难久留。"
        },
        {
            "title": "登岳阳楼",
            "content": "晚风何许递参差，南望令人思九疑。\r\n渺渺烟波莫能极，谁云一苇可杭之。"
        },
        {
            "title": "再次韵呈审知",
            "content": "秋风泠然动高竹，起并朝檐温体粟。\r\n忽惊剥啄意谁何，乃是和诗重拜辱。\r\n再三开阖手不置，不惟诗好字亦熟。\r\n我虽年事滥催忝，于此论功真未足。\r\n重怜别来不我舍，连日追随访林谷。\r\n和诗未厌数还往，别后要期常诵读。\r\n知音已死或绝弦，闻韶解忘三月肉。\r\n但得我辈识铮铮，徒使世人讥碌碌。"
        },
        {
            "title": "教授以忆梅韵赋雪诗蕃同之五首",
            "content": "穷巷朝仍拥，寒厅午未开。\r\n人谁送酒直，鸦为致薪材。\r\n已倦除头垢，宁能拭砚埃。\r\n高情蒙枉记，好句数能来。"
        },
        {
            "title": "连日与邢伯方兄弟饮成四十字",
            "content": "江上风虽横，林间月自新。\r\n探橐看墨妙，酌酒话情亲。\r\n感叹思前日，飘零愧此身。\r\n未妨频夕醉，初不污东茵。"
        },
        {
            "title": "定夸浦",
            "content": "棹掠湖边浦，帆收柳外桥。\r\n蒲深映凫没，浪静觉鱼跳。\r\n纱帢因眠侧，霜豪倚醉摇。\r\n春风空浩荡，客思只萧条。"
        },
        {
            "title": "病中即事十五首",
            "content": "半百还过半，平安殊未平。\r\n饥寒兼抱病，造物此何情。\r\n讵敢怀尤怨，那能问否亨。\r\n独怜无以养，深愧下帘生。"
        },
        {
            "title": "泊舟桃花台入妙香院",
            "content": "携家本避长城戍，孙子相仍住桃坞。\r\n虽云秦暴赋可逃，后乃开通晋南渡。\r\n当时未有神仙传，创自渊明诗五言。\r\n只今图画遍四海，楼台树木空苍然。\r\n玄都亦说桃千树，梦得飘零因怨句。\r\n未应只属羽人家，亦有因兹悟初祖。\r\n我州那得桃花台，台下清溪转石哀。\r\n仙耶释耶不可见，每一过之空系缆。"
        },
        {
            "title": "简邢公昭丈",
            "content": "梅园想见绿增深，竹迳遥知筍出林。\r\n坐底未能成一出，只缘多病与多阴。"
        },
        {
            "title": "寄怀在伯三首",
            "content": "倏尔听鸣鴃，慨然悲众芳。\r\n春事且衰歇，吾行可相羊。\r\n问年逾不惑，嘐嘐斯谓狂。\r\n益矣多闻友，从之道阻长。"
        },
        {
            "title": "十一月二十三夜通夕不寐为赋梅诗且怀斯远成",
            "content": "婆娑风月隅，窈窕溪山宅。\r\n林园故幽幽，鸥鹭空脉脉。\r\n虽云有逢迎，未易相主客。\r\n桃李自成蹊，岁寒知松柏。\r\n\r\n【注释】：【原题】：\r\n十一月二十三夜通夕不寐为赋梅诗且怀斯远成父友弟及五首而晓书呈在伯"
        },
        {
            "title": "读山谷文",
            "content": "深居度日浑亡赖，小役逾旬抑又疲。\r\n到处青山恃青眼，随行黄卷有黄诗。\r\n少陵授受后千载，此老风流彼一时。\r\n众作沛然虽莫御，要云万折必东之。"
        },
        {
            "title": "十二月一日使风",
            "content": "中宵不得休，常州已鸡鸣。\r\n欲知五更寒，扫霜四闻声。\r\n出门风暴起，挂席遂前征。\r\n官河沟渎耳，汹汹若未平。\r\n想见太湖中，白浪山岳倾。\r\n纡直虽有殊，高枕幸不惊。\r\n舟师尚若悔，吾身未宜轻。\r\n既无性命忧，从使嫌怨并。"
        },
        {
            "title": "白发三首",
            "content": "少年志愿立修名，隐显悠悠略未成。\r\n倚赖少陵诗不误，白间会有黑丝生。"
        },
        {
            "title": "清明",
            "content": "寒食又清时，连阴得蹔晴。\r\n欲知春事晚，已见绿阴成。\r\n蝶有俱飞逐，鸟仍求友声。\r\n春衣期暖至，短褐尚寒生。"
        },
        {
            "title": "长安行",
            "content": "东街女儿谁家子，有名籍籍长发市。\r\n不知身失不自回，顾侈金珠炫罗绮。\r\n西街贫女夫何如，年长不见行媒车。\r\n有时视倡独叹息，从之不可翻踌躇。\r\n伤哉彼倡不自丑，顾嘲贫女为牛后。\r\n此时贫女将何言，嫁与不嫁悬诸天。"
        },
        {
            "title": "五月十七日谒伏波庙四首",
            "content": "万里才传却瘴方，药囊翻谓橐中装。\r\n谗人不敢投豺虎，空见壶头石室荒。"
        },
        {
            "title": "八月八日发潭州后得绝句四十首",
            "content": "秀植如云不可穷，长杉钜竹略相同。\r\n嗟余讵可如材者，政似飘飘秋后枫。"
        },
        {
            "title": "施衢州除浙西提刑以诗寄饯三首",
            "content": "六飞驻吴中，地实三辅比。\r\n择守固甚艰，况于部刺史。\r\n惟公治衢州，他郡盖无是。\r\n岂惟教条清，坐见风俗美。\r\n邦畿四方本，王化所自始。\r\n俾公按连城，此责亦重矣。\r\n绣衣非古官，汉乃有直指。\r\n于今盗贼清，所系狱事尔。\r\n谳议苟以平，遗公孙若子。"
        },
        {
            "title": "从礼折花携具见过且赋二诗",
            "content": "花好千金未当价，只宜屏隐绣芙蓉。\r\n调笑颇似年少日，妄心念已退重重。"
        },
        {
            "title": "寄怀畏知二首",
            "content": "驰檄传闻思一来，溪头几立望樯桅。\r\n黄花又作霜前槁，白酒空留秋后醅。\r\n早岁交游今孰在，暮年林壑要深陪。\r\n世间名宦岂不好，只恐势移成溺灰。"
        },
        {
            "title": "过介庵旧宅",
            "content": "悠悠西州路，惨惨日暮云。\r\n天不慦此老，世孰张吾军。\r\n成都扬雄宅，青山太白坟。\r\n可怜车马迹，不如鸥鹭群。"
        },
        {
            "title": "梅骤开旋有落者",
            "content": "强说岁寒姿，曾无旬浃期。\r\n多缘风日苦，休道雪霜欺。\r\n炯炯方怀璧，依俯遽泣岐。\r\n飘零陌上土，收拾卷中诗。"
        },
        {
            "title": "寄怀二十首",
            "content": "下水乘舟恨少滩，溯流翻恨溯滩难。\r\n人生淹速只如此，何必区区千万端。"
        },
        {
            "title": "娱山亭",
            "content": "嗜好虽同辙，贤愚本异岐。\r\n箪瓢乐吾道，钱马昧真痴。\r\n吾舅端何以，名亭不在兹。\r\n登临如有得，勿用语群儿。"
        },
        {
            "title": "寄林运使三首",
            "content": "门第违离又一冬，素书寥阔便艰通。\r\n身随回雁辞湘水，官许骑驴看华峰。\r\n人笑半生躯落拓，自欣三径著疏慵。\r\n顾惭囊粟无功受，勤勤终年是老农。"
        },
        {
            "title": "远斋作十二辰歌见赠且帅同作",
            "content": "虫臂鼠肝能几许，何如径驾牛车去。\r\n虎头未必果痴绝，死穴旧来输狡兔。\r\n先生端是人中龙，为蛇画足吾何功。\r\n士穷有愧食谷马，况乃烂羊关内封。\r\n春风开花到猴李，白酒黄鸡思下里。\r\n赋因狗监笑相如，猪肝不食宁为说。"
        },
        {
            "title": "送刘公求还庐陵兼属张元亨五首",
            "content": "张子虽习旧识，近来乃读新篇。\r\n寄谢青原白鹭，何当共刺江船。"
        },
        {
            "title": "送梁仁伯赴江陵丞三首",
            "content": "直道多不容，枉道夫岂可。\r\n直道诚忤人，枉道还丧我。\r\n如君直有余，为计亦多左。\r\n而我枉未能，若为逃轗轲。"
        },
        {
            "title": "移官巴陵行有日矣书呈唐德舆程士和梁和仲于",
            "content": "问认书能数，飘流见愈亲。\r\n通家如弟数，受赐亦州民。\r\n渺莽重湖路，羁栖一病身。\r\n欲行行未得，风雨况频频。\r\n\r\n【注释】：【原题】：\r\n移官巴陵行有日矣书呈唐德舆程士和梁和仲于去非段元衡邢大声七首"
        },
        {
            "title": "梅且尽作四十字",
            "content": "江梅自癯瘠，挫抑岂多禁。\r\n未腊忧风雪，先春病雨阴。\r\n开时能慰眼，落去更关心。\r\n何以宽愁寂，村醪得屡斟。"
        },
        {
            "title": "进之复有湘潭之役二诗见惜别意",
            "content": "岁尽君当又一归，开正我亦具征衣。\r\n只今湖北地非远，异日江东书恐稀。\r\n酬唱未能相数数，别离于此再依依。\r\n到家无事还宜早，柳弄色时梅片飞。"
        },
        {
            "title": "亦好园",
            "content": "金谷惟堪贮俗尘，辋川今复得诗人。\r\n先生道是贫到骨，犹有山园斗大春。"
        },
        {
            "title": "湖州亲旧",
            "content": "搔首对青波，萧萧半欲皤。\r\n不关年运迫，政为别离多。\r\n落魄空长恨，飘零谩短歌。\r\n残春与倦客，已矣更如何。"
        },
        {
            "title": "八月八日发潭州后得绝句四十首",
            "content": "暮色苍然遂不开，我舟亦欲傍崖隈。\r\n不唯帆过谁家宿，水鸟林栖亦并来。"
        },
        {
            "title": "至日雪后简在伯二首",
            "content": "一雪顿能晴，江山万里明。\r\n故胜茅屋底，空听滴檐声。"
        },
        {
            "title": "梅花用东坡惠州韵呈子进昆仲",
            "content": "春风未著江南村，梅花有方先反魂。\r\n斓斑初疑霜集晓，烂漫忽若月挂昏。\r\n孤山寺下林逋宅，松风亭前东坡园。\r\n想应照水自愁绝，谁复好事来相温。\r\n我今居閒百无念，夜半始寝起及暾。\r\n欲拈堕蕊每攀树，要看落影长开门。\r\n东南文士推诸孙，妙处不在工语言。\r\n要于险韵出奇峭，敢云小技未为尊。"
        },
        {
            "title": "有怀二首",
            "content": "桑落黄而陨，于飞雁翱翔。\r\n岂无同心人，滞彼天一方。\r\n刘氏贤父子，好古俱志强。\r\n向来文墨盟，许我由升堂。\r\n三孙子荆家，人物妙过江。\r\n当时载酒地，朝暮一玉光。\r\n几年断行迹，老柳知在亡。\r\n苕溪到荆溪，一苇可以杭。\r\n定应数相过，我顾不得双。\r\n属谋吴会行，秋瘧冬尚僵。\r\n迨今病小愈，又值天雨霜。\r\n饥寒苦见驱，此役殊未央。\r\n苕溪道所见，有宅非他扬。\r\n我犹识其门，寂寞罗可张。\r\n会成整衣冠，床下拜老庞。\r\n退从阿戎谈，麈秃饭不尝。\r\n独说孙之居，更下荆溪傍。\r\n慨兹如许别，肯惮一水长。\r\n孤篷不难溯，物色因鸣榔。\r\n傥闻苇间音，躧履斯迎将。\r\n剡曲笑徒反，竹隐聊与当。\r\n古人有成言，居必思择乡。\r\n我今落殊县，绝交类嵇康。\r\n论文得重与，近作期倒囊。\r\n从游不徒然，会合况莫常。\r\n匪但鸡黍约，要资药石良。\r\n针砭苟不靳，我何惧膏肓。\r\n痿盲于起视，顷刻未始忘。\r\n阴风忽动地，暮色自远苍。\r\n归寻短灯檠，依旧平生窗。"
        },
        {
            "title": "仆自北门放舟过溥子而告行坐间出示上蔡景迂",
            "content": "扁舟过辞君，落日系高柳。\r\n愧君惜远别，留我饮以酒。\r\n夜深不知罢，感叹屡执手。\r\n书题见晁谢，光怪森在牖。\r\n忆昔蓬山老，实与文靖友。\r\n同登靖康朝，谏疏犹在不。\r\n吾人世其家，树立敢自后。\r\n君才真杞梓，如我乃枯朽。\r\n漂流偶相值，称我不容口。\r\n君今非少壮，我亦惊老丑。\r\n相逢定何日，相勉敢不厚。\r\n老农诚有言，良田务除莠。\r\n\r\n【注释】：【原题】：\r\n仆自北门放舟过溥子而告行坐间出示上蔡景迂两先生墨帖具道先世契之详益重其别为成是诗"
        },
        {
            "title": "孟秋八日夜伯寿仲理过予同访俊步月入城南书",
            "content": "昨夕城南来，郁郁张园窥。\r\n坡头步荦确，墙下循委蛇。\r\n今夕复何夕，二妙爰集兹。\r\n重为南坡行，因作张园之。\r\n无风幽自凉，有月光仍滋。\r\n菱荇与草树，陆离间参差。\r\n卷云一举趾，濯清久支颐。\r\n空无十丈莲，湛此数顷池。\r\n堤柳有倒影，画手不可施。\r\n爱之不能已，遂许他夕期。\r\n昔人安在哉，万里鲸鱼骑。\r\n神游傥来欤，恍惚不可知。\r\n林园想巾履，编简遗书诗。\r\n怀人渺无尽，乐处翻成悲。\r\n\r\n【注释】：【原题】：\r\n孟秋八日夜伯寿仲理过予同访俊步月入城南书院繇者渚上读书堂过蒙轩憩卷云欲访月榭而月未到坐濯清者久之乃归赋诗十四韵以记"
        },
        {
            "title": "秉文以田事入村归而寄之二首",
            "content": "村村获稻急，得得跨驴行。\r\n别野片时役，好诗无数成。\r\n羸躯难并出，病眼待渠明。\r\n落日斜犹挂，凉风晚更生。"
        },
        {
            "title": "呈明叔七首",
            "content": "近郭梅开应已多，几思扶策奈慵何。\r\n兴来起觅墙阴树，点检无花除病柯。"
        },
        {
            "title": "旅中杂兴五首",
            "content": "炯炯冰玉姿，落落山林相。\r\n问渠坐何事，斩伐伤神王。\r\n更加束缚之，求市朱门傍。\r\n渠虽不解言，我为成惆怅。"
        },
        {
            "title": "郁孤台",
            "content": "合水自汀庾，更时阅汉唐。\r\n郁孤居耸特，望阙漫更张。\r\n层台吾家复，壮势江右望。\r\n旧游那复省，老至增悲伤。\r\n里巷盛人物，登临多发扬。\r\n士人皆孙李，必诵苏与黄。\r\n不但山水窟，自是仙佛乡。\r\n扶舆淑气钟，宁谓接遐荒。\r\n历访愁重跅，再来期裹粮。\r\n悬知耳目接，故与闻听详。"
        },
        {
            "title": "岁除日立春",
            "content": "旧岁此夕尽，新春今日回。\r\n天公贪省事，嘉节并相催。\r\n谩有诗堪写，初无尊可开。\r\n去年湖上寺，尚可寄寻梅。"
        },
        {
            "title": "杨谨仲和顷者三诗见贻复次韵六首",
            "content": "江湖余所乐，岁月老于行。\r\n酒有杯中趣，诗无世上名。\r\n悠悠真自得，悄悄莫加评。\r\n尚要高交友，风期同死生。"
        },
        {
            "title": "潘元寿以九月十一日行莫令君领客携具泛舟饯",
            "content": "丞同赋以送潘江，阁初登柳未横黄，\r\n坐看叶叶乱飞霜。壮时自倚矜诗胆，\r\n老去深悲废酒肠。浩荡颇思随泛鷁，\r\n飘零那只对离觞。朝天踵即送君去，\r\n而我终为肺病妨。\r\n\r\n【注释】：【原题】：\r\n潘元寿以九月十一日行莫令君领客携具泛舟饯之蕃用九日韵作诗要莫及徐"
        },
        {
            "title": "八月八日发潭州后得绝句四十首",
            "content": "溪上秋来境倍佳，附城犹尔况村赊。\r\n却嗟政尔营行棹，不得于兹理钓车。"
        },
        {
            "title": "次韵斯远折梅之作",
            "content": "春归寂寞谁与传，梅开年后并腊前。\r\n江南此物处处有，不论水际仍山颠。\r\n为之著句道所以，点检败箧曾年年。\r\n七言五字古复律，非独爱渠还自怜。\r\n见君新就之长篇，有如潢潦投清涟。\r\n俗间比拟不足道，老大更争儿女妍。\r\n山行蜡屐要上下，水泛艇子思延缘。\r\n岂惟病思待一洗，直恐高致成轻捐。\r\n定逢缟衣露皎洁，仍听翠羽啁清圆。\r\n赋成从使笔并秃，饮隽更须瓶屡眠。"
        },
        {
            "title": "奉呈何叔信魏昭甫三首",
            "content": "寒厅寂寞不知春，登眺招要藉所亲。\r\n始谓姑倾一杯酒，已焉颠倒白纶巾。"
        },
        {
            "title": "与李衢州峄四首",
            "content": "黄尘扑扑倦征途，忽雨能来快洗苏。\r\n旱接夏秋才得此，一身宁敢叹沾濡。"
        },
        {
            "title": "留别子肃",
            "content": "欲雪不雪云雨愁，将行未行心口谋。\r\n问胡不去良有由，故人伏枕关我忧。\r\n自心初识十年游，不作世人新白头。\r\n抱关非为辞挟搜，乃知自欲吾志求。\r\n适来遂作兼旬留，昔者公侯今日瘳。\r\n河山空能泣楚囚，不如窗几问不休。\r\n公如大道鸣骅骝，我乃蹇足历涧沟。\r\n弥明故足悲侯刘，淙淙讵识东之流。\r\n怀哉黄堰公先畴，章泉吾亦营菟裘。\r\n莫言相望风马牛，苇间会有延缘舟。"
        },
        {
            "title": "送恭叔赴海门尉端叔约同过湘西酌别四首",
            "content": "君叹父兄别，我嗟朋友疎。\r\n穷冬仍远道，异县复离居。\r\n仅得追随再，何由怀抱摅。\r\n因来湖外使，为寄海边书。"
        },
        {
            "title": "题黄溪壁二首",
            "content": "新居不见邠山主，及到黄溪又不逢。\r\n锡杖徐飞向何处，槛前山水自为容。"
        },
        {
            "title": "呈公择二首",
            "content": "背郭才数里，深林溪四环。\r\n精庐于此建，寓舍即其间。\r\n我已成栖遁，君能数往还。\r\n故知交义厚，不与世情关。"
        },
        {
            "title": "冬日杂兴",
            "content": "暑雨报禾熟，霜晴忧菜空。\r\n藜羹聊自诳，肉食念何功。\r\n岁晚贫兼病，年来西复东。\r\n诗成资遣闷，文就返招穷。"
        },
        {
            "title": "送刘伯瑞四首",
            "content": "长怀远斋老，赠我五言城。\r\n世上几朋友，吴中君弟兄。\r\n频年欣再见，南走怅东征。\r\n情话悦亲友，交情见死生。"
        },
        {
            "title": "邓林寺用孙温叟韵",
            "content": "上天有路不为难，丈七坳头莫据鞍。\r\n小憩还寻去时寺，戏拈枯笔臂犹酸。"
        },
        {
            "title": "微霰雪",
            "content": "霰落初疑集陨珠，雪飞骤觉幻成图。\r\n檐间隙际窥疏密，屋顶树头看有无。\r\n夜度佛钟清涧谷，晓翻渔艇舞江湖。\r\n平生无限幽深意，付与匡床竹火炉。"
        },
        {
            "title": "到家寄季承二首",
            "content": "向来已念修途苦，还家作况初无愈。\r\n娇儿失乳索饭啼，病妻服药思鹿脯。\r\n关心药裹诗自废，无复吟哦继朝暮。\r\n与君定交且十年，相从未有如君许。\r\n信知此药莫可常，后会惊心念风雨。\r\n报侬安否比何如，莫以素书慵不具。"
        },
        {
            "title": "归途马上二首",
            "content": "赤时江南少，黄花秋后开。\r\n禾场皆槀秸，茅屋半蒿莱。\r\n负日儿童乐，背人鸥鸟猜。\r\n归心已飘忽，鞭影顾裴徊。"
        },
        {
            "title": "次韵见可书示二绝并以送行",
            "content": "诗材画笔本同姿，造物嗔人可怨饥。\r\n行橐君无叹悬磬，褐衣我亦欠絇丝。"
        },
        {
            "title": "怀王彦博徐审知",
            "content": "遮眼文书倦，可人亲友赊。\r\n寸疏无更有，鸦断直还斜。\r\n两鬓宁禁白，余生孰可涯。\r\n关余三作径，愧尔五其车。"
        },
        {
            "title": "雪后三首",
            "content": "阴巘犹施白，朝木已沐青。\r\n坠乌飞蔌蔌。射日粲荧荧。\r\n便恐归无迹，聊须记所经。\r\n耳声并目色，佳处若为形。"
        },
        {
            "title": "杂兴四首",
            "content": "兰生深林中，故与萧艾同。\r\n春风披拂之，芳气何冲融。\r\n宜有同心人，采撷佩厥躬。\r\n采撷苟不至，依然守荒丛。"
        },
        {
            "title": "投宿湘东",
            "content": "雾雨杂炊烟，山巅复树巅。\r\n初疑但纷若，有听勿骚然。\r\n立马看题壁，冲鸥唤渡船。\r\n莫嗟饥雁外，且及暮鸦前。"
        },
        {
            "title": "别沈二弟",
            "content": "一别动五载，此生能几回。\r\n其间何不有，只是恐生哀。\r\n我病真衰矣，君才盍勉哉。\r\n要留还索去，风雨更漼漼。"
        },
        {
            "title": "赠颜文昺子明用孙从之韵",
            "content": "微风醒蝶梦，骤雨泻天瓢。\r\n剥啄携诗过，丁宁寄语邀。\r\n词臣上雍橐，勋阀侍中貂。\r\n试问龟藏椟，何如鹤唳宵。"
        },
        {
            "title": "木犀四首",
            "content": "我生天与山林相，不羡人间富贵花。\r\n折得幽芳顿何许，纸窗书屋伴煎茶。"
        },
        {
            "title": "欧阳全真生日",
            "content": "旧闻新喻学，面势如眉州。\r\n宜有妙人物，举世让一头。\r\n君于文忠公，谱牒明派流。\r\n当时山公启，有言曾未讎。\r\n在今人与门，推君两俱优。\r\n分教固罔外，首善乃所由。\r\n南见属初度，杯酒相献酬。\r\n愿君云间鹄，听我江上鸥。"
        },
        {
            "title": "十四日二首",
            "content": "梅开在高冈，仰望不可攀。\r\n微风一动摇，落片纷斓斑。\r\n下者隐幽閟，丛然榛棘间。\r\n著根近谿流，堕地即水湾。\r\n是物佳莫匹，在处堪解颜。\r\n扶藜曳芒屩，永日不得还。"
        },
        {
            "title": "文殊院晨起",
            "content": "山禽百族自呼名，撩我僧窗睡不成。\r\n纵汝多言吾自喜，了知今日十分晴。"
        },
        {
            "title": "论诗寄硕父五首",
            "content": "溧阳罕贤才，两沈好兄弟。\r\n读书不求功，其涯未可既。\r\n古人岂难到，顾我力行尔。\r\n兹道果何如，在此不在彼。"
        },
        {
            "title": "寄周昭礼",
            "content": "都城饮别四年余，寥阔无因问起居。\r\n闻道客游犹往昔，不知生理比何如。\r\n谩从诗卷追还往，肯向书筒计密疏。\r\n折得梅花睇江水，驿程千万渺愁予。"
        },
        {
            "title": "病卧闻益卿未行不能晤语成四十字",
            "content": "卧听晚来雨，悬知明日行。\r\n破床空辗转，高论阻峥嵘。\r\n文选君精理，江西我监名。\r\n官曹敢论契，翰墨且寻盟。"
        },
        {
            "title": "寄送周子中监丞赴舒州二首",
            "content": "引嫌初补外，怀绶复频年。\r\n自得山水胜，定由仙佛缘。\r\n往游成旧矣，有梦尚依然。\r\n六字今谁嗣，留题乞我传。"
        },
        {
            "title": "赠袁州王教授时会",
            "content": "邂逅相逢索我诗，我诗何有鬓空丝。\r\n能声故尔愧侯喜，到处其谁说项斯。\r\n肯约山行频滞雨，预怀别后费相思。\r\n一官独冷休形叹，斯会簿书都不知。"
        },
        {
            "title": "送梁仁伯赴江陵丞三首",
            "content": "君搴澧之兰，我撷沅之茝。\r\n邂逅桃花源，一笑若相待。\r\n那知青草湖，追随复连载。\r\n南浦问何边，冰溪复安在。"
        },
        {
            "title": "梅落二首",
            "content": "春风可是独嗔梅，不待飘零著雨催。\r\n我欲挽留无上策，戏拈落蕊荐芳醅。"
        },
        {
            "title": "夜作绝句三首",
            "content": "高下钟声一听闻，林梢落月乱纷纷。\r\n忽来眼底诗无数，颇念高人与细分。"
        },
        {
            "title": "感怀五首",
            "content": "新霜迫人寒，落叶无停枝。\r\n长夜不得旦，四壁崩莫维。\r\n床根蟋蟀亲，幽怨如陈辞。\r\n感我平生心，搔头半成丝。"
        },
        {
            "title": "次韵斯远见梦有作六言二首",
            "content": "几欲罢官归去，未应形役能拘。\r\n矗矗奇峰晚对，岂如云谷同趋。"
        },
        {
            "title": "次韵和答斯远入城见迎诗",
            "content": "往辱携诗送，今劳入郭迎。\r\n交情如许厚，俗眼亦增明。\r\n冬仲溪宜涸，滩长路失平。\r\n要归归已近，物物系吾情。"
        },
        {
            "title": "季承作诗敏捷而工因成长句",
            "content": "我诗纵疾无多工，君诗严甚仍匆匆。\r\n君酬我唱辄愧我，野鹜欲睨天边鸿。\r\n平生交游不乏此，快笔相追属吾子。\r\n莫愁风雨留滞人，不尔归装孰慰贫。"
        },
        {
            "title": "雪中四诗",
            "content": "岁既遭连旱，天恩锡屡丰。\r\n匪霜伊作雪，因燠遂成风。\r\n信岂朝夕际，谁云反覆中。\r\n寒厅苦无事，冷语却惭工。"
        },
        {
            "title": "雨阴未解成长句",
            "content": "一日舒晴十日阴，春来时节更萧森。\r\n徐行索句茅檐静，孤坐焚香书屋深。\r\n少日饥寒真累己，莫年勋业已无心。\r\n先贤遗传时披读，颇怪山王在竹林。"
        },
        {
            "title": "寄题安福士人家赏静轩听雨二首",
            "content": "有听辄有感，所关非所闻。\r\n小轩渠对雨，无地我看云。\r\n大被清霜晓，短檠寒夜分。\r\n朝昏解同趣，南北谢离群。"
        },
        {
            "title": "雨中不出呈斯远兼示成父四首",
            "content": "兄发久已白，弟颜那得红。\r\n从今喜朝夕，不复恨西东。\r\n耕稼真吾事，诗书是祖风。\r\n扶犂有余暇，把卷不妨同。"
        },
        {
            "title": "田家即事八首",
            "content": "下田已鸥没，上田更龟坼。\r\n欲知雨未已，看取云泼墨。"
        },
        {
            "title": "季奕见蕃与审知唱酬近诗过辱枉赠用韵奉答",
            "content": "故里归来迹转浮，是身投老计何由。\r\n山中阅世松筠老，江上随波雁鹜流。\r\n揽鬓不堪供潦倒，诵诗犹及问朋游。\r\n西邻徐孺今文伯，我尔俱当让一头。"
        },
        {
            "title": "鹅湖道中二首",
            "content": "两道苍松列翠幢，雨来浑似度桐江。\r\n恨无东绢堪图此，归伴蒲团挂北窗。"
        },
        {
            "title": "怀甘叔异曲江庵寄叔异",
            "content": "梦寐曲江矶，矶头隐墅扉。\r\n朝筇惊鹭起，暮履看渔归。\r\n志士泣兰芷，高人甘蕨薇。\r\n怅予非所事，乐尔谢尘鞿。"
        },
        {
            "title": "晚立偶作",
            "content": "晨雨湿木兰，夕风吹紫荆。\r\n江南异中州，春晚犹秋清。\r\n壮年不可恃，老态忽已生。\r\n柴门立久倦，浊醪归徐倾。"
        },
        {
            "title": "谢彭沅陵送猫",
            "content": "怪来米尽鼠忘迁，嚼齧侵寻到简编。\r\n珍重令君怜此意，不劳鱼聘乞衔蝉。"
        },
        {
            "title": "实相书院",
            "content": "已矣骑鲸去不回，怅然犹咏早归来。\r\n空余旧日读书地，水绕山围似钓台。"
        },
        {
            "title": "雨中四首",
            "content": "浏浏檐雨暮，萧萧窗竹秋。\r\n蚊雷宵罢响，萤火暗停流。\r\n政尔具絺綌，又当营褐裘。\r\n桑麻岂无地，卒岁负悠悠。"
        },
        {
            "title": "代书寄张次律二首",
            "content": "道入袁州首问君，却方守舍有宗文。\r\n不知木落风高际，何处登临对夕曛。"
        },
        {
            "title": "次韵衡州先生岁除前三日席上两绝句",
            "content": "青山著雪倍增妍，青草掀泥浩莫边。\r\n便觉欣荣似春日，不知凋落是残年。"
        },
        {
            "title": "呈严黎二师并寄韩季萧",
            "content": "名者世公器，丈也宁取虚。\r\n我闻曾严黎，盖自入学初。\r\n每繙东莱集，出门思税车。\r\n一见良不易，寒暑三十余。\r\n前年太和官，遣书叩曾庐。\r\n得报副以诗，妙处真起予。\r\n更有严黎在，因曾庶几欤。\r\n骤闻鄂渚殁，经年为欷嘘。\r\n严黎固老矣，我亦雪满梳。\r\n奈何苦逼仄，决焉不踌躇。\r\n严师虽龙钟，眸子炯炯如。\r\n纵云昏忘集，解记韩吕徐。\r\n黎君更强健，白发尽扫除。\r\n岂非仙人家，服食信有诸。\r\n我诗燕石尔，报以琼与琚。\r\n便当与曾作，编联世行于。\r\n季萧陵阳孙，与严并门居。\r\n弃捐举子业，尽读先世书。\r\n时从二老游，不曳王门裾。\r\n我言无可采，殷勤乃来渠。\r\n二老已知名，保此良不疎。\r\n惟我与尔者，勉哉凉入墟。"
        },
        {
            "title": "意钓",
            "content": "仲舒区中贤，谈治苦吃吃。\r\n但知羡川鱼，不虑网罟密。\r\n仁哉东坡公，游戏亦此术。\r\n究其广大心，意钓真玩物。\r\n我欲窃其语，作庐以自逸。\r\n东西南北人，有志特未必。\r\n相会有溪竹，竹下亭可立。\r\n亭成乞以名，四海一明月。"
        },
        {
            "title": "月方上雨忽作",
            "content": "作底浮云合，从何细雨零。\r\n庭中方照影，叶上已传听。\r\n耿耿深翻鹊，飘飘暗堕萤。\r\n倦身抛曲几，高枕对疏棂。"
        },
        {
            "title": "赠马奉先二首值其已病竟不相识",
            "content": "使君何苦向宜州，应为涪翁句法留。\r\n铜柱宁兴跕鸢叹，金华要遂牧羊求。\r\n壮时根本先培固，老去波澜重卷收。\r\n我亦学诗穷未达，是中得处可闻否。"
        },
        {
            "title": "自九度至衡岳呈同游潘文叔二首",
            "content": "衡岳文公寺，南昌梅福官。\r\n意驰虽若近，身到每疑难。\r\n社木怅鸣櫨，集贤欣解鞍。\r\n未须论契阔，聊复话围栾。"
        },
        {
            "title": "冲谷道章少隐还自上饶不见过而遂归怀玉作诗",
            "content": "幽居非不佳，竹屋静以深。\r\n春归邈亡踪，草木成嘉阴。\r\n天气殊未快，令人头岑岑。\r\n忽思从公谭，微风动衣襟。\r\n白云何许在，引领劳我心。\r\n平生诵佳句，三叹有遗音。\r\n端如猛虎啸，百兽藏中林。\r\n交游一周子，自昔已至今。\r\n论道若有合，根源要追寻。\r\n文章固定价，美玉同精金。\r\n穷通我均乐，兹事要力任。\r\n通脱不累物，贤哉阮瞻琴。\r\n\r\n【注释】：【原题】：\r\n冲谷道章少隐还自上饶不见过而遂归怀玉作诗十二韵奉寄并烦送似寓斋也"
        },
        {
            "title": "十一月初五日晨起书呈叶德章司法",
            "content": "卧闻落叶疑飘雨，起对空庭盖卷风。\r\n政自摧颓同病鹤，况堪吟飒类寒虫。\r\n忽思有客浑如我，却念题诗不似公，\r\n已分虀盐终白首，可因霜雪愧青铜。"
        },
        {
            "title": "呈宜之兄八首",
            "content": "弟诗吴江枫，未秋先陨风。\r\n骚人或取咏，零落鸥鸟同。"
        },
        {
            "title": "晚晴二首",
            "content": "山中岑郁倍怀人，况是春来阴雨频。\r\n到得小晴堪细履，又嗟落莫与谁亲。"
        },
        {
            "title": "寄秋怀",
            "content": "吾与徐斯远，敬之宁独亲。\r\n讵须劳咄咄，徒觉叹踆踆。\r\n共乐名教地，同耕寂寞滨。\r\n敝裘堪共御，宜尔耐艰辛。"
        },
        {
            "title": "呈宜之兄八首",
            "content": "兄诗楚山竹，岁晚色愈绿。\r\n譬彼朝阳桐，当令凤栖宿。"
        },
        {
            "title": "寄刘凝远丈二首",
            "content": "清时二浙湖山主，合在公家不属人。\r\n求去非贪镜湖赐，归来便作许由邻。\r\n喜闻吾党有高退，顿使幽居忘贱贫。\r\n想见诗题硬黄纸，更无梦到软红尘。"
        },
        {
            "title": "二十三日雨中发赣州",
            "content": "江流何汤汤，万里势方注。\r\n僮奴劝乘舟，期至才旦莫。\r\n我闻是江石，屹立甚可怖。\r\n水乾或能避，水涨多与忤。\r\n卒行偶相撄，取死将谁诉。\r\n况我坎坷人，快意天所怒。\r\n迟速均一归，可犯冯可惧。\r\n吾宁事崎岖，依旧来时路。\r\n梅月况何常，无庸虑朝雨。"
        },
        {
            "title": "次韵斯远去秋八月十三日午睡既醒登山远望见",
            "content": "数行书里两章诗，坐诵行哦昼屡移。\r\n赋当疏雨梧桐日，题就扶疏夏木时。\r\n\r\n【注释】：【原题】：\r\n次韵斯远去秋八月十三日午睡既醒登山远望见怀"
        },
        {
            "title": "八月八日发潭州后得绝句四十首",
            "content": "午蔼纷纷无奈浓，晚来微敛见山容。\r\n鹅湖旧日经行地，清吹思乘十里松。"
        },
        {
            "title": "十六日雨中忆梅花",
            "content": "莫问帆迟速，且看山晦明。\r\n赋诗忘意索，图画得天成。\r\n白发应无种，流行讵有程。\r\n清霜可期至，吨树合争荣。"
        },
        {
            "title": "送前始兴谢令二首",
            "content": "江南梅事已吹残，想见岭南青作团。\r\n邂逅诗成肯相寄，惮惮驿使入长安。"
        },
        {
            "title": "寄林敏夫二首",
            "content": "闻说君家家具区，秋风应熟季鹰鲈。\r\n虽云祸福有倚伏，要是知凡失早图。"
        },
        {
            "title": "对菊成咏",
            "content": "城阴何有唯蓬翳，为乏人工欠除剃。\r\n连朝阴雨早始晴，照眼黄花惊嘒嘒。\r\n结根失所少陵悲，晚何用好退之诗。\r\n那知是物有奇操，要并岁寒松柏知。"
        },
        {
            "title": "即事呈斯远三首",
            "content": "并湖微径曲通村，步步看梅遂款门。\r\n犬似不能知客意，苦相唐突吠篱根。"
        },
        {
            "title": "送李仲诗二首",
            "content": "今代知名士，君家萃一门。\r\n不惟文献在，政是典刑存。\r\n台阁期平步，沅湘莫断魂。\r\n平生翰墨事，兹可壮期源。"
        },
        {
            "title": "自桃川至辰州绝句四十有二",
            "content": "江涨皆云牵路漫，又云江涨苦无滩。\r\n割晴耕雨难均得，造物于兹良亦难。"
        },
        {
            "title": "寄成父并帖彦博审知",
            "content": "霜落湖边路，林疏溪上居。\r\n向来行载酒，今日问凭书。\r\n一饱异初计，五言真累渠。\r\n故人谁我念，烦为语王徐。"
        },
        {
            "title": "袁州北崇胜寺二首",
            "content": "故人贻我壁间诗，何处飘零负此期。\r\n蹭蹬我今惭薄宦，飞腾君合趁明时。\r\n虽然不用逢人说，老矣何庸觅世知。\r\n借问还家底为计，儿能樵木妇能炊。"
        },
        {
            "title": "寄主管舅二首",
            "content": "甥官楚西南，舅住天尺五。\r\n安否候何如，岁月旷如许。\r\n阿兄有书来，报道安舆举。\r\n东阁故莫留，西湖要为主。\r\n寥寥和靖君，遗迹堕榛莽。\r\n咫尺到梅花，追随怅修阻。"
        },
        {
            "title": "玉汝行颇遽以诗留之",
            "content": "云物荒荒苦未晴，客程惨惨易成惊。\r\n家贫纵乏淹留具，意合能忘赋咏情。\r\n底用飘然轻此去，未妨聊尔听流行。\r\n年来已是乖离数，况复相逢俱老生。"
        },
        {
            "title": "送彭孕先赴辰州教授",
            "content": "因行碧湘门，倏念黄草尾。\r\n曩辞戴安道，同者欧阳子。\r\n那知三年过，仅谓一日尔。\r\n惟辰虽陋邦，分教多名士。\r\n前瞻固高明，后至复奇伟。\r\n天将惠其俗，贤者不自鄙。\r\n流传几人说，邂逅一见喜。\r\n谈论未云终，别袂已复起。\r\n勿谓隔沅湘，因来致兰芷。"
        },
        {
            "title": "送逸归上饶赴试",
            "content": "谓汝可勿去，汝去意已坚。\r\n念欲终不遣，汝请倍谆然。\r\n平时父母傍，一事略不与。\r\n及今身自行，凡百谁汝护。\r\n况当苦炎热，道远不可说。\r\n晚须背斜阳，晓要踏残月。\r\n墟落乃可尔，陂湖深戒之。\r\n药物务频进，童马勿过疲。\r\n得失渠有命，勉旃非日竞。\r\n汝解事文科，吾其老三径。\r\n汝归见吾友，见叔仍见舅。\r\n为道糠覈肥，无奈相思瘦。"
        },
        {
            "title": "宿竹瓦舖二首",
            "content": "连根煮菜种，带叶爇生薪。\r\n琐琐无庸叹，区区愧此身。"
        },
        {
            "title": "送吴提刑赴召三首",
            "content": "连朝欲作送公诗，以颂悬知孰愈规。\r\n万事要当明本末，一身切莫计安危。\r\n老农不过除荑稗，良药安能弃术芝。\r\n勿谓常谈便轻鄙，献言端自戒新奇。"
        },
        {
            "title": "祝君适中所所居南山岩花二种日玉梅日含笑者",
            "content": "柯茎全与腊梅同，色洁香幽梅亦通。\r\n以玉谥之真不僭，何须汉赋楚骚中。\r\n\r\n【注释】：【原题】：\r\n祝君适中所所居南山岩花二种日玉梅日含笑者为况名乃适中自制人鲜知之题五绝以广焉"
        },
        {
            "title": "蕃欲为辰阳之行适寺簿先生以使事来武陵既获",
            "content": "岁事有丰俭，民情关悴荣。\r\n蓄储虽具数，郡邑颇空名。\r\n为国深存虑，劳公作是行。\r\n违离频领引，邂逅复心倾。\r\n有志空前躅，无成愧此生。\r\n匆匆还进棹，覃查仅班荆。\r\n对雨埙篪句，看云手足情。\r\n千林唤归去，一雨劝催耕。\r\n\r\n【注释】：【原题】：\r\n蕃欲为辰阳之行适寺簿先生以使事来武陵既获再侍又蒙俯用近者寄上鄙韵赐之辄复次韵叙别并呈子实百六丈"
        },
        {
            "title": "二十三日早霁",
            "content": "晴云如衣如絮，落月似钩似梳。\r\n鸬鹚鸂鶒未觉，一段并能属予。"
        },
        {
            "title": "有怀二首",
            "content": "忆我官白下，梅蕊破腊前。\r\n维时初识君，共呼江南船。\r\n我作七字句，君答如倒弦。\r\n自兹三年游，如篪复如埙。\r\n中间虽契阔，会合踵不旋。\r\n东阁坐明洁，意钓行方便。\r\n快阁诵长句，观山酌幽泉。\r\n别来岁云暮，书札迥莫传。\r\n客授比安否，曾氏称好贤。\r\n况乃我畏友，于君宁间言。\r\n生涯富黄卷，代宝作青毡。\r\n酒色湛若空，弟兄皆璧连。\r\n吾事岂不济，宁当论岁年。\r\n日者大雨雪，我行政金渊。\r\n朝跻遍田野，夜梦惟江天。\r\n梅花且复开，雪屋鸣溜悬。\r\n思君不可见，使返徒悁悁。"
        },
        {
            "title": "从萧秀才求茶二首",
            "content": "磊落真同席上珍，忆蒙况我意殊真。\r\n今年尚许分张否，试遣诗筒告及春。"
        },
        {
            "title": "寄题安福士人家赏静轩听雨二首",
            "content": "心远渊明趣，室虚庄叟书。\r\n宅边种柳树，濠上乐鲦鱼。\r\n往者不复作，斯人今则疏。\r\n谁为赏静者，吾欲并门居。"
        },
        {
            "title": "雨作",
            "content": "晚泊鱼虾聚，蚤行葭苇丛。\r\n纷纷腥落日，袅袅乱长空。\r\n风既滞游子，雨仍愁社公。\r\n真成才欲尽，有句不能工。"
        },
        {
            "title": "送梁仁伯赴江陵丞三首",
            "content": "往者左司公，会作荆州牧。\r\n君时虽从行，所志惟圣读。\r\n今焉去为吏，与昔当异躅。\r\n试以身所经，参之耳曾熟。"
        },
        {
            "title": "冬日杂兴",
            "content": "鹭举虞卿璧，山开京兆眉。\r\n穷愁虽付酒，閒意更关诗。\r\n地瘠黄杨燥，旱深荞麦迟。\r\n冬温要非正，冰霰汝为期。"
        },
        {
            "title": "呈梁从善",
            "content": "飘流老矣谓知津，邂逅欣然愿卜邻。\r\n不但梁邢丈人行，更吾骚雅社中人。\r\n前秋一见遽为别，今日重来情倍亲。\r\n政自论诗得欢喜，更因话旧忽酸辛。"
        },
        {
            "title": "闻刘凝远丈病已欣然成诗并怀伯瑞仲文叔骥二",
            "content": "我行过苕水，公疾卧漳滨。\r\n底处书传雁，如闻药有神。\r\n作诗应更老，比旧想增贫。\r\n坐与江山隔，何缘杖履频。\r\n\r\n【注释】：【原题】：\r\n闻刘凝远丈病已欣然成诗并怀伯瑞仲文叔骥二首"
        },
        {
            "title": "自桃川至辰州绝句四十有二",
            "content": "摘得青梅江岸边，儿童竞食也堪怜。\r\n山青指问红何样，说是石榴花欲然。"
        },
        {
            "title": "涂中每息必索砚笔抄诗作廿八字",
            "content": "望望青山乱作堆，行行身到白云隈。\r\n偶逢道店聊休歇，又被匆匆诗债催。"
        },
        {
            "title": "示表弟沈见可",
            "content": "裴公台上送入日，道乡台上看出云。\r\n穷居逼仄不屡到，拄杖容与能平分。\r\n江湖鹤发叹老我，道路茧足嗟夫君。\r\n画手政自难隃度，诗里还嫌异所闻。\r\n归来客去雨亦作，此故未易轻谈云。"
        },
        {
            "title": "简赠祖高上人",
            "content": "黄山别久阻再披，青山路远终未窥。\r\n忽逢隐静高监寺，不但学禅仍学诗。\r\n禅机最上吾不会，诗笔少亲今老退。\r\n青山卧冢谪仙才，功名孰愈凌歊台。"
        },
        {
            "title": "唐兴寺怀孟东野",
            "content": "蔷薇虽是后人栽，一度春风一度开。\r\n绝怜东野归何处，无复花前把酒来。"
        },
        {
            "title": "呈葛抚州二首",
            "content": "试说临川郡，江西第一州。\r\n晏王今邑子，颜谢古诸侯。\r\n未觉流风远，端知物望优。\r\n岘山犹得拟，湛辈肯容不。"
        },
        {
            "title": "三月十三日夜五更闻杜鹃时成父欲入浙因赋六",
            "content": "归去来兮，言发动随。\r\n古之逸民，舍陶而谁。\r\n\r\n【注释】：【原题】：\r\n三月十三日夜五更闻杜鹃时成父欲入浙因赋六章章四句以送之"
        },
        {
            "title": "赠别徐永叔",
            "content": "忆曾看竹过焦山，重记同舟骇浪间。\r\n邂逅真成肺肝热，别离空益鬓毛斑。\r\n刍青饭白吾能设，车殆马烦君莫还。\r\n此去江淮两萧瑟，为言无遣尺书悭。"
        },
        {
            "title": "正月二十二日晚过袁父",
            "content": "篱落桃花小破红，野田细雨又微风。\r\n莫嗤款段行难进，正要寻诗漠漠中。"
        },
        {
            "title": "奉寄斯远兼属文鼎处州子永提属五首",
            "content": "几向余干觅介庵，骑鲸已去不容骖。\r\n流风付与南池主，何日约君相就谈。"
        },
        {
            "title": "题厅后梅树",
            "content": "移梅初有诗，梅开重成赋。\r\n岂问耳目谋，盖珍贞白故。\r\n花宜倚竹妍，阴称巡檐步。\r\n或嫌太幽閟，结实每愆御。\r\n我非调鼎手，何暇为此虑。\r\n但取冰玉姿，不遭桃李污。"
        },
        {
            "title": "寄处州季侍御二首",
            "content": "已上湘祠请，犹须汉腊期。\r\n侧听惟此雁，发兴在南枝。\r\n贫已长年事，官宁向老为。\r\n旧闻烟雨观，犹拟和公诗。"
        },
        {
            "title": "寄潘恭叔曾幼度三首",
            "content": "天将绝境付奇才，万里飘零莫自哀。\r\n不尔如何吾幼度，郁孤台又粤王台。"
        },
        {
            "title": "次韵签判丈喜雪二首",
            "content": "鬓非丝素白，颜是酒争红。\r\n献瑞吾无与，哦诗且课功。\r\n要携藜杖出，安得冻泥通。\r\n事已空梁苑，公今亦醉翁。"
        },
        {
            "title": "春日杂言十一首",
            "content": "渺渺春山啼杜鹃，开花解使碧山然。\r\n韩诗李赋纷难考，犹喜知名向谪仙。"
        },
        {
            "title": "严先辈诗送红梅次韵",
            "content": "尽道梅花白，能红又一奇。\r\n浑疑丹换骨，不是酒侵肌。\r\n看此敷腴色，思侬少壮时。\r\n盛年虽不再，犹拟岁寒知。"
        },
        {
            "title": "送恭叔赴海门尉端叔约同过湘西酌别四首",
            "content": "寓舍我至晚，官期君已催。\r\n犹当载酒别，共作访山来。\r\n雪谷看题字，风雩话昔开。\r\n乐山并乐水，随处一裴回。"
        },
        {
            "title": "以旧诗寄投谢昌国三首",
            "content": "活法公家论，东莱盖有承。\r\n先生真伯仲，小子愧云仍。\r\n昧昧鼠为璞，纷纷虫语冰。\r\n今朝方见佛，平日谩依僧。"
        },
        {
            "title": "初八日过总持以雨不得观龙井休日再往经孺子",
            "content": "满城车马走尘埃，湖上幽蹊长积苔。\r\n喟叹高风尚千载，殷勤两日为重来。\r\n吾生讵老五斗米，此地终期三径开。\r\n大厦崇成非往者，况予拥肿自樗材。\r\n\r\n【注释】：【原题】：\r\n初八日过总持以雨不得观龙井休日再往经孺子亭又过南昌县侧访梅仙旧宅黄冠居之观名屡易今为报恩光孝"
        },
        {
            "title": "蛱蝶",
            "content": "不逐春风去，仍当夏日长。\r\n一双还一只，能白或能黄。\r\n恋恋不自已，翩翩空复狂。\r\n计功归实用，终日愧蜂房。"
        },
        {
            "title": "知府提举访求前守凌公遗迹忽于庭庑雨压复壁",
            "content": "使君剖竹继先贤，四十于今又六年。\r\n每恨无从考遗事，但凭亭榄览山川。\r\n\r\n【注释】：【原题】：\r\n知府提举访求前守凌公遗迹忽于庭庑雨压复壁中得公所题诗赋六绝句"
        },
        {
            "title": "吉水落霞亭观程运使师孟留题作",
            "content": "倦客扁舟泊，危亭落照微。\r\n余霞信如绮，孤鹜更齐飞。\r\n感叹昔所作，传闻今则非。\r\n江山有如此，风俗应未违。"
        },
        {
            "title": "喜晴",
            "content": "扫除诗癖未能空，从使人讥手病风。\r\n事业深虞一无就，壮颜都有几时红。"
        },
        {
            "title": "十四夜元衡见过",
            "content": "余酲索寞政须驱，多谢君能佩酒壶。\r\n回首林园重摇落，岸巾风月且须臾。\r\n不须相对哀囚楚，何日扁舟俱下吴。\r\n雅意从来在松菊，放言不用属莼鲈。"
        },
        {
            "title": "寄黄子耕",
            "content": "谁能一枉林间寺，君独屡过湖上村。\r\n先世文章出遗逸，当家句法有渊源。\r\n平生所识盖无几，盛意若何如见存。\r\n元佑兰台妙人物，我今寂寞愧诸孙。"
        },
        {
            "title": "寄衡州舅氏",
            "content": "西山有乔松，蒙附百亩阴。\r\n蓬蒿宅其下，旅生亦駸駸。\r\n永怀豫章公，斯文金玉音。\r\n徐洪盖自出，源流高以深。\r\n吾舅之于黄，端若一体临。\r\n愧我望数子，引尺那及寻。\r\n弱冠诵流传，苍苍且垂簪。\r\n前帆去已驶，后舟政忧沉。\r\n忆昨送弟行，作诗道离襟。\r\n末篇何所言，志我念母心。\r\n岂知辱贶答，碔砆致璆琳。\r\n退之赠郊籍，少陵寄高岑。\r\n我固解公意，诲我力自任。\r\n不惟书诸绅，起居见前参。\r\n几思侍公侧，取酒亲酌斟。\r\n积荒赖锄耰，痼疾蕲砭针。\r\n涉湘定何时，纸贵行见今。\r\n勿继屈贾词，起和南风琴。"
        },
        {
            "title": "仲春杂书二首",
            "content": "社公能作雨，社子复成晴。\r\n日薄风仍薄，花明柳亦明。"
        },
        {
            "title": "留别成父弟以贫贱亲戚离为韵五首",
            "content": "秋日苦易暗，秋宵苦难晨。\r\n虫号鸡不已，我亦长吟呻。\r\n哀哉念何深，出处累一贫。\r\n在家庸可忍，行旅计愁人。"
        },
        {
            "title": "至邑有感二首",
            "content": "朱弦昔日被歌声，岁月频更感易生。\r\n唯有锦江桥下水，相逢不改旧时清。"
        },
        {
            "title": "慈利簿乐思中自沅州考试回经过见之留以小酌",
            "content": "飘然一舸顺流东，敏捷如鸿恨不同。\r\n为我能留半日许，得君何翅一联中。\r\n颇思暮句记初识，已复枉诗醉古风。\r\n沅芷沣兰元属尔，既难衮衮又匆匆。\r\n\r\n【注释】：【原题】：\r\n慈利簿乐思中自沅州考试回经过见之留以小酌既以诗来次韵"
        },
        {
            "title": "以孟夏唱酬陈子高诗寄季承并借穷愁志及其兄",
            "content": "莫嗔不寄一行书，半百光阴伏枕余。\r\n寂寞瓶储同靖节，荒凉壁立类相如。\r\n君今为况复何似，秋尽想应成定居。\r\n获稻谗终还墐户，有诗何日定遗予。\r\n\r\n【注释】：【原题】：\r\n以孟夏唱酬陈子高诗寄季承并借穷愁志及其兄兴化集四首"
        },
        {
            "title": "登愚卿无尽藏再用韵呈愚卿",
            "content": "白云故绕青原寺，青竹深藏白鹭洲。\r\n物外未能穷往迹，眼中欣复对诗流。\r\n功名邂逅何嗟晚，岁月侵寻直漫遒。\r\n拟尽崎岖仍窈窕，几时扶策更拿舟。"
        },
        {
            "title": "留别赵南纪",
            "content": "少时未识庐山好，老去知山却远山。\r\n白鹿何繇与弦诵，紫霄还复共跻攀。\r\n林峦有失君何意，松菊犹存我得还。\r\n俱是江东巡管内，异时书札愿无悭。"
        },
        {
            "title": "呈宜之兄八首",
            "content": "别来才一书，似若向兄疏。\r\n逢人问江右，说兄不敢虚。"
        },
        {
            "title": "呈潘潭州十首",
            "content": "西江亭上东风客，鸥鸟重来似亦驯。\r\n买得小舟连夜发，不知肯别定留人。"
        },
        {
            "title": "八月八日发潭州后得绝句四十首",
            "content": "午风吹坼稻花香，晨雨翻掀稻叶凉。\r\n道中尘埃犹净尽，田间欢乐讵能量。"
        },
        {
            "title": "梅花六首",
            "content": "画论形似已为非，牝牡那穷神骏姿。\r\n莫向眼前寻尺度，要从物外极观窥。\r\n山因雨雾青增黛，水为风纹绿起漪。\r\n以是于梅觅佳处，故应偏爱月明诗。"
        },
        {
            "title": "再题",
            "content": "旧岁只五日，晚梅能机枝。\r\n婆娑一尊酒，陶冶数篇诗。\r\n窗静游蜂寂，檐深立雀窥。\r\n书斋寂寞里，藉尔对支颐。"
        },
        {
            "title": "次韵杨廷秀太和万安道中所寄七首",
            "content": "爱竹知人忆故山，食贫过午尚悬箪。\r\n长篇乞与小诗并，要似韩豪东野寒。"
        },
        {
            "title": "次韵子肃怀远斋并以见及",
            "content": "如公人物表，上下孰分床。\r\n但有官成集，初无智作囊。\r\n所嗟人契阔，不为雨悲凉。\r\n顾我端何幸，新诗获夜光。"
        },
        {
            "title": "松湖和曾文清公韵",
            "content": "有水可为湖，栽松欲以呼。\r\n不贪鱼鳖数，无取芰荷都。\r\n老杜论能拟，陶翁兴不孤。\r\n风吟与雪钓，曾有画图无。"
        },
        {
            "title": "闰月二十日离玉山八月到余干易舟又二日抵鄱",
            "content": "岸尽催撑渡，风横促解桥。\r\n传闻记常岁，伟观得今朝。\r\n时有疎钟度，谁云隔岸遥。\r\n明当绝溪去，应为好山招。\r\n\r\n【注释】：【原题】：\r\n闰月二十日离玉山八月到余干易舟又二日抵鄱阳城追集途中所作得诗十有二首"
        },
        {
            "title": "因书寄黄子耕六言三首",
            "content": "旧谒南州高士，必过江夏无双。\r\n吊古已悲衰柳，怀人更隔长江。"
        },
        {
            "title": "简赠欧阳伯威二绝句",
            "content": "三年身不到穷冈，诗友飘零半在亡。\r\n杯里纵能谈矻矻，镜中无复鬓苍苍。"
        },
        {
            "title": "寒食日呈庆伯",
            "content": "浩浩风兼雨，纷纷柳与花。\r\n不知春事减，但觉旅愁加。\r\n嗜酒谁明意，耽诗老不佳。\r\n无家对寒食，相与重成嗟。"
        },
        {
            "title": "梅花绝句五首要明叔仲威同作",
            "content": "起步寒梢百尺长，骤惊触目尽琳琅。\r\n直疑霜月能为幻，作意槛之还有香。"
        },
        {
            "title": "二十夜起对月怀斯无成父",
            "content": "雨落余雷风罢狂，二更江月照苍凉。\r\n蓬窗白发醒无寐，感此虫鸣草岸旁。"
        },
        {
            "title": "晚晴四首",
            "content": "五日舟行雨间晴，晚逢寒日上晴林。\r\n山因绝翳修眉展，水得无风坠镜深。\r\n可恨飘零独南北，不如水鸟共浮沈。\r\n向来止酒缘多病，新为清羸又一斟。"
        },
        {
            "title": "柳",
            "content": "松菊犹存岁晚期，五株柳树复奚为。\r\n风流不在春风日，要看秋风摇落时。"
        },
        {
            "title": "玉田道中",
            "content": "释屩云移树，批崖水暗桥。\r\n殷勤劝耕鸟，劳苦趁虚樵。\r\n晨起人忘惫，泥行马不骄。\r\n哦诗殊有味，造谒未妨遥。"
        },
        {
            "title": "八月八日发潭州后得绝句四十首",
            "content": "去岁重阳事已讹，今年亦复病蹉跎。\r\n明年想见山中集，弟妹团栾黄菊歌。"
        },
        {
            "title": "又次签判丈惜花绝句三首",
            "content": "春事违人去若狂，便惊鶗鴃怨年芳。\r\n儿童强作留连意，拾去残花学试妆。"
        },
        {
            "title": "次韵秉文初九日过先垄",
            "content": "剥啄敲门走梦周，夜来一雨润方收。\r\n徐郎示我郊行作，亟起讽之天定秋。"
        },
        {
            "title": "呈周昭礼二首",
            "content": "又向江头觅去船，故山归路反茫然。\r\n秋鸿社燕各千里，落日残霞同一川。\r\n酒得老兵犹可饮，诗须我辈始堪传。\r\n经行到处无生景，平日梦中今目前。"
        },
        {
            "title": "挽胡澹庵二首",
            "content": "昔我曾大夫，尝作舂陵适。\r\n时惟萧子荆，袖书实见客。\r\n公经本萧自，于义岂秦越。\r\n三年期扫门，竟欠今生识。"
        },
        {
            "title": "闻舂",
            "content": "我居田野间，籴米如赁佣。\r\n晴天得晒暴，雨日还燎烘。\r\n昼役薪水事，故尝多夜舂。\r\n簸之有余谷，再以瓶罍充。\r\n时时付手碓，玉粒胜腐红。\r\n三年食官仓，尘土填腹胸。\r\n归乃值岁歉，半菽了不供。\r\n糊口于四方，指囷其谁逢。\r\n啼号暂远耳，梦寐深有攻。\r\n宦游竟何得，不如学为农。\r\n水旱纵莫逃，穮蔉年会丰。\r\n因闻村舂声，竟晓成噞喁。"
        },
        {
            "title": "远意",
            "content": "不待苍然暮色，可应万里须论。\r\n要悟须弥芥纳，莫参云梦胸吞。"
        },
        {
            "title": "以坡公君如大江日千里我如此水千山底为韵作",
            "content": "君行过吾里，舣舟并南山。\r\n王郎两徐子，非必素往还。\r\n\r\n【注释】：【原题】：\r\n以坡公君如大江日千里我如此水千山底为韵作小诗十四首重送在伯盖深有感于斯句云"
        },
        {
            "title": "枕上",
            "content": "风雨杂荒更，晨鸡不暇鸣。\r\n客程难去住，秋感易凄清。\r\n强说骚为仆，那知钱是兄。\r\n长贫自吾事，未用悔平生。"
        },
        {
            "title": "酬在伯再用书事之韵",
            "content": "西行险绝类中巴，东望悲凉底是家。\r\n渺渺春风限啼鴃，悠悠落日送归鸦。\r\n室盈幼稚为腰折，腹有诗书宜气华。\r\n两日不亲颜色好，出门还恐滞泥沙。"
        },
        {
            "title": "九日宜春道中",
            "content": "勿云秋意漫生悲，可欠重阳一首诗。\r\n瘦马嘶风红叶树，村帘沽酒菊花枝。\r\n壶觞徵逐纷皆是，人物风流眇莫追。\r\n独立斜阳屡搔首，未妨乌帢鬓线垂。"
        },
        {
            "title": "长田舖二首",
            "content": "野驿人稀到，空庭草自生。\r\n霜清殊未觉，雨细更含晴。"
        },
        {
            "title": "九日王越卿司法置酒要客始约登武安之塔为游",
            "content": "登高有约乃相违，故遣村船逆上溪。\r\n寺与松篁元不隔，路经蓬萑却成迷。\r\n数君放逸仍怀古，老我悲凉况哭妻。\r\n郑重莫逃鸡黍社，又随新月共扶藜。\r\n\r\n【注释】：【原题】：\r\n九日王越卿司法置酒要客始约登武安之塔为游人所先已过圆通晚更集于彦博之居越卿醉后作画其先大夫公亦能画云作诗二首"
        },
        {
            "title": "书案上三种梅三首",
            "content": "人人共说梅花好，试问梅花好奈何。\r\n到底物名嫌太甚，市区酒肆尽东坡。"
        },
        {
            "title": "简莫令求茶",
            "content": "万安近说神潭茶，颇似文当屈宋衙。\r\n山中索居睡不足，碾寄盍令舒眼花。"
        },
        {
            "title": "呈陆严州五首",
            "content": "往游金陵都，始攀石湖仙。\r\n为我谈公诗，大雅后有焉。\r\n谓我欠公诗，勉哉成其天。\r\n此语久不理，今朝堕公前。"
        },
        {
            "title": "严山",
            "content": "严山多嵯峨，婺水争平远。\r\n山如古屏张，水似横轴展。\r\n世绝郭熙画，我无摩诘诗。\r\n熟视眼中景，偃蹇不得追。"
        },
        {
            "title": "黄昏骤寒",
            "content": "过午风犹怒，及昏寒骤增。\r\n衣皆袷无絮，被只楮非缯。\r\n所赋端如此，谁令病不胜。\r\n更怜余习在，挟册自篝灯。"
        },
        {
            "title": "子进游怀玉山度必有诗未辱寄来作诗索之",
            "content": "秋日清且美，于游也固宜。\r\n迨今冬已仲，墐户惟其时。\r\n若人兴公家，嗜好夙有诗。\r\n几谭岩壑间，尘落不自知。\r\n靡辞陟降难，顾病风露披。\r\n旧闻怀玉山，地置多侧危。\r\n我为是邦人，每恨著脚迟。\r\n闻公勇决往，身住心俱驰。\r\n是邦有兹山，盖已千祀垂。\r\n曩者君夫子，携家隐于斯。\r\n与山结胜因，诗成多及之。\r\n去年公二仲，探讨曾至兹。\r\n今公又继去，秘密真无遗。\r\n山名谓怀玉，自昔传我疑，\r\n众作乃圭璧，名实信不欺。\r\n书来报行程，快读只欠诗。\r\n春膏有余否，佳笔锐若锥。\r\n会当写真行，寄我光茅茨。"
        },
        {
            "title": "呈明叔七首",
            "content": "屋角梅开才一枝，道人眼净得先窥。\r\n寒听政尔犹官舍，不似茅檐见汝时。"
        },
        {
            "title": "午过无锡明日五更到平江门外",
            "content": "百里风帆日未中，惠山紫翠忽重重。\r\n姑苏城外枫林寺，夜半已过闻晓钟。"
        },
        {
            "title": "呈尤运使袤延之五首",
            "content": "今时使者中，所进非一律。\r\n学术用其长，公独名副实。\r\n江左更江右，非为循更迭。\r\n政以岁方艰，当遣德星出。"
        },
        {
            "title": "审知用由字韵作诗见示次韵",
            "content": "山可屐登溪中浮，崎岖窈窕怅无由。\r\n功名竟尔异吾事，邱壑只然须我流。\r\n夏日炎蒸端畏病，秋天潇洒信宜游。\r\n关心怀玉山前路，要上诸峰最上头。"
        },
        {
            "title": "八月八日发潭州后得绝句四十首",
            "content": "老去真成病不禁，炎蒸三日瘧如侵。\r\n江山旧识思新面，佳处真成略枕衾。"
        },
        {
            "title": "与李衢州峄四首",
            "content": "跨驴冲晚背常山，急雨飞来瞬息间。\r\n问讯元从禹迹洞，我家虽近却愁悭。"
        },
        {
            "title": "三月十三日夜五更闻杜鹃时成父欲入浙因赋六",
            "content": "不如归去，载丁载宁。\r\n劝子勿去，子宁我听。\r\n\r\n【注释】：【原题】：\r\n三月十三日夜五更闻杜鹃时成父欲入浙因赋六章章四句以送之"
        },
        {
            "title": "王原庆有诗寄谢丈签判子畅尉曹具以见及次韵",
            "content": "相望千里旧闻风，何意论交邂逅中。\r\n别去伤心念风雨，诗来满眼眩青红。\r\n通家契好君能记，末路飘零我亦同。\r\n江左名流数王谢，一时况有小安丰。\r\n\r\n【注释】：【原题】：\r\n王原庆有诗寄谢丈签判子畅尉曹具以见及次韵酬之"
        },
        {
            "title": "秋陂道中三首",
            "content": "雨止鸠频唤，雨来鸠蹔停。\r\n愁怀惟惨惨，望极更冥冥。\r\n鹭举青林破，牛行白水经。\r\n浑忘峻岭在，便拟午钟听。"
        },
        {
            "title": "次韵审知见示梅花长句",
            "content": "春入孤山今主谁，空留四海旧传诗。\r\n平生我亦有成约，病起骤欣逢好枝。\r\n欲向园林穷胜处，不堪风雨苦淹时。\r\n忽来绝唱惊寒眼，势比南朝更崛奇。"
        },
        {
            "title": "寄刘凝远峦四首",
            "content": "一生已分阻长饥，轻薄羞随造化儿。\r\n远寄微言作君寿，无盐何敢突西施。"
        },
        {
            "title": "弋阳陆行",
            "content": "细雨湿篮舆，渺渺穿翠楚。\r\n林园知秋近，已作西风语。\r\n昨朝汗浃背，今晨冷侵膂。\r\n感慨悟乘除，人生几寒暑。"
        },
        {
            "title": "寄胡达孝二首",
            "content": "问讯安丰守，开藩且半年。\r\n秋收多少麦，春辟几何田。\r\n但使民能足，端知化已宣。\r\n誉毋求赫赫，腹肯愧便便。"
        },
        {
            "title": "以坡公君如大江日千里我如此水千山底为韵作",
            "content": "崎岖千万山，踏破青鞋底。\r\n何似引章泉，同耕老兄弟。\r\n\r\n【注释】：【原题】：\r\n以坡公君如大江日千里我如此水千山底为韵作小诗十四首重送在伯盖深有感于斯句云"
        },
        {
            "title": "对梅有作六首",
            "content": "酒恶思茶更炷香，不如梅蕊嚼冰霜。\r\n文园病渴知如此，未遽骑鲸返帝乡。"
        },
        {
            "title": "梅花十绝句",
            "content": "疏篱半倒竹修修，下有冰泉断复流。\r\n此地著梅故差胜，杖藜何惜屡经丘。"
        },
        {
            "title": "三夜不见月",
            "content": "中秋隔明日，月色比常佳。\r\n晨气早已肃，暮云深更遮。\r\n巡檐徒四立，顾影晚兴嗟。\r\n桂旱犹藏蕊，橘秋反吐花。"
        },
        {
            "title": "感归鸟",
            "content": "鸟雀知既夕，相逢如择栖。\r\n嗟余独何者，失侣自东西。"
        },
        {
            "title": "呈潘潭州十首",
            "content": "梅花初出炯如冰，未许余花似我能。\r\n太息天公不加意，放教风雨苦侵陵。"
        },
        {
            "title": "常州先生以太守入对五首",
            "content": "姑苏访虎丘，西庵作清游。\r\n能谈著书人，老僧非黑头。\r\n义兴望荆溪，景坡亦前修。\r\n不能乘桴者，沧波没白鸥。"
        },
        {
            "title": "简周允升三首",
            "content": "相逢亡恙外，第一问书堂。\r\n为说当年树，如人出屋长。"
        },
        {
            "title": "雷老欲退普宁二绝句",
            "content": "借阁看山且半年，看山未饱此为迁。\r\n闻师亦欲抛山去，只恐山灵未许然。"
        },
        {
            "title": "次韵南涧韩先生二首",
            "content": "秋入园林日夜稀，慨然那复更临岐。\r\n暗中摸索非其物，海内流传会有知。\r\n岂但文章振吾道，更蕲饥溺济斯时。\r\n直声旧著尚书履，召节行闻夜席思。"
        },
        {
            "title": "残梅",
            "content": "片片乾飞已足悲，况堪风雨横相欺。\r\n卒然此恨何由释，倚赖重开有背枝。"
        },
        {
            "title": "又次韵宋茂叔送行五绝兼谢修叔",
            "content": "太息平原生事疏，老来亦欲事犂锄。\r\n傥然识得箪瓢乐，只见何妨有不如。"
        },
        {
            "title": "哭蔡西山",
            "content": "鹃叫春林复递诗，雁回霜月忽传悲。\r\n兰枯蕙死迷三楚，雨暗云昏碍九疑。\r\n早岁力辞公府檄，暮年名与党人碑。\r\n呜呼季子延陵墓，不待鑱辞行可知。"
        },
        {
            "title": "寄黄子耕",
            "content": "野寺已黄昏，高轩辱过门。\r\n交游夫岂乏，情义独能敦。\r\n我已家声愧，君今风气存。\r\n一官何未试，多鸡亦成屯。\r\n诗本吾家事，经从达者论。\r\n明知有传受，未易测渊源。\r\n近访湖边宅，犹余涨水痕。\r\n如闻江上郡，欲觅隐居园。\r\n邂逅空题句，飘零难具言。\r\n折梅无以赠，三嗅鬓霜繁。"
        },
        {
            "title": "挽俞克晦丈二首",
            "content": "忆昨陈平相，乡闾例荐延。\r\n蓬山渝奏墨，岩邑漫铨员。\r\n祠馆归求志，周行数选贤。\r\n那知终不偶，幕府遂终焉。"
        },
        {
            "title": "观徐复州家书画七首",
            "content": "世人竞写襄阳字，政似云师太白诗。\r\n才匪若人宁躐等，自颠自醉只成痴。"
        },
        {
            "title": "湖州赠刘二弟兼呈伯瑞昆仲二首",
            "content": "人物称吾弟，空疎愧老兄。\r\n别来书更数，相见眼增明。\r\n行李虽亡恙，艰危实饱更。\r\n到家春已动，政可及农耕。"
        },
        {
            "title": "春日杂言十一首",
            "content": "晚欣斜日照茅檐，意谓新晴已可占。\r\n雨脚晓收云更合，阳乌将出尚窥觇。"
        },
        {
            "title": "呈折子明丈十首",
            "content": "儿时已见葆真诗，写诵抄藏不惮疲。\r\n白首始游衡岳寺，扶藜处处读苔碑。"
        },
        {
            "title": "自桃川至辰州绝句四十有二",
            "content": "安流倏忽起奔湍，非雨非风势使然。\r\n尽道川流能险恶，不知世有险于川。"
        },
        {
            "title": "孝扬成父约见过屡展朝云须晴也",
            "content": "雨到丛篁忽暗鸣，谯门应已载传更。\r\n伯淮被冷睡难著，孺子榻空尘欲生。\r\n几戒樵青成痛扫，屡闻黄耳弟虚声。\r\n逢迎可待休形叹，只恐穷冬无好晴。"
        },
        {
            "title": "次韵在伯送行",
            "content": "白石何凿凿，白鸟可鹤鹤。\r\n吾行甚悠悠，物境自廓廊。\r\n缅思友生良，顿使怀抱恶。\r\n别辞固丁宁，醒矣转寂寞。\r\n近犹已栏槛，远乃失城廓。\r\n重惟始相遇，夫岂世所乐。\r\n逮今信素我，是果天所酢。\r\n相期振古风，相与务天爵。\r\n兴时山水凭，意或风月托。\r\n君亭足鸥鹭，我砌下鸟鹊。\r\n诗盟寄閒嬉，笔势异强弱。\r\n君诗似陈黄，君字如张索。\r\n悠然正前瞻，渺矣已后落。\r\n譬犹层台登，亦类中流泊。\r\n怜我狂而疏，诲我详不略。\r\n是行亦流转，敢谓逃束缚。\r\n移官傥可归，故免听邻柝。\r\n闲员苟得去，自此投远壑。\r\n要期终身游，岂但今日约。\r\n吾曹念元宾，学子慕有若。\r\n至味匪盐梅，至乐非管籥。\r\n四在分喜怒，非是论今昨。\r\n扰扰与胶胶，休休仍莫莫。"
        },
        {
            "title": "赠许季升五首",
            "content": "学诗自足致寒饥，更欲探求造化机。\r\n我坐一偏犹不免，君今两取是邪非。"
        },
        {
            "title": "出北门记所见二首",
            "content": "浮云冒山顶，横碧门与直。\r\n所嗟篮舆驶，令我头屡侧。\r\n前瞻亦何有，浮图梯七级。\r\n仿佛记遗基，当年居皖伯。"
        },
        {
            "title": "呈晁舅祖叔蕴",
            "content": "辈行虽如祖，年龄仅可兄。\r\n经过得屡见，文字有同盟。\r\n门户当深责，饥寒厌此生。\r\n良农务穮蔉，初不计秋成。"
        },
        {
            "title": "常山道中二首",
            "content": "晨征阴雾合，晚泊霁光新。\r\n闻鼓初非社，逢耕政及春。\r\n嗟余寄径客，羡尔受廛人。\r\n有债成诗瘦，无钱罢饮醇。"
        },
        {
            "title": "三月初二日雨人以为风止之祥",
            "content": "谶言雨作风当正，得雨喜如遭旱时。\r\n枕藉无嗔杂蓑笠，跧藏不异庇茅茨。\r\n近看杨柳大垂手，远对云山图入眉。\r\n日暮横流难共济，明当安稳遂东之。"
        },
        {
            "title": "寄怀二十首",
            "content": "县官宽灭去年租，癃老扶携听诏书。\r\n和气定能消冷气，未知吞意又何如。"
        },
        {
            "title": "已晴复阴",
            "content": "云去疑收雨，云来复作阴。\r\n已闻崩涧壑，何止暗园林。\r\n蛙鬭怒何事，鸠鸣非好音。\r\n农心殊闵闵，病体更岑岑。"
        },
        {
            "title": "次韵斯远重别六言四首",
            "content": "不惮舆篮百里，要成对榻深论。\r\n论自衷怀易感，况因远别伤魂。"
        },
        {
            "title": "见梁检法书怀八绝句于广文尉曹处次韵",
            "content": "文力纵横昔未窥，每闻二子说襟期。\r\n来朝借得新诗卷，起我閒窗病酒时。"
        },
        {
            "title": "从礼折花携具见过且赋二诗",
            "content": "出门政觉病躯难，已分春风负牡丹。\r\n送花载酒能俱至，愧尔交情殊未阑。"
        },
        {
            "title": "终八月八日发潭州后得绝句四十首",
            "content": "朝未厌哭大滩声，归近何妨细作程。\r\n送尽鹅湖青一带，灵山已复远相迎。"
        },
        {
            "title": "呈潘文叔二首",
            "content": "岳寺分携后，邮亭邂逅时。\r\n鸣鞭萍实驿，分韵木犀诗。\r\n契阔书忘素，飘零鬓益丝。\r\n我归宁偶尔，君至忽于斯。"
        },
        {
            "title": "呈赵常德四首",
            "content": "东南为最贱，旧说湖南北。\r\n及今身见之，价岂不江国。\r\n此行为米来，对此增叹息。\r\n人谓使君贤，宁虑有失职。"
        },
        {
            "title": "雨宿永源寺",
            "content": "六月有此雨，是为丰年徵。\r\n我眠虚堂上，肃肃若有冰。\r\n预愁前溪水，明发度凌兢。"
        },
        {
            "title": "十八日记梦",
            "content": "冥冥落月子规哭，幽人梦成续复续。\r\n茅檐坏砌到何许，酴醾回倒留紫竹。\r\n紫竹新抽雨又滋，泪粉娟娟凝翠玉。\r\n梦中自省非宿游，又意檐村旧林谷。\r\n阿连对床呼得桓，亦说梦作看花行。\r\n看花梦向江南去，江石荦确屐有声。\r\n行逢古屋郁峥嵘，仙家释氏俱莫名。\r\n看花非扬亦非洛，但见满眼灼灼朝霞明。\r\n梦中又意东庄路，普圆寺下芙蓉树。\r\n主人亦道旧相识，乃复不逢户外屦。\r\n嗟我与君无自疑，夜之所梦昼所为。\r\n扁舟若具可径归，知长不必询筮龟。"
        },
        {
            "title": "题归去来图",
            "content": "渊明岂乐居岩薮，逢此百罹聊饮酒。\r\n龚生未免不食亡，孔融竟落奸雄手。\r\n想见龙眠下笔时，伫目精神思尚友。\r\n开图我亦有遗恨，不得执屦从其后。"
        },
        {
            "title": "十一月二十三夜通夕不寐为赋梅诗且怀斯远成",
            "content": "名园多攀折，野树多零落。\r\n零落夫何恨，攀折适为虐。\r\n山居老莓苔。竹径无锁钥。\r\n何当归去来，有弟同斟酌。\r\n\r\n【注释】：【原题】：\r\n十一月二十三夜通夕不寐为赋梅诗且怀斯远成父友弟及五首而晓书呈在伯"
        },
        {
            "title": "呈潘潭州十首",
            "content": "昔者湘西借榻眠，自嗟老眼负青编。\r\n虽然旧识山中趣，绝爱松风泻百泉。"
        },
        {
            "title": "凿磨岭",
            "content": "复岭重冈向背迷，瘦筇深与病夫宜。\r\n早禾未割尤艰食，过午人家犹未炊。"
        },
        {
            "title": "简王元宗",
            "content": "相望两招提，林深路不迷。\r\n微躯敢高卧，借屋且幽栖。\r\n问讯聊题句，经过阻杖藜。\r\n良由日日雨，山径亦成泥。"
        },
        {
            "title": "送赵叔自吏部知福州四首",
            "content": "人从闽中来，尽道闽中乐。\r\n旧谷既年丰，今雨还时若。\r\n公行亦何事，重赴三山约。\r\n我乃愿从之，微官还见缚。"
        },
        {
            "title": "简周允升三首",
            "content": "春来多睡思，茗椀亦时须。\r\n不敢家园乞，芭蕉有剩无。"
        },
        {
            "title": "赠马奉先二首值其已病竟不相识",
            "content": "湘山湘水久经怀，近岁扁舟始一来。\r\n颇见留传诗句写，故胜摸索画图开。\r\n城南虽郁平生志，冀北未空千里才。\r\n壮节曾闻趣除诏，辞官仍乃尚徘徊。"
        },
        {
            "title": "以坡公君如大江日千里我如此水千山底为韵作",
            "content": "楚国千年薮，岷山万里江。\r\n胡为入吟笔，政以落蓬窗。\r\n\r\n【注释】：【原题】：\r\n以坡公君如大江日千里我如此水千山底为韵作小诗十四首重送在伯盖深有感于斯句云"
        },
        {
            "title": "投宿龙溪寺夜行迷道者久之",
            "content": "已辨龙溪宿，宁知鸟路迂。\r\n林光收琐碎，山月失须臾。\r\n见约虽田父，归尤自老夫。\r\n但知寻野寺，不拟问官途。"
        },
        {
            "title": "是日雨阴殊甚咫尺如隔然",
            "content": "青山咫尺不容看，岂是山灵意有难。\r\n定自知侬坐诗瘦，故令空雾作漫漫。"
        },
        {
            "title": "六月一日始热二首",
            "content": "落日看篱脚，晚风占树头。\r\n庭荒虽惹咫，步绕亦频周。\r\n我老自投网，民愚还坐囚。\r\n相哀莫相释，点点更悠悠。"
        },
        {
            "title": "挽李舒州二首",
            "content": "忽报舒州逝，深同海内伤。\r\n平泉无草木，北海漫文章。\r\n要作人琴叹，空怀道路长。\r\n临风为之恸，发色变苍苍。"
        },
        {
            "title": "赠刘子卿时刘将赴官镇江并以道别三首",
            "content": "江驿频临我，林园屡过公。\r\n只言成遂别，何意复来同。\r\n有用期思勉，无诗枉坐穷。\r\n旧闻京口酒，准拟醉孤蓬。"
        },
        {
            "title": "闰月二日雨三日复雨寄斯远三首",
            "content": "大雨固滂霈，小雨更霡霂。\r\n萧然凉已生，隐若雷未伏。\r\n前时历月阴，迩日连朝暴。\r\n早田有愁乾，菜本亦恐缩。\r\n居闲苦无事，忧国愿时熟。\r\n老翠上松篁，余滋到兰菊。"
        },
        {
            "title": "留别成父弟以贫贱亲戚离为韵五首",
            "content": "木落山有骨，水落河有津。\r\n扁舟所常经，大半迹已陈。\r\n身非鸿鹄举，心乃鸥鹭亲。\r\n胜处自属我，尘事勿败人。"
        },
        {
            "title": "题喻氏万卷楼",
            "content": "今人藏书务书多，昔人读书病书少。\r\n藏书不读竟何用，岁老财供蠹鱼齩。\r\n俞君命意何其贤，藏书读书两相兼。\r\n有楼不肯贮风月，名以万卷非徒然。\r\n我今百念空如水，只有耽书心未死。\r\n为君作诗岂无意，一鸱时送从兹始。"
        },
        {
            "title": "书双迳铺",
            "content": "昔者曾看紫柞花，今焉梅谢柳生芽。\r\n无穷甲子随车毂，有限光阴属鬓华。"
        },
        {
            "title": "溧阳道中怀秉文",
            "content": "不见水南梅，春风已四回。\r\n纵传诗满纸，何似酒同杯。\r\n已与修涂背，还寻旧路来。\r\n计期犹促近，到处勿徘徊。"
        },
        {
            "title": "文叔兄以泉州丈之亡自萍乡奔赴归途以书约相",
            "content": "一雪五日阴，冰冻吹不裂。\r\n今晨定何朝，万里来霁色。\r\n我将还山中，已驾还复辍。\r\n故人有书至，会面不可失。\r\n故人江西吏，何为浙东役。\r\n恸哭竹林廻，我实门下客。\r\n去年送朝天，除书报三易。\r\n心知以病辞，岂料成死隔。\r\n东怀丧未赴，西望讣复得。\r\n追惟平生游，语泪相陨杂。\r\n僧房幸小驻，聊以舒郁结。\r\n酒固不成欢，梅开况当说。\r\n\r\n【注释】：【原题】：\r\n文叔兄以泉州丈之亡自萍乡奔赴归途以书约相见会蕃留邑中得以合并时复闻袁州先生之讣哀伤之余诗以叙别"
        },
        {
            "title": "寄韩仲止主簿",
            "content": "病卧凄然寂寞滨，既亲且故几何人。\r\n如君父子风流似，宁复可疏当可亲。"
        },
        {
            "title": "寄文叔且问畏知近讯五首",
            "content": "胸中何止五车书，记诵张巡恐不如。\r\n有意词科不难中，掖垣谏省政须渠。"
        },
        {
            "title": "上巳",
            "content": "朝来一雨快阴晴，东郊百鸟间关鸣。\r\n受风柳条不自惜，蘸水桃花可怜生。\r\n不见山阴兰亭集，况乃长安丽人行。\r\n东西南北俱为客，且送江头返照明。"
        },
        {
            "title": "投王饶州日勤四首",
            "content": "为政悬知如治疾，岂求汤砭一时功。\r\n但今安养无遗策，肤革充盈由本丰。"
        },
        {
            "title": "邂逅徐应卿于都下要之同归不可索诗因作",
            "content": "铅山假尉怀初识，祖印依僧忆屡过。\r\n看镜余今叹斑白，束书君亦尚奔波。\r\n肯因艇子俱归否，扪此空囊奈若何。\r\n好并千岩学诗去，侯门弹铗为悲歌。"
        },
        {
            "title": "寄唐舆决狱辰沅",
            "content": "生平但识古书耽，老至方知世路谙。\r\n君想归途在巴蜀，我行何日返东南。\r\n江湖比苦无书疏，风月今怜阻笑谈。\r\n暇日销忧应有作，簿书仍急亦何堪。"
        },
        {
            "title": "端午三首",
            "content": "谩说投诗赠汨罗，身今且乐奈渠何。\r\n尝闻求福木居士，试向艾人成祝呵。"
        },
        {
            "title": "用韩文公送郑尚书韵寄雷朝宗兼属欧阳全真",
            "content": "莽莽湖中客，悠悠月下杯。\r\n飞腾南海士，断绝尺书开。\r\n三命今为牧，传闻祝以来。\r\n贪泉姑着咏，驿使且催回。\r\n宾客有文士，登临仍古台。\r\n唱酬须写寄，属和恐非才。"
        },
        {
            "title": "奉简在伯四首",
            "content": "渊明种秫有公田，郑老时时得酒钱。\r\n笑我作官浑乏此，自炊斗酒慰馋涎。"
        },
        {
            "title": "游仰山欲游兰若不果怀混融二首",
            "content": "冒雨来看大仰山，不惟泉石意相关。\r\n混融时事谁能说，稍向诗碑见一班。"
        },
        {
            "title": "夜坐读书有感示儿曹",
            "content": "昨夜秋风入短檠，试繙编简似前生。\r\n不求甚解慕名语，足记姓名嗤老兵。\r\n但得作诗穷有味，曷忧从宦久无成。\r\n汝曹未可还翁学，当念无田事笔耕。"
        },
        {
            "title": "题钓雪图",
            "content": "画师端为谁，钓者亦安在。\r\n我不识若人，相望大千内。"
        },
        {
            "title": "晚行",
            "content": "溪上晚来雨，江西东溯船。\r\n波停镜平坠，霞散绮相鲜。\r\n老火滋烦浊，初凉洒静便。\r\n题诗差落耳，把酒又茫然。"
        },
        {
            "title": "呈谢资深县丞源",
            "content": "平生梦寐临川郡，故在溪堂竹友斋。\r\n句法已看行世集，风声犹得起人怀。\r\n有孙住著园依水，薄宦旧来松俨槐。\r\n纵是尘埃政冲突，可无一语道离乖。"
        },
        {
            "title": "挽赵丞相汝愚",
            "content": "吾王不解去三思，石显端能杀望之。\r\n未到浯溪读唐颂，已留冲岳伴相累。\r\n生前免见焚书祸，死后重刊党籍碑。\r\n满地蒺藜谁敢哭，漫留楚些作哀辞。"
        },
        {
            "title": "呈潘文叔二首",
            "content": "寓舍莓苔合，春郊花草香。\r\n忽逢宁比料，欲语未能长。\r\n大阮为勿药，阿连欣对床。\r\n嗟予重多感，有弟各殊方。"
        },
        {
            "title": "九月晦日",
            "content": "经旬不饮仍废诗，不唯多故病使之。\r\n黄花潦倒乌桕赤，穷边物色分付谁。\r\n空庭索索枯叶吹，气象如我{芥刂换恭下}且羸。\r\n强思把笔与摹写，安得豪壮生毛锥。\r\n秋冬之间获稻时，日脚苦翳雨脚垂。\r\n鸠鸣远树蛙吠坎，宜我病骨病支持。"
        },
        {
            "title": "是日招明叔饮明叔有诗次韵",
            "content": "客罢萧然欲闭关，竹阴梅影两烂斑。\r\n温风不捄诗寒相，老色聊须酒借颜。\r\n此味何妨君与共，流年莫待水西还。\r\n破春行乐胡为始，快阁之余有观山。"
        },
        {
            "title": "张伯永折梅走笔谢之",
            "content": "岁晚梅花未经眼，自嗟枉作近南官。\r\n忽来数朵惊初识，已是先生觅句残。"
        },
        {
            "title": "病中即事十五首",
            "content": "雨湿云衣敛，风沉月镜昏。\r\n谁家宵急杵，何处苦啼猿。\r\n睡思浑无思，吟魂欲断魂。\r\n钟声才近寺，鸡叫已遥村。"
        },
        {
            "title": "题曾幼度诗集后二首",
            "content": "客路东西曾数州，诗成宁免暗中投。\r\n我今办取逢人说，倾盖悬知胜白头。"
        },
        {
            "title": "秋声",
            "content": "何处忽秋声，千崖万壑并。\r\n不知繇雨故，直觉太清生。\r\n絺綌且重著，褐裘须渐营。\r\n晚禾资秀实，尚有暖而晴。"
        },
        {
            "title": "六月十五日时闵雨甚矣三乎",
            "content": "一雨向何落，众蝉空此鸣。\r\n乍欣凉吹入，已复断霞横。\r\n尚拟通宵听，何妨碍月明。\r\n丰凶终有数，忧苦自相并。"
        },
        {
            "title": "同子肃过玉汝饮题玉汝壁二首",
            "content": "晚日虽云短，故情能尔长。\r\n杯行要陶写，赋就复凄凉。\r\n此别会不免，有怀宁遽忘。\r\n明当视清镜，应已变苍苍。"
        },
        {
            "title": "复次韵呈沅陵诸丈并怀在伯二首",
            "content": "逸兴犹鸥白，残驱异犊黄。\r\n青衫漫蛮府，黄帽合鲈乡。\r\n既自老将至，何由心甚长。\r\n倘能藏斗酒，未暇博西凉。"
        },
        {
            "title": "过商叟林居蒙示半村诗集及曾吉父宏父王元法",
            "content": "结交早日类知名，岂但当年王与曾。\r\n野鹜家鸡随所嗜，玉环飞燕讵宜憎。\r\n筌蹄久矣成深悟，驽马犹当勉未能。\r\n好取他山细摹刻，客来传写怕相仍。\r\n\r\n【注释】：【原题】：\r\n过商叟林居蒙示半村诗集及曾吉父宏父王元法院诗卷因用前者奉简之韵作二诗上呈商叟许抄半村诗集见遗故及之"
        },
        {
            "title": "旅中杂兴五首",
            "content": "少慕隐逸人，开口谈四皓。\r\n及今闻其风，尚愧刘德老。\r\n诏恩虽与官，辞避犹却扫。\r\n不应吏部门，皇皇踏泥潦。"
        },
        {
            "title": "赠云卿",
            "content": "乃翁里居时，曾上庐山牍。\r\n怀贤访其孤，今值词人牧。\r\n我尝爱临川，韩草刊于陆。\r\n尔侯古雅趣，与陆堪并躅。\r\n而翁词翰佳，世亦思在目。\r\n尔其持此诗，勿惮拜仆仆。\r\n侯宁谓我易，未遂嗔尔渎。\r\n峨峨兮西山，光焰那久估。"
        },
        {
            "title": "代书寄吴仲权",
            "content": "长沙失会面，龙阳将叩门。\r\n君行黄鹤楼，我乃桃花源。\r\n裴回遂两月，问讯非一言。\r\n时时得新作，日日思高轩。\r\n宁知竟相失，有抱阙细论。\r\n闻君方被荐，清庙陈玙璠。\r\n而我政落南，空江撷兰荪。\r\n虽云出处异，得以书疏存。\r\n言之有不尽，笔兮还载援。\r\n惟当道情愫，故尔略寒暄。"
        },
        {
            "title": "以坡公君如大江日千里我如此水千山底为韵作",
            "content": "楩机动霜雪，用之可以大。\r\n蓬蒿束缚之，世亦安取代。\r\n\r\n【注释】：【原题】：\r\n以坡公君如大江日千里我如此水千山底为韵作小诗十四首重送在伯盖深有感于斯句云"
        },
        {
            "title": "见月有怀",
            "content": "中秋不数日，明月未频看。\r\n向晚去无滓，初宵露未团。\r\n幽幽但庭内，渺渺属河干。\r\n地迥空无蔽，滩长静不湍。\r\n巴童拿小艇，渔父举长竿。\r\n墨本句中画，诗工珠在盘。\r\n莫亲谈矻矻，空复夜漫漫。\r\n客枕成疲卧，书窗记读残。"
        },
        {
            "title": "遣兴二首",
            "content": "西风何从来，惊我庭下绿。\r\n竹君了不知，俨立若带束。\r\n山居陋无友，吊影唯吾仆。\r\n得此助婆娑，宁能叹幽独。"
        },
        {
            "title": "杨谨仲和顷者三诗见贻复次韵六首",
            "content": "去年才一识，何意复兹行。\r\n隐墅全依郭，幽居亦占名。\r\n万金真国士，十室漫乡评。\r\n汉制谁绵蕝，且徵齐鲁生。"
        },
        {
            "title": "寄内及儿女二首",
            "content": "幼子未识面，吾儿无用英。\r\n家难以儒奋，身欲笔农耕。\r\n水竹为居处，布荆令女行。\r\n超然老夫妇，脱粟配藜羹。"
        },
        {
            "title": "正月十六日雪",
            "content": "竹屋偏宜雪，江亭更受风。\r\n一杯时自酌，五字不须工。\r\n柳色全然未，梅花半堕空。\r\n东江虽可住，吾志在江东。"
        },
        {
            "title": "常州先生以太守入对五首",
            "content": "皇皇几甸符，郁郁容台礼。\r\n固殊彼奏召，有待今沃启。\r\n上能格君心，次可禆国体。\r\n俗吏急簿书，细各纷盐米。"
        },
        {
            "title": "过吴江访尉曹李仲纯不值简寄之",
            "content": "晓寻仙尉向吴江，闻道乘舟警吠厖。\r\n渔具画图赊面觌，松陵酬倡阻心降。\r\n因人尚拟它时寄，共看无因绝境双。\r\n二季一翁新作别，望君须遣候船窗。"
        },
        {
            "title": "寄周愚卿兄弟",
            "content": "渚花飘锦已残春，几对江山思故人。\r\n邂逅欲书书不得，醒狂于此见天真。"
        },
        {
            "title": "寓舍书怀",
            "content": "还乡一过年，借屋两成迁。\r\n旧阁爱晚碧，今居因地偏。\r\n居然阙生理，复尔办行缠。\r\n四十今如此，修名后若传。"
        },
        {
            "title": "寄简欧阳伯威刘伯山",
            "content": "问讯穷冈病主人，若为买得竹溪邻。\r\n是中剩有堪诗处，恨不与之相主宾。"
        },
        {
            "title": "送邢大声宏音二首",
            "content": "客里送行人，情钟况所亲。\r\n絮飘吟帽雪，花杂马蹄尘。\r\n何处为寒食，还家尚及春。\r\n园林检校事，欠酒著诗陈。"
        },
        {
            "title": "药圃旧无竹仆为作诗从闲止乞栽",
            "content": "如闻旧隐竹多有，想见频年筍更添。\r\n一日借居无不可，数竿分我未伤廉。\r\n悬知影可连书屋，便恐山无到野檐。\r\n如许作谋还自笑，未应于此是真潜。"
        },
        {
            "title": "顷在杭叔骥以离湖日见怀诗相遗舟中无事取而",
            "content": "江南千万山，何许为吾栖。\r\n深林与丰草，本自麋鹿宜。\r\n长安冠盖场，谁识杜拾遗。\r\n日赴郑老饭，未救方朔饥。\r\n如我何如人，飘然亦天涯。\r\n买舟今日归，已恨作计迟。\r\n山川旧曾经，所至皆依依。\r\n共载得王蔡，何乐其如之。\r\n但恨诗豪人，先我浮春溪。\r\n眼中清绝处，收拾随以西。\r\n遂令我笔端，失去温润姿。\r\n衢州法曹君，句成亦多奇。\r\n会当一快读，遣此别后思。\r\n人生离合间，可喜更可悲。\r\n但泛石室酒，万事端能齐。\r\n\r\n【注释】：【原题】：\r\n顷在杭叔骥以离湖日见怀诗相遗舟中无事取而次韵兼呈同舟到衢当示叔骥及其兄法曹"
        },
        {
            "title": "刘伯山书来云有施主为造一亭刘子澄名曰竹溪",
            "content": "今人那有郗嘉宾，为子经营茅栋新。\r\n可待弦歌资乃具，讵须出郭始离尘。\r\n旧诗颇愿穷冈割，后约要容王翰邻。\r\n更唤能诗子欧子，不因对月自三人。\r\n\r\n【注释】：【原题】：\r\n刘伯山书来云有施主为造一亭刘子澄名曰竹溪索诗为赋二首"
        },
        {
            "title": "戏作梅花六言未就而得兰一盆并颂之三首",
            "content": "梅句商量未隐，兰诗拥并人来。\r\n试问关山细雨，何如茅屋苍苔。"
        },
        {
            "title": "以坡公君如大江日千里我如此水千山底为韵作",
            "content": "频登采芹亭，所乐非山水。\r\n君今去我东，愁绝重来倚。\r\n\r\n【注释】：【原题】：\r\n以坡公君如大江日千里我如此水千山底为韵作小诗十四首重送在伯盖深有感于斯句云"
        },
        {
            "title": "次韵何叔信",
            "content": "苔藓斑斑过雨廊，菱荷猎猎晚秋乡。\r\n庐山大似要元亮，江夏安能隐戴良。\r\n酒遇诸豪君可敌，诗逢二妙我无长。\r\n昔何勇锐今何怯，畅叙深孤咏与觞。"
        },
        {
            "title": "蕃有诗谢萧伯和见访伯和和之节推丈见而同作",
            "content": "忽闻独奏凤将雏，三叹遗音特未芜。\r\n禁里端宜奉朝事，幕中那得尚平趋。\r\n临流置酒高人意，叩户求诗俗士无。\r\n迨此何妨屡还往，可人况不费招呼。\r\n\r\n【注释】：【原题】：\r\n蕃有诗谢萧伯和见访伯和和之节推丈见而同作谨用韵并呈教授丈宋衡兄"
        },
        {
            "title": "晓浴昭真观逢方元直诵仆旧诗",
            "content": "泉落千岩雨，松鸣万壑风。\r\n徘徊岂人世，清绝况秋中。\r\n就浴能除垢，催行觉未穷。\r\n逢人举旧句，已似宿生同"
        },
        {
            "title": "题新竹示韦德卿",
            "content": "戢戢初成茁，駸駸渐可竿。\r\n朝幽粉泪渍，午静箨声乾。\r\n枝且胜栖羽，阴仍合翠寒。\r\n书斋有余暇，可以过予看。"
        },
        {
            "title": "从郑秀才觅菊二首",
            "content": "好整风流有郑庄，买园栽菊待重阳。\r\n傥能怜我耽佳句，为遣秋根到草堂。"
        },
        {
            "title": "舟中晚作二绝",
            "content": "严婺江山天下奇，经行凡作几篇诗。\r\n何当便毕尚平趣，占断清波垂钓丝。"
        },
        {
            "title": "晚行田间书事三首",
            "content": "青裙汲水过前溪，白发譍门儿戏啼。\r\n试问主人何所在，为言南亩下扶犁。"
        },
        {
            "title": "寄题分宜簿舍怀古阁为刘公度赋",
            "content": "虽云闲主簿，曷日顾能闲。\r\n因榜白云句，遂追千古还。\r\n功名常慕蔺，事业亦希颜。\r\n易地能同道，高山俯仰间。"
        },
        {
            "title": "用老谢丈立春韵赠周文显蕃与文显以癸巳岁是",
            "content": "时序飞腾不贷人，相从还此赋迎春。\r\n只言世态有凉燠，须信吾曹无故新。\r\n长句能同李白好，为儒未许贾山醇。\r\n两郎玉立仍难弟，谁道先生解久贫。\r\n\r\n【注释】：【原题】：\r\n用老谢丈立春韵赠周文显蕃与文显以癸巳岁是日相识始有倡酬故及之"
        },
        {
            "title": "子进昆仲俱和寄怀三诗复次韵",
            "content": "有竹相娱道岂孤，信知造物未遗予。\r\n交游更许得奇士，保社却嗟无定居。\r\n怀玉近传酬倡集，荆溪与说往还书。\r\n世人徇利轻翻覆，我辈百年端一如。"
        },
        {
            "title": "秋日独饮二首",
            "content": "素怀乐清旷，长言待秋风。\r\n及兹摇落初，感叹如有攻。\r\n长卿既倦游，嗣宗复途穷。\r\n苟无杯中物，何以娱我躬。"
        },
        {
            "title": "次韵吴仲权镒见简",
            "content": "今代风骚将，先生合冠军。\r\n几年求识面，数刻遂离群。\r\n江急舟难驻，风回橹细闻。\r\n还家经醉卧，斜日对炉熏。"
        },
        {
            "title": "伯玉夜过因谈西湖石筍峰旧游用初三日韵",
            "content": "相识欣佳士，常谈厌老生。\r\n湖山游息处，风月笑言情。\r\n岂但沈疴愈，能令老眼明。\r\n无嫌数呼唤，政尔一殷兄。"
        },
        {
            "title": "十月八日闻鸡鸣即起案上偶有陶集繙阅数诗有",
            "content": "寒缸烛余膏，破炉明宿火。\r\n懒复布衾眠，遂作藜床坐。\r\n默坐亦何为，姑取陶诗课。\r\n我友安在哉，良思与之和。\r\n\r\n【注释】：【原题】：\r\n十月八日闻鸡鸣即起案上偶有陶集繙阅数诗有怀斯远三首"
        },
        {
            "title": "见梁检法书怀八绝句于广文尉曹处次韵",
            "content": "中圣流风久未寒，渺然何但酒肠宽。\r\n渠诗下笔如山峡，我思攀危上七盘。"
        },
        {
            "title": "自作",
            "content": "素仰儒先德，兼闻内助人。\r\n齐家真有道，相敬俨如宾。\r\n女已节义著，儿仍经行醇。\r\n他年书附传，落落众星陈。"
        },
        {
            "title": "舟中病思三首",
            "content": "桑叶绿已病，枫林黄亦危。\r\n行舟得秋日，满路入新诗。\r\n照水惊非昔，临风病不支。\r\n乾坤一惠施，吾事独多奇。"
        },
        {
            "title": "闻刘彦说率友生过别业以诗寄之与彦说之约者",
            "content": "柿栗当收获稻终，驾言野适兴何穷。\r\n门生二子归来昼，张丈殷兄邻舍翁。\r\n豆饭芋魁吾岂乏，鸡豚社酒岁仍丰。\r\n家山日日长牵念，何况传闻襆被同。\r\n\r\n【注释】：【原题】：\r\n闻刘彦说率友生过别业以诗寄之与彦说之约者皆当和此诗也"
        },
        {
            "title": "送何叔信三首",
            "content": "情均骨肉谓尧民，我辈相仍敢不敦。\r\n越人可笑盟车笠，四海要知皆弟昆。"
        },
        {
            "title": "木犀四首",
            "content": "细看秋露黄金蕊，不减春风白玉枝。\r\n人道江南富山水，江南山水富于斯。"
        },
        {
            "title": "留别陈明叔兼属胡仲威五首",
            "content": "我去孰君友，君留谁我游。\r\n定应缘宿契，不待分今投。\r\n年事鬓俱白，时名诗独优。\r\n未知兹日别，重见又何由。"
        },
        {
            "title": "检校竹隐竹数三首",
            "content": "钱多论以屋，畜多论以谷。\r\n我独何为者，个个数修竹。\r\n竹个虽不多，是亦我所欲。\r\n于以盗之防，盗防宁此足。"
        },
        {
            "title": "东坡在惠州窘于衣食以重九近有樽俎萧然之叹",
            "content": "去年迫重九，倦游正长干。\r\n税驾僧屋古，无从借船官。\r\n今年山中居，朝暮无续餐。\r\n朔身谩九尺，何时辞馁寒。\r\n货殖赐何有，箪瓢未臞颜。\r\n因知昔人意，道胜贫非关。\r\n\r\n【注释】：【原题】：\r\n东坡在惠州窘于衣食以重九近有樽俎萧然之叹和渊明贫士七诗今去重九三日尔仆以新谷未升方绝粮是忧至于樽俎又未暇计也因诵靖节贫士诗及坡翁所和者辄复用韵"
        },
        {
            "title": "暑甚有怀山居",
            "content": "风不能清友病人，睡常忘起更疲神。\r\n世间自有宽凉处，胸次休怀逼仄嗔。\r\n腕倦不胜持羽扇，头童端欲垫纶巾。\r\n归欤旧隐连修竹，幽鸟窥檐席有尘。"
        },
        {
            "title": "句",
            "content": "青云道远龙媒老，白雪词高鬼胆寒。"
        },
        {
            "title": "别齐之",
            "content": "新月净林木，微风动菰蒲。\r\n客子不能寐，拊身念艰虞。\r\n忽思骑鲸翁，已去不可呼。\r\n乐哉今夕境，忍令堕空虚。\r\n南都李文学，豪气老不除。\r\n将为章江行，值我彭蠡湖。\r\n一见如平生，健论真起予。\r\n座间诵新作，峥嵘突黄初。\r\n携酒夜过我，烹鸡仍脍鱼。\r\n快饮不记琖，耳热歌乌乌。\r\n乘坠俱大谬，醉倒不用扶。\r\n几梦即了我，此身无复余。\r\n胜践无古今，人事自作疎。\r\n东西南北人，何必怀此都。\r\n明朝两茫茫，危途各崎岖。\r\n语离有遗恨，更起捋君须。"
        },
        {
            "title": "早题",
            "content": "夜雨晓犹湿，晓天晴未分。\r\n澄波静如练，秀野绿于云。\r\n禽语无殊听，乡音有异闻。\r\n要知皆可隐，鸟兽讵同群。"
        },
        {
            "title": "挽曾达臣二首",
            "content": "邱壑岂遗物，市朝宁污尘。\r\n士当明大节，天下弃斯民。\r\n玉笥游仙梦，浮云阅世身。\r\n襄阳独耆旧，他国顾无人。"
        },
        {
            "title": "晚书二首",
            "content": "抱道等金玉，乃不知自珍。\r\n终朝噂{左口右沓}间，叩门复随尘。\r\n那知江湖叟，生计竿与纶。\r\n逢人问售否，或至生怒嗔。\r\n此理何谓然，即我我即人。"
        },
        {
            "title": "送刘公求还庐陵兼属张元亨五首",
            "content": "世有封胡羯末，非无触目琳琅。\r\n何似君家兄弟，睟然面背难藏。"
        },
        {
            "title": "智门寺后梅开丛竹间斯远举坡公春来幽谷之句",
            "content": "朋游落寞每形悲，喜甚归来慰所思。\r\n况在水滨山崦里，两筇相对索梅诗。\r\n\r\n【注释】：【原题】：\r\n智门寺后梅开丛竹间斯远举坡公春来幽谷之句因成二绝"
        },
        {
            "title": "对月",
            "content": "风清胜夏暑，月薄借秋光。\r\n坐觉还神观，心期隔帝乡。\r\n满阶蛩送感，何许笛飞凉。\r\n盘礴俄成久，轩然睡倚墙。"
        },
        {
            "title": "闺怨四首",
            "content": "辞少不尽意，辞多还尽纸。\r\n纸尽意无穷，相思似流水。"
        },
        {
            "title": "贺向伯元通判休致",
            "content": "芗林再世企疏堂，不但私荣国有光。\r\n毕娶了知家法在，耐官爰自祖风长。\r\n眼明图史犹年少，手种桧松今老苍。\r\n父客同时亦同盛，成都卜宅匪它杨。"
        },
        {
            "title": "呈慧力然老",
            "content": "慧力知名寺，混融开士英。\r\n宗乘真继祖，翰墨亦兼名。\r\n更用终何得，悠然听此生。\r\n怀哉躬井碓，永绝世尘撄。"
        },
        {
            "title": "岭路恶甚问章圣寺盖欲投宿也书寄周袁州",
            "content": "举头易见天边日，属目难逢山下村。\r\n行尽土粗仍石恶，望穷雨黑与云昏。\r\n此身何可数兹役，薄宦有谁能见存。\r\n章圣明朝还曲睹，信知缘契在空门。"
        },
        {
            "title": "以蜡梅分供堂头希卢首座冲南首座惠绝句次韵",
            "content": "才尽年来怕及春，上人那说是诗人。\r\n拨残芋火宁余事，故欲撩公懒是真。\r\n\r\n【注释】：【原题】：\r\n以蜡梅分供堂头希卢首座冲南首座惠绝句次韵并简堂头二首"
        },
        {
            "title": "呈折子明丈十首",
            "content": "旧有园林新近开，凿池培址遂成台。\r\n台颠纵有蒙笼处，不碍遥山次第来。"
        },
        {
            "title": "又次韵宋茂叔送行五绝兼谢修叔",
            "content": "平日长嗟取友难，年来颇得见班班。\r\n顾怜蹇卡终无及，天马逍遥十二闲。"
        },
        {
            "title": "投宿清福寺",
            "content": "落日迷墟落，林霏隔树林。\r\n入门疑寺近，出谷听钟深。\r\n墐户觅安寝，隔篱谋浊斟。\r\n不眠还耿耿，百眠搅予心。"
        },
        {
            "title": "王兆明惠梅花诗二十首口占谢之",
            "content": "腊前再雪已相侵，年后更连人日阴。\r\n欲问梅花苦无地，把君诗卷得参寻。"
        },
        {
            "title": "简陈择之索诗",
            "content": "游山闻说多诗句，久已传抄听小胥。\r\n屡戒譍门老马走，门前驿弟不为疏。"
        },
        {
            "title": "简徐季益",
            "content": "故人索我近题诗，何处如今更有之。\r\n十载未论前日梦，一枝还动昔人思。"
        },
        {
            "title": "成父自太和来相看复回既别有作寄之",
            "content": "一马能来破远愁，送归还是上扁舟。\r\n鴒原眷眷急难义，菟裘切切将老求。\r\n吾儿可使齐书帙，汝归仍堪为酒谋。\r\n把玩余龄无几许，可如罝兔愧江鸥。"
        },
        {
            "title": "与李潭州椿寿翁五首",
            "content": "万进沅湘路，千年贾屈文。\r\n迹同探禹穴，心每望尧云。\r\n未说渺茫隐，长思矍铄勋。\r\n不应迷出处，四十畏无闻。"
        },
        {
            "title": "晚立有作",
            "content": "朝晖熏我肌，不饮类酣适。\r\n夕阴惨我颜，所抱非隐戚。\r\n昼夜无集机，日月布常职。\r\n浮生任变灭，二者互出没。\r\n汝忧何从生，汝喜何自得。\r\n阴晴况莫料，暄暖难屡必。\r\n顾虽甚蒙昧，讵敢规造物。\r\n衾裯欠宵具，薪炭乏预积。\r\n未免形语言，宁知见颜色。"
        },
        {
            "title": "寄答曾无己见贻诗卷",
            "content": "吾舅风流名海内，霜清月淡有梅诗。\r\n君曾一向蒸湘识，句里悬应摸索知。\r\n邂逅已能成屡见，殷勤还辱问归期。\r\n谈间并为诸兄谢，从此论交更不疑。"
        },
        {
            "title": "寄秋怀",
            "content": "我不识裘父，闻之空有年。\r\n曾题五字寄，仅以尺书旋。\r\n诸才没已久，故家谁复贤。\r\n犹欣得吾子，句法早亲传。"
        },
        {
            "title": "寄林运使三首",
            "content": "番愚城下牂牁水，亦复分流过此州。\r\n使节长瞻万里外，尺书忽到五溪头。\r\n酸寒应念卑堪说，奇胜聊云旧所游。\r\n岭海滞公犹未召，蛮荒著我更何尤。"
        },
        {
            "title": "次王照邻韵二首",
            "content": "虚憍徒恃井陉归，空壁争趋汉鼓旗。\r\n少不如人当自笑，况于心在力疲时。"
        },
        {
            "title": "八月八日发潭州后得绝句四十首",
            "content": "露冷初疑是晓霜，风高已觉爱朝阳。\r\n莫云节变能如此，直念吾衰不复强。"
        },
        {
            "title": "周袁州惠建茶黑笃耨以四十字谢之",
            "content": "书斋怜寂寞，书札慰荒凉。\r\n劝把春风椀，仍薰知见香。\r\n未忧欺短褐，宁虑厄枯肠。\r\n尘思如能雪，诗情或可昌。"
        },
        {
            "title": "五月十有八夜与审知同宿塔山次审知韵",
            "content": "初期半山来，已止辄复上。\r\n山游更同君，兼取鱼熊掌。\r\n向来观极南，屡作此山想。\r\n那知有今日，谈笑得纵赏。\r\n谢公彼何人，诗声擅霄壤。\r\n得非山川行，于以助其长。\r\n逐人易浮沈，与物多俯仰。\r\n政当恨未立，安曰悟已往。\r\n萧萧烟云变，浩浩风雨响。\r\n世岂乏此观，身由居苍莽。"
        },
        {
            "title": "祝君适中所所居南山岩花二种日玉梅日含笑者",
            "content": "含笑初无巧笑容，未知名字复谁从。\r\n尔今顾有嫣然状，不笑春风却笑冬。\r\n\r\n【注释】：【原题】：\r\n祝君适中所所居南山岩花二种日玉梅日含笑者为况名乃适中自制人鲜知之题五绝以广焉"
        },
        {
            "title": "用韵呈明叔",
            "content": "白鸥自倚占深湾，亦有幽人此照颜。\r\n岂但襟斯非世俗，要知吟啸夺天悭。\r\n江天见处从教阔，松竹栽成不要删。\r\n我若赋诗君为写，绝人翰墨高闲。"
        },
        {
            "title": "次韵和答斯远入城见迎诗",
            "content": "四海岂不广，一身何所归。\r\n倦游成白首，知已固黄扉。\r\n愧我尚斗食，如君犹褐衣。\r\n长年恨相远，晚岁得相依。"
        },
        {
            "title": "雨过寿冈先生",
            "content": "烦浊不能胜，自知为雨候。\r\n俄然落疏疏，颇恨殊不骤。\r\n款门执戟家，竹树密以覆。\r\n书帏与书帙，晚静乃移昼。\r\n人高固莫企，境净不受垢。\r\n飘零岁时隔，邂逅顷刻叩。\r\n明当复告别，使我心如疚。\r\n何以寿先生，岁晚松柏茂。"
        },
        {
            "title": "观徐复州家书画七首",
            "content": "误笔犹能作牸牛，信知书画本同流。\r\n不惟下笔苏仙似，更似斯人不可求。"
        },
        {
            "title": "近乏笔托二张求之于市殊不堪也作长句以资一",
            "content": "诗老作诗穷欲死，序诗乃得欧阳氏。\r\n序言人穷诗乃工，此语不疑如信史。\r\n少陵流落白也窜，郊岛摧埋终不起。\r\n是知造物恶镌鑱，故遣饥寒被其体。\r\n嗟我少小不解事，失身偶落翰墨里。\r\n年来百念已灰灭，只有宿心犹在此。\r\n后来不作诸老亡，冥行恐堕涧谷底。\r\n虽云黄卷可尚友，糟粕讵能臻妙理。\r\n率然有作每自厌，一纸真成再三毁。\r\n庶机穮蔉望丰年，亦学乘流到涯涘。\r\n那知事乃有大缪，艺未及成穷已至。\r\n皆言诗工固可俟，穷为先兆自应尔。\r\n坐兹不复置追梅，志在温饱诚足鄙。\r\n玄泓管楮日相从，固异人小甘若醴。\r\n朅来中书忽告老，一朝左右手俱废。\r\n嘲风咏月不耐閒，按图姑听求诸市。\r\n我诗纵不称犀象，苇管鸡毛那惯使。\r\n纷纷著墨与水浮，势如丝乱安得治。\r\n戏题满几辄大笑，翻忆儿诗污窗纸。\r\n操舟无长病河纡，我诗固说当罪己。\r\n又闻工欲善乃事，未有不先资利器。\r\n作笺搜乞累朋友，往往犹吾叹崔子。\r\n锦囊藤箧世不乏，鼠齧虫攻谁料理。\r\n那知我辈有百艰，此事且然他可比。\r\n\r\n【注释】：【原题】：\r\n近乏笔托二张求之于市殊不堪也作长句以资一笑"
        },
        {
            "title": "初到舒州",
            "content": "承平非不久，淮地只凋疎。\r\n负贩资安郡，蒿莱塞旧闾。\r\n近江犹若此，穷徼复何如。\r\n可议轻征战，仍闻急转输。"
        },
        {
            "title": "和折子明丈闲居杂兴十首",
            "content": "江清山照影，山净水为容。\r\n纵复俯仍仰，难分边与中。\r\n云兴绘后素，雨合听思聪。\r\n安得渔舟去，于斯作钓翁。"
        },
        {
            "title": "逸再为婺女之行既别出郭矣夜不能寐成六绝句",
            "content": "兹行为谢时衡岳，并与传声吕法曹。\r\n汝解事贤其自勉，我因求友不妨高。\r\n\r\n【注释】：【原题】：\r\n逸再为婺女之行既别出郭矣夜不能寐成六绝句追送"
        },
        {
            "title": "书案上三种梅三首",
            "content": "翠袖佳人倚竹诗，昔人比兴乃陈辞。\r\n我今顾欲求真相，绿萼梅花并竹枝。"
        },
        {
            "title": "冲谷过予晏斋",
            "content": "梦里春归去，榴花晚欲然。\r\n窗晴书味熟，竹密鸟声圆。\r\n多病妨搜句，逢人懒问禅。\r\n澹然无可语，危坐了炉烟。"
        },
        {
            "title": "十八日分谒升德庙过江作",
            "content": "命有丛祠事，晨兴敢惮勤。\r\n渚沙微隐艇，山林总藏云。\r\n雨势纷未已，诗材怳见分。\r\n中流更回首，片片愧鸥群。"
        },
        {
            "title": "将谒延庐州行至板桥忽病而止复还建康以五诗",
            "content": "甑倒悬知解死饥，故殊道路永为嗤。\r\n我今恃有彭州牧，二柄宁当复误疑。\r\n\r\n【注释】：【原题】：\r\n将谒延庐州行至板桥忽病而止复还建康以五诗寄之"
        },
        {
            "title": "次韵成父二首",
            "content": "苦爱香醪似蜜甜，旧如杜老意拳拳。\r\n而今已作渊明止，别意欲醺醒重怜。"
        },
        {
            "title": "曲江道中二首",
            "content": "晓甑初炊早稻鲜，传呼与觅卖鱼船。\r\n可怜弹铗竟成恨，空对筠篮翠柳穿。"
        },
        {
            "title": "雪后三首",
            "content": "一雪岂戏我，顿晴还起予。\r\n寺逢东野古，梅误北枝疏。\r\n发兴清无极，深行画不如。\r\n冰泥渐融释，却恐污衣裾。"
        },
        {
            "title": "悠然亭",
            "content": "亭能招南山，径亦栽黄菊。\r\n我乃愿师陶，过公期托宿。"
        },
        {
            "title": "从王彦博觅洞庭柑三首",
            "content": "逾淮为枳信堪奴，珍植何分楚与吴。\r\n不但居家有遗帖，酿成赋辱长公苏。"
        },
        {
            "title": "雨中四首",
            "content": "积此檐间雨，骤兹山下谿。\r\n真成乱昏昼，何止碍轮蹄。\r\n云变看苍狗，泥深听竹鸡。\r\n不能同愦愦，政尔合栖栖。"
        },
        {
            "title": "次韵斯远别后见寄六言四首",
            "content": "避暑真成畏病，逢秋便觉生愁。\r\n回首南山幽处，有怀数子同游。"
        },
        {
            "title": "题邢园壁",
            "content": "池草似争长，木阴如合围。\r\n不惟催我去，政欲饯春归。"
        },
        {
            "title": "喜雨投詹信州口号六首",
            "content": "久晴政为收蚕麦，好雨从今及稻禾。\r\n试向诸生选何武，要歌乐职颂中和。"
        },
        {
            "title": "留别徐季纯",
            "content": "隐墅夙未到，扁舟空屡经。\r\n滩长石璧寺，洲绕縠波亭。\r\n厚禄头空白，新知眼倍青。\r\n虽云遽离阔，也足慰飘零。"
        },
        {
            "title": "题堂前梅花",
            "content": "废宅委尘埃，梅花亦自开。\r\n九泉无起日，双鬓有新摧。\r\n索莫生何理，飘零句易哀。\r\n若为归去晚，茅屋老苍苔。"
        },
        {
            "title": "晨起",
            "content": "布衾失余温，纸窗启微明。\r\n霜粲万瓦白，江可一苇横。\r\n故园菊应荒，郢岸梅且荣。\r\n客游胡滞留，岁事行峥嵘。"
        },
        {
            "title": "从礼载酒要余及明叔游合普六首",
            "content": "尘埃老矣未收身，每对山林强自亲。\r\n诗纵满囊惭李贺，笔虽成冢愧藏真。"
        },
        {
            "title": "三月六日",
            "content": "怪底朝来暖欲昏，故应晚雨剧翻盆。\r\n空斋寂寞催成睡，风为卷书还闭门。"
        },
        {
            "title": "重送处州斯远三首",
            "content": "文字投盟不计官，古人能尔在今难。\r\n使君于此自为德，我辈因留后代看。"
        },
        {
            "title": "次王照邻韵二首",
            "content": "长年未省厌长病，一暑方憎又一春。\r\n把卷颇思亲玉雪，出门无好坏苦埃尘。"
        },
        {
            "title": "张伯永简来云雪欲作而酒适熟尉又过之要余同",
            "content": "久旱疑为瘴，晚风生许寒。\r\n梅花逾孤厉，人意绝荒残。\r\n漉酒能呼我，知公故解欢。\r\n平明如雪满，快阁上危栏。\r\n\r\n【注释】：【原题】：\r\n张伯永简来云雪欲作而酒适熟尉又过之要余同集"
        },
        {
            "title": "张伯永和诗以仆送筍减于常年复用韵以调一笑",
            "content": "八珍既饱思持云，借问何如一脔尝。\r\n筍例减常犹费说，可堪余事极更张。"
        },
        {
            "title": "书紫微集后",
            "content": "诗家初祖杜少陵，涪翁再续江西灯。\r\n陈潘徐洪不可作，阃奥晚许东莱登。\r\n遗书散落亦已久，是编颇得十作九。\r\n景公千驷何足云，伯夷垂名端不朽。"
        },
        {
            "title": "送五子尊赴衡阳丞",
            "content": "王郎妙人物，独步向江东。\r\n昔尉既不醉，今丞宁肯聋。\r\n相依唇齿国，忽去马牛风。\r\n清绝官曹外，何年著我同。"
        },
        {
            "title": "招审知步月",
            "content": "三年不对溪南月，况用哦诗向君说。\r\n前山落雨此地雷，我自生凉人厌热。\r\n林梢虽复乱蝉鸣，岂不大胜苍蝇声。\r\n市声收尽浮桥寂，要子同来作细行。"
        },
        {
            "title": "谒孺子祠后由南昌还舣舟之地",
            "content": "南昌假传欲上书，孺子乃复辞聘车。\r\n东都已颠不可救，莽篡未露犹枝梧。\r\n福为市卒终潜吴，稚乃悬榻太守居。\r\n吁哉迹异心不殊，出处语默如是天。"
        },
        {
            "title": "舟中晚作二绝",
            "content": "天如悭此好江山，故遣风帆送我还。\r\n日暮白鸥犹未宿，冲烟时复度前湾。"
        },
        {
            "title": "宿应庵次季承韵",
            "content": "只思借榻寻僧屋，不悟山行亦已深。\r\n异日重来应记路，断塍穷处转松林。"
        },
        {
            "title": "觅应氏庵",
            "content": "只知嫌湫隘，何意落崎岖。\r\n问路因居者，褰裳愧仆夫。\r\n恸曾怜阮籍，泣岂效杨朱。\r\n不费幽寻胜，宁思捷径趋。"
        },
        {
            "title": "独坐晚题",
            "content": "斜日欲向夕，孤怀谁与开。\r\n慵能繙故纸，閒且拨寒灰。\r\n海内长为客，江南欲放梅。\r\n竟将身自絷，宁有水西回。"
        },
        {
            "title": "山中四绝句",
            "content": "桃源政自人间世，山故苍苍水故流。\r\n不是幔亭张席地，卒然风雨卷山头。"
        },
        {
            "title": "告别晦庵晦庵有惜别语因用张志和答陆羽问作",
            "content": "负笈初忘道阻长，求船翻为岁奔忙。\r\n一尊故惜时重与，四海当知别未尝。\r\n渭北江东无异辙，太虚明月本同光。\r\n属公忽讳经为别，遣客仍知醉不忘。\r\n\r\n【注释】：【原题】：\r\n告别晦庵晦庵有惜别语因用张志和答陆羽问作诗呈之"
        },
        {
            "title": "张伯永和诗以仆送筍减于常年复用韵以调一笑",
            "content": "竹薄方思渐补锄，筍时可得尽驱除。\r\n此生已负管城债，计且不悛真个疏。"
        },
        {
            "title": "从赵常德觅鼎帖",
            "content": "宇法微茫久失真，时闻鼎贴尚精神。\r\n小诗试向铃斋乞，近舍远求公勿嗔。"
        },
        {
            "title": "初夏山居有怀长沙从游四首",
            "content": "日者因回使，人才致一书。\r\n有怀那再写，为况又何如。\r\n贾傅长沙国，陶公五柳庐。\r\n文章且难进，可向友朋疏。"
        },
        {
            "title": "赠别吴仲权三首",
            "content": "英英延陵家，蔼蔼宜章县。\r\n政用鲁诸生，俗今齐一变。\r\n诸公竞推毂，天子思晚见。\r\n用舍有是夫，交亲谁不羡。"
        },
        {
            "title": "抵南康",
            "content": "江天漠漠江云湿，江波浩浩江鸥急。\r\n二十年间几经历，欲论旧事俱陈迹。\r\n舟人渔子笑且语，不知客子行路苦。\r\n今夜解帆落星渚，典衣市酒宽久旅。"
        },
        {
            "title": "三月十七日以檄出行赈贷旬日而复反自州门至",
            "content": "马骔岭下源初发，鹅口山前渐可舟。\r\n一百八盘谁谓险，二十四溪何自游。\r\n深厉浅揭故数数，车烦马殆真悠悠。\r\n惜哉当此方倥偬，不然亦足供夷犹。\r\n\r\n【注释】：【原题】：\r\n三月十七日以檄出行赈贷旬日而复反自州门至老竹自老竹至鹅口复回老行由乾溪上入浦口泛舟以归得诗十首"
        },
        {
            "title": "初三日晚题",
            "content": "浮云晚陆离，巨浪朝澎湃。\r\n橹摇虽甚亟，岸远不可届。\r\n巴丘两日中，湖路千里外。\r\n月上照遥山，修眉雨新画。"
        },
        {
            "title": "次韵徐丞用韵见示",
            "content": "往将短木饰青黄，负此枯林岁久霜。\r\n穷为多言慕柔舌，病因止酒制刚肠。\r\n交游大抵要晚节，谈笑可须空累觞。\r\n净扫松阶决流水，效予清坐亦何妨。"
        },
        {
            "title": "亭午欲过意复凄然偶引杯酒而沅陵丈送诗适至",
            "content": "梅花玉立知何许，回首江东日暮云。\r\n白发萧萧不归去，顾徵蛮语作参军。\r\n\r\n【注释】：【原题】：\r\n亭午欲过意复凄然偶引杯酒而沅陵丈送诗适至因走笔成两绝并呈教授兄"
        },
        {
            "title": "赠别欧阳全真三首",
            "content": "往者赣州牧，与君乡里儒。\r\n身俱上黄阁，官或伏青蒲。\r\n荐口宁虚启，才名不可诬。\r\n下僚如处士，鲠论亦时须。"
        },
        {
            "title": "晚晴四首",
            "content": "残风落日蝉乱鸣，细履小园欣晚晴。\r\n投林倦鸟分螟色，满地落叶无秋声。\r\n卫尉一钱曾不直，阮郎几屐毕此生。\r\n三十六中第一策，脱却世故甘佣耕。"
        },
        {
            "title": "在伯教授为考试之行不知其地漫成五诗送之",
            "content": "峡州使君我所亲，书去犹新报未闻。\r\n此士如今为第一，见之烦为致殷勤。"
        },
        {
            "title": "留别折子明丈二首",
            "content": "久作湘中客，数从林下游。\r\n契繇先世叙，谊向古人求。\r\n我敢逃黄绶，公宁卧白头。\r\n庙堂有北客，人物想中州。"
        },
        {
            "title": "题刘正之所得绵州摹本画鹰",
            "content": "姿态何雄杰，盘拿更崛奇。\r\n曾闻左绵画，旧熟少陵诗。\r\n说似殊方寄，还容老眼窥。\r\n君手速收卷，燕雀恐惊疑。"
        },
        {
            "title": "桥上闻檐葡香",
            "content": "曾闻檐葡林，自是佛世界。\r\n何许郁若风，飘飖能自在。\r\n不然山之灵，作意现奇怪。\r\n于此证香严，通途盖亡碍。"
        },
        {
            "title": "呈寿冈先生",
            "content": "我行上萧滩，惨澹无与适。\r\n肩舆问何诣，扬雄一区宅。\r\n地虽占城隅，野澹绕修碧。\r\n主人谁何辈。盖代文章伯。\r\n喜我过其庐，倒屣相应接。\r\n似闻杜陵翁，一饭无俗客。\r\n如何重留我，更道鸡黍窄。\r\n谈间虽文字，往往先名节。\r\n我语固多狂，公亦不我折。\r\n为言古今人，耽诗信痴绝。\r\n身名两弃置，死若堕霜叶。\r\n公言盖有激，我亦因启发。\r\n莫将梦中事，重对痴人说。\r\n此语竟云何，梵志翻著袜。"
        },
        {
            "title": "口占三首",
            "content": "雁雁呼其群，饮宿不相放。\r\n春至且北归，秋来复南同。"
        },
        {
            "title": "明日同数公复登山忽闻履声乃审知也携和诗三",
            "content": "松简谡谡冲浮埃，跫然谁能为余来。\r\n凭高所历故已下，得君更觉争崔嵬。\r\n兹山不到近十载，频日能来已再回。\r\n人生万事每如此，而欲取必真愚哉。\r\n袖衔文书辱持似，快读不待纸尾开。\r\n金声讵须掷地出，隐隐自杂山风哀。\r\n吾曹用意果痴绝，非尔何以娱岁月。\r\n明当举似子王子，不但慰归仍赋别。\r\n\r\n【注释】：【原题】：\r\n明日同数公复登山忽闻履声乃审知也携和诗三篇来复用韵作一首"
        },
        {
            "title": "寄在伯三首后一首并示逸",
            "content": "儿行欣得师，爷往愁欠友。\r\n去凶勿惘然，得师知慰否。\r\n有时频执经，无事莫多酒。\r\n无谓数月程，秋风在回首。"
        },
        {
            "title": "雨中不出呈斯远兼示成父四首",
            "content": "岁事今无几，来归略未安。\r\n若为佳抱发，赖有好诗看。\r\n剩欲江村访，却遭天气寒。\r\n雪犹思剡曲，雨亦过苏端。"
        },
        {
            "title": "大琛沽酒",
            "content": "吾州大琛酒，名不谢孤洲。\r\n女子亦知价，行人皆系舟。\r\n西来滩过险，东上寺逢幽。\r\n未说千忧散，姑为一醉谋。"
        },
        {
            "title": "次韵魏饶州用蕃唱酬诗卷最后一篇韵见赠之作",
            "content": "世纷往往竞趋奇，半额真同慕广眉。\r\n我已自知成忤俗，公今岂亦故违时。\r\n解鞍屡辱留连饮，出袖仍蒙惠好诗。\r\n异县绝疏亲且故，相从且免问为谁。"
        },
        {
            "title": "常州先生以太守入对五首",
            "content": "青毡非旧物，乔木岂故国。\r\n家传墨庄书，入嗣文靖德。\r\n欲知治兴衰，是系道滋熄。\r\n愚独愧衣冠，身宜亲稼穑。"
        },
        {
            "title": "二十八日同临湘尉曹吕益卿登岳阳楼",
            "content": "地已兼旬住，楼孤百尺登。\r\n谁与同我适，政尔待君曾。\r\n韩杜愁来读，西南乐得朋。\r\n仲春新雨霁，山远水波兴。"
        },
        {
            "title": "王亢宗自玉山寄二诗次韵报之",
            "content": "一官偶落大江西，名姓摧藏肯愿知。\r\n取友但论诗好恶，逢人不说位高卑。\r\n殷勤愧子能相觅，邂逅起予还有诗。\r\n是物解穷无苦嗜，恐教盛业枉明时。"
        },
        {
            "title": "呈闾丘四舅二首",
            "content": "忆昨都城见，于今岁月长。\r\n中间各忧患，重对两悲凉。\r\n课最舅材显，诗穷甥鬓苍。\r\n相逢又相别，客路况冰霜。"
        },
        {
            "title": "晨起闻徐应卿诵季益诗作诗寄季益兼简公择",
            "content": "诗工于我贫相似，憇迹招提亦尔同。\r\n问讯稍愆书草划，往来长恨马匆匆。\r\n黄花红叶时将晚，衰发苍颜道转公。\r\n寄谢俞郎近安否，会看抟翮上秋风。"
        },
        {
            "title": "寄子畅文显兼问佥判丈起居",
            "content": "昨忆长歌与君属，嗟尔明月悲黄菊。\r\n问君得归今几日，我乃还家期未卜。\r\n人生会合不可常，何止有类参与商。\r\n月明固可共清影，菊开安得同幽香。\r\n安舆历想来自越，贺以羊酒生暖热。\r\n小人缪忝通家子，不获亲陪上寿列。\r\n羡君斑衣有余欢，怜我緼袍无乃单。\r\n何当卒岁从周子，陋巷箪瓢忘馁寒。"
        },
        {
            "title": "六月十一夜简孙子肃子仪",
            "content": "暑气侵人百不堪，晚吹微喜鬓毵毵。\r\n手持白羽不胜倦，醉漱清泉欣尔甘。\r\n定夜数钟随谷应，临流几木与天参。\r\n况当风月佳如引，只欠两公相对谈。"
        },
        {
            "title": "赣丞陈择之官满归清江追饯珠林",
            "content": "经行此地几维舟，我亦飘零苦倦游。\r\n旱久未教梅破腊，霜迟留得划含秋。\r\n离怀不似残年促，细雨何如骤雪收。\r\n底事令人重分首，自兹出处恐殊谋。"
        },
        {
            "title": "二月初十日自荻浦绝湖三首",
            "content": "倚赖尊中酒，枝梧卷里诗。\r\n贫嗟居不易，境对语成危。\r\n往日行犹主，冲风去不疑。\r\n舟师笑相谓，未有若人痴。"
        },
        {
            "title": "雨中怀竹隐",
            "content": "还因今夜雨，忆着故山凉。\r\n野水循除急，修筠出屋长。\r\n萤光侵蕙帐，鼠迹乱书囊。\r\n岂不念归去，怀哉方绝粮。"
        },
        {
            "title": "腊月十九日饮于周氏无尽藏雪作",
            "content": "卯饮君家江上楼，坐中风雪暗前洲。\r\n世间矰缴无空巧，我自归心没白鸥。"
        },
        {
            "title": "建德道间",
            "content": "妇并蚕筐候蚕浴，儿眠牛背趁牛行。\r\n要知比屋俱无事，看取人家尽乐生。\r\n麦畦就熟黄云委，秧垅初齐绿浪生。\r\n快活收声闻布谷，可怜鸟语近人情。"
        },
        {
            "title": "投宿圣仙寮",
            "content": "已惭叩户惊庄梦，更喜置床邻毕翁。\r\n新醅未熟不可尝，旧酒虽漓聊入用。\r\n道人深居怕宾客，老子频年惯行役。\r\n细听木杪风向息，起视月沈天正黑。"
        },
        {
            "title": "呈折子明丈十首",
            "content": "如闻欲印葆真诗，我亦犹多未见之。\r\n副本傥蒙轻乞与，真成暴富诧穷儿。"
        },
        {
            "title": "别赵信州",
            "content": "拍拍桃花水，轻轻莲叶舟。\r\n生憎冲野马，失喜见沙鸥。\r\n漫浪端如此，饥寒信有不。\r\n未探怀玉蕴，且访九华幽。"
        },
        {
            "title": "次韵和答斯远见过书所见",
            "content": "来归仅兼旬，来过已云屡。\r\n共耽林刹深，同赏溪亭露。\r\n浊清一再行，俊逸今古句。\r\n或哦山更幽，或咏舟横渡。\r\n竟日为之留，曛黑始能去。\r\n昔人物外游，隐遁亦数路。\r\n于今区中缘，向背岂同趣。\r\n我非韩伯休，君殆黄叔度。\r\n莫嗟声气卑，但恐岁月遽。\r\n解嘲乃文嬉，宾戏盖言谕。\r\n陶写固不恶，沈溺斯可惧。\r\n人虽或我宽，我则难自恕。\r\n望望独行忧，瘽瘽良友助。"
        },
        {
            "title": "既别晦庵复成二诗呈之近欲同游善权不果临行",
            "content": "既返山前棹，还斟枕上杯。\r\n雪飞如唤住，雁叫苦催回。\r\n金濑半篙绿，石亭千树梅。\r\n竟孤陪李郭，亦愧匪邹枚。\r\n\r\n【注释】：【原题】：\r\n既别晦庵复成二诗呈之近欲同游善权不果临行录其湖北道中诗一轴"
        },
        {
            "title": "山行",
            "content": "晨起雨间雪，晚行风送晴。\r\n梅残冰玉瘦，林远画图呈。\r\n贾客嗟长路，农夫乐早耕。\r\n余怀独无累，徒倚待诗成。"
        },
        {
            "title": "雨中同曹尉王儦岩二首",
            "content": "旧说吾邦岩谷多，历观无愈此嵯峨。\r\n今朝唤渡仍冲雨，惭愧溪神不我诃。"
        },
        {
            "title": "竹迳",
            "content": "一日犹思种，长年可不栽。\r\n初时丛足玩，岁久径成开。\r\n明月虽妨约，清风得叙怀。\r\n未须缘客扫，频肯为诗来。"
        },
        {
            "title": "毕叔文携坡帖及与季真给事倡酬诗卷见访于邢",
            "content": "精金美玉当难朽，白衣苍狗终何有。\r\n胡为径欲老东坡，应坐生时宿南斗。\r\n何时斯文日再中，共推元佑超群公。\r\n衮衣已易深衣古，醴酒宁思客酒浓。\r\n当年政化方随日，诏访贤良设科十。\r\n玉堂发策肆雄深，四海旁招无遁逸。\r\n缅惟贞观图凌烟，功臣剑佩空跄然。\r\n未如武德藏书府，至今名字星日悬。\r\n君之曾祖我高祖，想象闻风谓千古。\r\n书藏东里罔或存，集喜西台刊未睹。\r\n相逢已足慰悲凉，墨妙更许窥家藏。\r\n趣奇造异两邢子，置酒共亲灯烛光。\r\n\r\n【注释】：【原题】：\r\n毕叔文携坡帖及与季真给事倡酬诗卷见访于邢大声家相与观之明日次淳熙癸卯正月二十月一日也"
        },
        {
            "title": "赠张次律司理三首",
            "content": "长沙有贤掾，京兆出名门。\r\n笔力追前辈，阴功及后昆。\r\n龙门首加荐，枢府旧弥敦。\r\n看即飞腾去，宁当寻尺论。"
        },
        {
            "title": "野花",
            "content": "野花吐芳不择地，幽草吹馥宁只春。\r\n兹日纵为无事日，此身不是自由身。"
        },
        {
            "title": "书事",
            "content": "儿啼宵不饱，女诉夏无衣。\r\n几载宦游倦，素来生事微。\r\n诗书须自勉，纫补莫多违。\r\n我亦田园去，终难粟肉希。"
        },
        {
            "title": "雨后赠斯远",
            "content": "已是霜凝更雨湿，春其渐起但无痕。\r\n莫嗟草色有垂死，定有梅花当返魂。\r\n小驻要须穷日日，细寻无惜遍村村。\r\n揩摩病目从兹始，并待君诗洗睡昏。"
        },
        {
            "title": "归途",
            "content": "招要非故约，谈笑偶然期。\r\n假日宁忧夜，徐行不用驰。\r\n吾曹欣窈窕，童骑苦逶迤。\r\n罢酌余樽酒，催成未了诗。\r\n事虽同栗里，宿乃异西枝。\r\n雨合泉如瀑，岚昏石似螭。\r\n兹游蕲可再，约友更携儿。"
        },
        {
            "title": "失调名",
            "content": "春浦雪，涧泉梅。"
        },
        {
            "title": "老人星",
            "content": "大史占南极，秋分见寿星。增辉延宝历，发曜起祥经。\r\n灼烁依狼地，昭彰近帝庭。高悬方杳杳，孤白乍荧荧。\r\n应见光新吐，休征德自形。既能符圣祚，从此表遐龄。"
        },
        {
            "title": "荐冰",
            "content": "仲月开凌室，斋心感圣情。寒姿分玉坐，皓彩发丹楹。\r\n积素因风壮，虚空向日明。遥涵窗户冷，近映冕旒清。\r\n在掌光逾澈，当轩质自轻。良辰方可致，由此表精诚。"
        },
        {
            "title": "小重山",
            "content": "何地无溪祗欠人。有翁年八十，住其滨。直钩元不事丝缗。优游尔，聊以遂吾身。陶令赋归辰。未尝轻出入，犯风尘。江洲太守独情亲。庐山醉，谁主复谁宾。"
        },
        {
            "title": "菩萨蛮",
            "content": "鸡声茅店饮残月。板桥人迹霜如雪。此是古人诗。身经老忘之。君行当此境。令我昏成醒。乘月犯霜来。诗真误尔哉。"
        }
    ]
}