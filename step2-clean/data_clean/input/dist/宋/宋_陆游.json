{
    "dynasty": "宋",
    "author": "陆游",
    "intro": "陆游(1125-1210)字务观，号放翁，越州山阴（今浙江绍兴）人。绍兴中应礼部试，为秦桧所黜。后孝宗即位，赐进士出身，曾任镇江、隆兴通判，官至宝章阁待制。晚年退居家乡。他是南宋的大诗人，词也很有成就。有《剑南诗稿》、《放翁词》传世。",
    "items": [
        {
            "title": "好事近",
            "content": "混迹寄人间，夜夜画楼银烛。谁见五云丹灶，养黄芽初熟。春风归从紫皇游，东海宴晹谷。进罢碧桃花赋，赐玉尘千斛。"
        },
        {
            "title": "甲寅元日予七十矣酒间作短歌示子侄辈",
            "content": "我昔自蜀归，百年已过半。\r\n观棋未终局，回视斧柯烂。\r\n饱知山林乐，富贵何足换。\r\n退休失健决，正坐闇且懦。\r\n齿发日衰残，岁月难把玩。\r\n萧朱尚或隙，籍湜固宜畔。\r\n出门无一欣，抚事有三叹。\r\n新年遂七十，推敬媿里閈。\r\n眷眷惜兹夕，凛凛畏明旦。\r\n豁然忽大笑，愁若春冰泮。\r\n穷达真两忘，生死付一贯。\r\n清尊既潋灩，硕果亦璀璨。\r\n拥门纷鼓笛，上寿列童冠。\r\n老翁亦忘疲，起舞影零乱。\r\n不独夸痴顽，自足洗患难。\r\n投床判宿酲，美睡到日旰。"
        },
        {
            "title": "六言杂兴",
            "content": "广平作梅花赋，少陵无海棠诗。\r\n正自一时偶尔，俗人平地生疑。"
        },
        {
            "title": "长木晚兴",
            "content": "沮水嶓山名古今，聊将行役当登临。\r\n断桥烟雨梅花瘦，绝涧风霜槲叶深。\r\n末路清愁常衮衮，残冬急景易駸駸。\r\n故巢东望知何处，空羡归鸦解满林。"
        },
        {
            "title": "长门怨",
            "content": "未央宫中花月夕，歌舞称觞天咫尺。\r\n从来所恃独君王，一日谗兴谁为直？咫尺之天今万里，空在长安一城里。\r\n春风时送箫韶声，独掩罗巾泪如洗。\r\n泪如洗兮天不知，此生再见应无期，不如南粤匈奴使，航海梯山有到时！"
        },
        {
            "title": "长门怨",
            "content": "寒风号有声，寒日惨无晖，空房不敢恨，但怀岁暮悲。\r\n今年选後宫，连娟千蛾眉；早知获谴速，悔不承恩迟。\r\n声当彻九天，泪当达九泉，死犹复见思，生当长弃捐。"
        },
        {
            "title": "长歌行",
            "content": "燕燕尾涎涎，横穿乞巧楼，低入吹笙院，鸭鸭觜唼唼，朝浮杜若洲，暮宿芦花夹。\r\n嗟尔自适天地间，将俦命侣意甚闲。\r\n我今独何为，一笑乃尔悭！世上悲欢亦偶然，何时烂醉锦江边？人归华表三千岁，春入箜篌十四弦。"
        },
        {
            "title": "长歌行",
            "content": "不羡骑鹤上青天，不羡峨冠明主前，但愿少赊死，得见平胡年。\r\n一朝胡运衰，送死桑乾川，胡星澹无光，龙庭为飞烟。\r\n西琛过葱岭，东戍踰朝鲜，巍巍天王都，九鼎奠涧瀍，万国朝未央，玉帛来联翩。\r\n黄头汝小丑，污我王会篇。\r\n尽诛非无名，不足烦戈鋋，还汝以旧职，牧羊辽海边。"
        },
        {
            "title": "长歌行",
            "content": "人生不作安期生，醉入东海骑长鲸；犹当出作李西平，手枭逆贼清旧京。\r\n金印煌煌未入手，白发种种来无情。\r\n成都古寺卧秋晚，落日偏傍僧窗明。\r\n岂其马上破贼手，哦诗长作寒螿鸣？兴来买尽市桥酒，大车磊落堆长缾。\r\n哀丝豪竹助剧饮，如钜野受黄河倾。\r\n平时一滴不入口，意气顿使千人惊。\r\n国雠未报壮士老，匣中宝剑夜有声。\r\n何当凯还宴将士，三更雪压飞狐城。"
        },
        {
            "title": "长歌行",
            "content": "我无四目与两口，但在人间更事久。\r\n死生元是开阖眼，祸福正如翻覆手。\r\n消磨日月几緉屐，陶铸唐虞一杯酒。\r\n既非狗马要盖帷，那计风霜悴蒲柳。\r\n灶突无烟今又惯，龟蝉与我成三友。\r\n判知青史无功名，只用忍饥垂不朽。"
        },
        {
            "title": "长歌行",
            "content": "人生宦游亦不恶，无奈从来宦情薄。\r\n既不能短衣射虎在南山，又不能斗鸡走马宴平乐。\r\n惟有钓船差易具，问君胡为不归去？片云雨暗玉笥峰，斜日人争石旗渡。\r\n渡头酒垆堪醉眠，白酒醇酽鲈鱼鲜；菰米如珠炊正熟，蓴羹似酪不论钱。\r\n翁唱菱歌儿舞棹，醉耳那知朝市闹。\r\n城门几度送迎官，睡拥乱蓑呼未觉。"
        },
        {
            "title": "长干行",
            "content": "裙腰绿如草，衫色石榴花，十二学弹筝，十三学琵琶。\r\n宁嫁与商人，夫妇各天涯，朝朝问水神，夜夜梦三巴。\r\n聘金虽如山，不愿入侯家，鄣袖庭花下，东风吹鬓斜。"
        },
        {
            "title": "长风沙",
            "content": "江水六月无津涯，惊涛骇浪高吹花。\r\n橹声已出雁翅浦，荻夹喜入长风沙。\r\n长风自古三巴路，樯竿参差杂烟树。\r\n南船北船各万里，凄凉小市相依住。\r\n歌呼杂沓灯火明，黄昏风死浪亦平。\r\n劳苦舟师剩沽酒，安稳明朝到池口。"
        },
        {
            "title": "长安道",
            "content": "千夫登登供版筑，万手丁丁供斲木。\r\n歌楼舞榭高入云，复幕重帘昼烧烛。\r\n中使传宣骑飞鞚，达官侯见车击毂。\r\n岂惟炎热可炙手，五月瞿唐谁敢触。\r\n人生易尽朝露曦，世事无常坏陂复。\r\n士师分鹿真是梦，塞翁失马犹为福。\r\n君不见野老八十无完衣，岁晚北风吹破屋。"
        },
        {
            "title": "菖蒲",
            "content": "菖蒲古上药，结根已千年。\r\n闻之安期生，采服可以仙。\r\n斯人非世人，两耳长垂肩。\r\n松下语未终，竦身上青天。"
        },
        {
            "title": "菖蒲",
            "content": "古涧生菖蒲，根瘦节蹙密；仙人教我服，刀匕蠲百疾。\r\n阳狂华阴市，颜朱发如漆。\r\n岁久功当成，寿与天地毕。"
        },
        {
            "title": "长饥",
            "content": "病卧穷閰负圣时，本来吾道合长饥。\r\n朝不及夕未妨乐，死何如生行自知。\r\n早年羞学仗下马，末路幸似泥中龟。\r\n烟波一叶会当逝，吹笛高人有素期。"
        },
        {
            "title": "潺湲阁小立",
            "content": "饱食何曾补县官，潺湲阁上倚阑干。\r\n水纹靴皱风初紧，花色＊红露未乾。\r\n薄酒愁边供醉醒，故人梦里话悲欢。\r\n孤城正在山穷处，过社今朝尚尔寒。"
        },
        {
            "title": "禅室",
            "content": "早夸剧饮无勍敌，晚觉安禅有宿因。\r\n赫赫心光谁障碍，绵绵鼻息自轻匀。\r\n蒲龛纸帐藏身稳，香碗灯笼作梦新。\r\n勿为霜寒忆温暖，少林立雪彼何人。"
        },
        {
            "title": "柴门",
            "content": "寂寞柴门不彻扃，槐花细细糁空庭。\r\n晚梅摘得盐供飣，浊酒沽来草塞瓶。\r\n病已废耕抛襏襫，闲犹持钓爱笭箵。\r\n经旬莫恨无来客，交旧疏如欲旦星。"
        },
        {
            "title": "柴怀叔殿院世彩堂",
            "content": "卷服貂冠世间有，荣悴纷纷翻覆手。\r\n不如御史老莱衣，世彩堂中奉春酒。\r\n北斗为觞山作豆，凤竹鸾丝太中寿。\r\n今年宗祀降恩纶，太中拜前公拜後。\r\n呜呼人谁无父母，盛事有及公家否？万锺苦晚三釜薄，人生此恨十八九。\r\n我欲杀青书孝友，愧非太史马牛走。\r\n圣朝若遣采诗官，尚可为公图不朽。"
        },
        {
            "title": "拆号前一日作",
            "content": "飘零随处是生涯，断梗飞蓬但可嗟。\r\n稚子欢迎先入梦，从兵结束待还家。\r\n食眠屡失身多病，忧愧相乘发易华。\r\n隔日寄声为薄具，石榴应有未开花。"
        },
        {
            "title": "插花",
            "content": "有花君不插，有酒君不持，时过花枝空，人老酒户衰。\r\n今年病止酒，虚负菊花时。\r\n早梅行可探，家酝绿满卮，君不强一醉，岁月复推移。\r\n新诗亦当赋，勿计字倾欹。"
        },
        {
            "title": "蹭蹬",
            "content": "少慕功名颇自奇，一生蹭蹬鬓成丝。\r\n市楼酒美贫何预，斗柄春回老不知。\r\n黑帜游魂应有数，白衣效命永无期。\r\n鱼梁东畔牛栏北，举世谁能识此悲？"
        },
        {
            "title": "策杖",
            "content": "山翁老病入腰膂，坐觉诸儿行步奔。\r\n暂出衡门须策杖，千回上树更堪论！"
        },
        {
            "title": "草亭独坐",
            "content": "扫地垂帘坐草亭，东风吹颊醉初醒。\r\n睡蛇死後魔无力，疾竖降来药有灵。\r\n在手残梅香淡泊，傍檐幽鸟语丁宁。\r\n老人不是神通妙，世事元来要饱经。"
        },
        {
            "title": "草堂拜少陵遗像",
            "content": "清江抱孤村，杜子昔所馆。\r\n虚堂尘不扫，小径门可款。\r\n公诗岂纸上，遗句处处满。\r\n人皆欲拾取，志大才苦短。\r\n计公客此时，一饱得亦罕。\r\n厄穷端有自，宁独坐房琯。\r\n至今壁间像，朱绶意萧散。\r\n长安貂蝉多，死去谁复算。"
        },
        {
            "title": "草书歌",
            "content": "倾家酿酒三千石，闲愁万斛酒不敌。\r\n今朝醉眼烂岩电，提笔四顾天地窄。\r\n忽然挥扫不自知，风云入怀天借力。\r\n神龙战野昏雾腥，奇鬼摧山太阴黑。\r\n此时驱尽胸中愁，槌床大叫狂堕帻。\r\n吴牋蜀素不快人，付与高堂三丈壁。"
        },
        {
            "title": "草书歌",
            "content": "吾庐宛在水中沚，车马喧嚣那到耳。\r\n一堂翛然卧虚旷，蝉声未断虫声起。\r\n有时寓意笔砚间，跌宕奔腾作诙诡。\r\n徂徕松尽玉池墨，云梦泽乾蟾滴水。\r\n心空万象提寸毫，睥睨醉僧窥长史。\r\n联翩昏鸦斜著壁，郁屈瘦蛟蟠入纸。\r\n神驰意造起雷雨，坐觉乾坤真一洗。\r\n小儿劝我当自珍，勿为门生书棐几。"
        },
        {
            "title": "曹公",
            "content": "二袁刘表笑谈无，眼底英雄不足图。\r\n赤壁归来应叹息，人间更有一周瑜！"
        },
        {
            "title": "苍桧",
            "content": "北风卷野天昼晦，雨如弩镞穿屋背。\r\n老夫下床行蹑履，稚子抱书坐持盖。\r\n岂无长楸与巨竹，干折枝携共颠沛。\r\n孰能不动安如山？屹立庭前独苍桧。"
        },
        {
            "title": "沧滩",
            "content": "百夫正讙助鸣橹，舟中对面不得语。\r\n须臾人散寂无哗，惟闻百丈转两车。\r\n呕呕哑哑车转急，舟人已在沙际立。\r\n雾歛芦村落照红，雨余渔舍炊烟湿。\r\n故乡回首已千山，上峡初经第一滩。\r\n少年亦慕宦游乐，投老方知行路难。"
        },
        {
            "title": "菖蒲",
            "content": "雁山菖蒲昆山石，陈叟持来慰幽寂。\r\n寸根蹙密九节瘦，一拳突兀千金直。\r\n清泉碧缶相发挥，高僧野人动颜色。\r\n盆山苍然日在眼，此物一来俱扫迹。\r\n根蟠叶茂看愈好，向来恨不相从早。\r\n所嗟我亦饱风霜，养气无功日衰槁。"
        },
        {
            "title": "蚕麦",
            "content": "村村桑暗少桑姑，户户麦丰无麦奴。\r\n又是一年春事了，缫丝捣麦笑相呼。"
        },
        {
            "title": "残雨",
            "content": "五更残雨滴檐头，探借天公一月秋。\r\n只道风吹云散尽，数声桑下又鸣鸠。"
        },
        {
            "title": "残暑得小雨颇凉",
            "content": "午暑不可触，忽惊如许凉！轩窗云作暝，草木雨生香。\r\n蒲叶先秋霣，蝉声入夜长。\r\n自欣无一事，岸帻倚胡床。"
        },
        {
            "title": "残年",
            "content": "残年迫锺漏，病骨怯风霜。\r\n投帻早当去，强颜徒自伤。\r\n文符纷似雨，讼诉进如墙。\r\n笑杀沧浪客，微官有许忙！"
        },
        {
            "title": "残年",
            "content": "残年光景易駸駸，屏迹江村不厌深。\r\n新麦熟时蚕上簇，晚莺啼处柳成阴。\r\n短檠已负观书眼，孤剑空怀许国心。\r\n惟有云山差可乐，杖藜谁与伴幽寻？"
        },
        {
            "title": "残年",
            "content": "残年垂八十，高卧岂逃名。\r\n泥巷多牛迹，茅檐有碓声。\r\n炊菰觞父老，煮枣哺雏婴。\r\n遣戍虽传说，何时复两京？"
        },
        {
            "title": "残梦",
            "content": "少时铁马蹴河冰，老去摧藏百不能。\r\n风雨满山窗未晓，只将残梦伴残灯。"
        },
        {
            "title": "残历",
            "content": "残历不盈纸，苦寒侵弊裘。\r\n岁猪鸣屋角，傩鼓转街头。\r\n未死犹当学，长贫肯复忧。\r\n雪晴农事起，且复议租牛。"
        },
        {
            "title": "残腊二首",
            "content": "残腊无多日，吾生又一年。\r\n林塘明夕照，墟落淡春烟。\r\n山色危栏角，梅花绿酒边。\r\n岁时元自好，老病独凄然。"
        },
        {
            "title": "残腊二首",
            "content": "破腊春先到，微阴日易醺。\r\n鸟声犹寂寂，木意已欣欣。\r\n云起山分叠，风生水蹙纹。\r\n断肠何处笛，偏向醉中闻？"
        },
        {
            "title": "残腊",
            "content": "残腊无多寒渐薄，新春已近日微长。\r\n棋枰散後轩窗静，梅坞归来襟袖香。\r\n海雾笼山青淡淡，河堤瀦水白茫茫。\r\n鹭飞前导生游兴，笑岸纶巾上野航。"
        },
        {
            "title": "残腊",
            "content": "残腊去春才十日，衰翁古老已三年。\r\n乳糜但喜分香钵，银胜那思映彩鞭。\r\n万里当时嗟漫浪，一窗此日困沉绵。\r\n清泉白石无人到，且结梅花淡淡缘。"
        },
        {
            "title": "残菊",
            "content": "残菊一枝香未残，夜窗拈起百回看。\r\n过时只恐难相笑，我是三朝旧史官。"
        },
        {
            "title": "残春无几述意",
            "content": "衰疾来无已，流年过右驰。\r\n家贫食易美，身老梦常悲。\r\n草长增蛙怒，花空失蝶期。\r\n不堪多难日，更赋送春诗。"
        },
        {
            "title": "残春无几述意",
            "content": "试笔书盈纸，烹茶睡解围。\r\n新蔬供冷面，熟练制单衣。\r\n雏燕飞初稳，残花见渐稀。\r\n年衰学不进，默默讼吾非。"
        },
        {
            "title": "残春",
            "content": "过了清明日愈迟，年华不复在辛夷。\r\n谁知绿叶阴成处，正是青天露坐时。\r\n茂草满庭喧鼓吹，嫩汤出鼎试枪旗。\r\n衰翁敢作明年计？剩与东君惜语离。"
        },
        {
            "title": "残春",
            "content": "江鮆堆盘粔籹香，山家节物亦穷忙。\r\n桑间葚紫蚕齐老，水面秧青麦半黄。\r\n语燕似催春事去，游丝不似客愁长。\r\n乡村年少那知此，处处喧呼蹴鞠场。"
        },
        {
            "title": "残春",
            "content": "章甫从诸老，今为两世人。\r\n惟书尚开眼，非酒孰关身？远水涵清镜，晴云蹙细鳞。\r\n篱边花未尽，作意醉残春。"
        },
        {
            "title": "残春",
            "content": "残春醉著钓鱼庵，花雨娱人落半岩。\r\n岂是天公无皂白，独悲世俗异酸咸。\r\n妄身似梦行当觉，谈口如狂未易缄。\r\n已作沉舟君勿叹，年来何止阅千帆。"
        },
        {
            "title": "菜羹",
            "content": "青菘绿韭古嘉蔬，蓴丝菰白名三吴。\r\n台心短黄奉天厨，熊蹯驼峰美不如。\r\n老农手自辟幽圃，土如膏肪水如乳。\r\n供家赖此不外取，襏襫宁辞走烟雨。\r\n鸡豚下箸不可常，况复妄想太官羊。\r\n地炉篝火煮菜香，舌端未享鼻先尝。"
        },
        {
            "title": "采药有感",
            "content": "蒹葭记霜露，蟋蟀谨岁月，古人于物理，琐细不敢忽。\r\n我少读苍雅，衰眊今白发。\r\n中间婴疢疾，过日常卒卒。\r\n涧毛春可求，山药秋可掘，虽云力探讨，疑义未免阙。\r\n屏居朋友散，奥妙谁敢发？穷理已矣夫，置?当自罚。"
        },
        {
            "title": "采药",
            "content": "篢子编成细箬新，独穿空翠上嶙峋。\r\n丹砂岩际朝暾日，狗杞云间夜吠人。\r\n络石菖蒲蒙绿发，缠松薜荔长苍鳞。\r\n金貂谒帝我未暇，且作人间千岁身。"
        },
        {
            "title": "采莲曲",
            "content": "采莲吴姝巧笑倩，小舟点破烟波面。\r\n双头折得欲有赠，重重叶盖羞人见。\r\n女伴相邀拾翠羽，归棹如飞那可许。\r\n倾鬟障袖不应人，遥指石帆山下雨。"
        },
        {
            "title": "采莲",
            "content": "帝青天映麴尘波，时有游鱼动绿荷。\r\n回首家山又千里，不堪醉里听吴歌！"
        },
        {
            "title": "采莲",
            "content": "云散青天挂玉钩，石城艇子近新秋。\r\n风鬟雾鬓归来晚，忘却荷花记得愁。"
        },
        {
            "title": "采莲",
            "content": "蘸水朱扉不上关，采莲小舫夜深还。\r\n一樽何处无风月，自是人生苦欠闲。"
        },
        {
            "title": "采菊",
            "content": "秋花莫插鬓，虽好亦凄凉。\r\n采菊还挼却，空余满袖香。"
        },
        {
            "title": "步至西村",
            "content": "一饱无余事，西村偶独行。\r\n榰筇息微倦，汲井漱余酲。\r\n川阔雁平度，谷虚云乱生。\r\n绝知丰岁乐，笑语隔柴荆。"
        },
        {
            "title": "步至近村",
            "content": "药物扶持疾渐平，布裘絮帽出柴荆。\r\n荒堤经雨多牛迹，村舍无人有碓声。\r\n数蝶弄香寒菊晚，万鸦回阵夕枫明。\r\n老翁随意闲成句，不似刘侯要取名。"
        },
        {
            "title": "步至湖上寓小舟还舍",
            "content": "细浪随摇楫，新凉入岸巾。\r\n断行初到雁，空担暮归人。\r\n漫道贫非病，谁知嬾是真？疏钟起诗思，迢递度烟津。"
        },
        {
            "title": "步至湖上寓小舟还舍",
            "content": "万壑争流地，身闲得纵观。\r\n未能容蟹舍，聊得寄渔竿。\r\n远浦樵风急，空山窆石寒。\r\n踟蹰不知晚，磔磔有归翰。"
        },
        {
            "title": "步至湖上寓小舟还舍",
            "content": "病堕支离境，闲寻漫浪游。\r\n湖平天镜晓，出峭石帆秋。\r\n赊酒家家许，看花处处留。\r\n归途倦扶杖，却上钓鱼舟。"
        },
        {
            "title": "步至湖上寓小舟还舍",
            "content": "山居苦无事，携稚出门行。\r\n酒贱逢人醉，农闲到处耕。\r\n巷牛听晚笛，池鹜唼枯萍。\r\n东望生秋兴，楼台压缭城。"
        },
        {
            "title": "步至湖上寓小舟还舍",
            "content": "凄凉怀古地，惨澹暮秋天。\r\n红树秦驰道，青山禹庙壖。\r\n湖风飘断角，墟日起孤烟。\r\n老恨功名晚，无人共著鞭！"
        },
        {
            "title": "步至东庄",
            "content": "泽国寒虽晚，霜天已迫冬。\r\n荞花雪无际，稻米玉新舂。\r\n身已风中叶，人方饭後钟。\r\n儿能哀老子，努力事春农。"
        },
        {
            "title": "步月",
            "content": "鸥鹭论交有旧盟，越山胜处著柴荆。\r\n只思小阁焚香卧，偶作长堤蹋月行。\r\n湖阔烟钟来缥缈，林疏渔火见分明。\r\n店家已卖新篘酒，一醉今宵似可成。"
        },
        {
            "title": "步虚",
            "content": "一瓢小如茧，芳醪溢其中，醉此一市人，吾瓢故无穷。\r\n不言术神奇，要是心广大；觞豆有德色，笑子乃尔隘。\r\n岳阳楼中横笛声，分明为子说长生。\r\n金丹养成不自服，度尽世人朝玉京。"
        },
        {
            "title": "步虚",
            "content": "瀛海日月渊，蓬壼仙圣宅。\r\n驾鹤一时游，海面日夜窄。\r\n人生蜉蝣耳，一哄瓦瓮中。\r\n天地广如许，谁能发其蒙？丹书千卷藏一尘，子能求之勿从人。\r\n晴窗趺坐春满腹，昆仑待得丹芝熟。"
        },
        {
            "title": "步虚",
            "content": "曩者过洛阳，宫阙侵云起；今者过洛阳，萧然但荒垒。\r\n铜驼卧深棘，使我恻怆多；可怜陌上人，亦复笑且歌。\r\n世事茫茫几成坏，万人看花身独在。\r\n北邙秋风吹野蒿，古冢渐平新冢高。"
        },
        {
            "title": "步虚",
            "content": "微风吹碧海，细细生龙鳞，半醉骑一鹤，去谒青华君。\r\n归来天风急，吹我过缑山，锵然哦诗声，清晓落人间。\r\n人间仰视空浩浩，远孙白发尘中老。\r\n初见姬翁礼乐新，千九百年如电扫。"
        },
        {
            "title": "步屧",
            "content": "名山有志未能酬，步屧东冈当出游。\r\n小阁卷帘惊鹭起，清池投饵看鱼浮。\r\n西风吹叶空多感，落日衔山尚小留。\r\n儿老戍边归未得，淮南新雁又经秋。"
        },
        {
            "title": "步过县南长桥游南山普宁寺山高处有塔院及小",
            "content": "偶扶藤杖过南津，野寺长桥发兴新。\r\n暂就清溪照须鬓，不妨翠雾湿衣巾。\r\n山萦细栈疑无路，树落崩崖欲压人。\r\n朝暮有程常猝猝，何因携酒上嶙峋？"
        },
        {
            "title": "步出万里桥门至江上",
            "content": "久坐意不怿，掩卷聊出游。\r\n一筇吾事足，安用车与驺。\r\n浮生了无根，两踵蹋百州。\r\n常忆航巨海，银山卷涛头。\r\n一日新雨霁，微茫见流求。\r\n西行亦足快，纵猎南山秋。\r\n腾身刺猛虎，至今血溅裘。\r\n命薄每自笑，校尉略已侯。\r\n短剑隐市尘，浩歌醉江楼。\r\n颇疑屠博中，可与共奇谋。\r\n丈夫等一死，灭贼报国雠。\r\n徙倚万里桥，寒日堕前洲。"
        },
        {
            "title": "布金院",
            "content": "万里西来了宿缘，凭鞭欹帽过年年。\r\n山寒院落开炉月，霜重郊原斸芋天。\r\n浅碧鳞鳞人度彴，长空杳杳鸟冲烟。\r\n夜投萧寺清无寐，楼角三更月满川。"
        },
        {
            "title": "不睡",
            "content": "城远不闻钟鼓传，孤村风雨夜骚然。\r\n但悲绿酒欺多病，敢恨青灯笑不眠。\r\n水冷砚蟾初薄冻，火残香鸭尚微烟。\r\n虚窗忽报东方白，且复翻经绣佛前。"
        },
        {
            "title": "不入城半年矣作短歌遣兴",
            "content": "我居城西南，渺渺水云乡。\r\n舟车皆十里，来住道岂长。\r\n今夏我来时，天风吹荷香。\r\n再来已孟冬，惨然天霣霜。\r\n市南两株柳，叶尽萌已黄。\r\n乃知多事人，岁晚虚悲伤。\r\n名蓝堕劫火，鞠为瓦砾场。\r\n河桥比一新，华表照康庄。\r\n成坏莽相寻，推理海芒芒。\r\n疾竖造物儿，吾手扼其吭。\r\n砥柱天下险，一苇乃可杭。\r\n养气倘能全，斯言岂荒唐？"
        },
        {
            "title": "不如茅屋底",
            "content": "列鼎宾筵盛，笼坊从骑都。\r\n不如茅屋底，醉倒唤儿扶。"
        },
        {
            "title": "不如茅屋底",
            "content": "火齐堆盘起，珊瑚列库藏。\r\n不如茅屋底，父子事耕桑。"
        },
        {
            "title": "不如茅屋底",
            "content": "南伐踰铜柱，西征出玉关。\r\n不如茅屋底，高枕看青山。"
        },
        {
            "title": "不如茅屋底",
            "content": "铸印大如斗，佩剑长挂颐。\r\n不如茅屋底，睡到日高时。"
        },
        {
            "title": "不寐",
            "content": "闰年九月已重裘，说著功名即自羞。\r\n病骨不禁霜气峭，高风正送雁声遒。\r\n半杯浊酒如欺老，一点青灯欲诉愁。\r\n不寐裁诗真习气，输它睡足向黄州。"
        },
        {
            "title": "不寐",
            "content": "一竿江渚寄沉冥，衰疾侵凌失鬓青。\r\n困睫日中常欲闭，夜阑枕上却惺惺。"
        },
        {
            "title": "不寐",
            "content": "丽谯听尽短长更，幽梦无端故不成。\r\n寒雨似从心上滴，孤灯偏向枕边明。\r\n读书有味身忘老，报国无期涕每倾。\r\n敢为衰残便虚死，誓先邻曲事春耕。"
        },
        {
            "title": "不寐",
            "content": "老眼睡眠少，林居烟雨昏。\r\n百年归老死，万事付乾坤。\r\n熠熠萤穿幔，铮铮铁过门。\r\n欲明闻漉稻，浩叹闵黎元。"
        },
        {
            "title": "捕虎行",
            "content": "山村牧童遭虎噬，血肉俱尽余双髻。\r\n家人行哭觅遗骨，道路闻之俱掩涕。\r\n州家督尉宿山中，已淬药箭攒长弓。\r\n明朝得虎彻槛阱，缫丝捣?歌年丰。"
        },
        {
            "title": "哺猿",
            "content": "有书常嬾读，有酒常嬾醉，惟有默坐佳，又以睡为祟。\r\n不如舍之起，扶杖来东园，摘此幽涧果，哺我高枝猿。\r\n食果饮清泉，猿计亦何阙？但恐夜霜时，肠断巴山月！"
        },
        {
            "title": "卜居三山已四十年矣暇日有感聊赋五字",
            "content": "泥古衰犹学，开荒夜亦耕。\r\n屋芟生草盖，釜撷野蔬烹。\r\n白稻雨中熟，黄鸦桑下鸣。\r\n残云忽吐日，喜对小窗明。"
        },
        {
            "title": "卜居三山已四十年矣暇日有感聊赋五字",
            "content": "薄宦非初志，幽居不计年。\r\n稚松成偃盖，小竖亦华颠。\r\n生理凭耕稼，光阴付醉眠。\r\n从来慕园绮，一著要争先。"
        },
        {
            "title": "卜居",
            "content": "南浮七泽吊沉湘，西泝三巴掠夜郎。\r\n自信前缘与人薄，每求宽地寄吾狂。\r\n雪山水作中味，蒙顶茶如正焙香。\r\n傥有把茅端可老，不须辛苦念还乡。"
        },
        {
            "title": "卜居",
            "content": "历尽人间行路难，老来要觅数年闲。\r\n供家米少因添鹤，买宅钱多为见山。\r\n池面纹生风细细，花根土润雨斑斑。\r\n借舂乞火依邻里，剩酿村醪约往还。"
        },
        {
            "title": "薄醉遣怀",
            "content": "局蹐蜗庐迮，萧条鹤发新。\r\n途穷贫入梦，身老病欺人。\r\n带索忘三组，羹藜抵八珍。\r\n蓬窗一杯酒，自觉胆轮囷。"
        },
        {
            "title": "薄粥",
            "content": "薄粥枝梧未死身，饥肠且免转车轮。\r\n从来不解周家意，养老常须祝骾人。"
        },
        {
            "title": "薄暑",
            "content": "仲夏暑尚薄，孤村日尤长。\r\n僧坊初施浴，行路亦馈浆。\r\n老我绝人事，终日坐虚堂。\r\n南北两松棚，细细吹清香。\r\n堂中无长物，独置湘竹床。\r\n我睡仆亦休，睡觉谁在傍？起坐拭两皆，小山郁苍苍。\r\n安得乌有生，俱老无何乡！"
        },
        {
            "title": "泊舟",
            "content": "湖水无风镜面平，巉巉倒影万峰青。\r\n放翁眼界便疏豁，过尽芦村泊蓼汀。"
        },
        {
            "title": "泊舟",
            "content": "蘸岸烟波檥画船，幅巾萧散饯流年。\r\n两行杨柳吹晴雪，只著啼莺未著蝉。"
        },
        {
            "title": "泊上虞县",
            "content": "鄞江久不到，乘兴偶东游。\r\n涨水崩沙岸，归云抱县楼。\r\n吟余声混混，梳罢发飕飕。\r\n喜见时平象，新丝入市稠。"
        },
        {
            "title": "泊三江口",
            "content": "迟明离武昌，薄暮次黄冈。\r\n勿言触热行，一雨三日凉。\r\n北窗荻萧萧，南窗江茫茫。\r\n玄云一池墨，碧线半篆香。\r\n尚无车马尘，况复争夺场。\r\n徐行勿挂帆，此乐殊未央。"
        },
        {
            "title": "泊蕲口泛月猢中",
            "content": "炎天倦长路，月夕泛平湖。\r\n晃漾披银阙，清寒住玉壶。\r\n钓丝萦藻荇，蓬艇入菰蒲。\r\n自别蜻蜓浦，斯游十载无。"
        },
        {
            "title": "晡後领客仅见烛而罢戏作短歌",
            "content": "忍睡出坐衙，扶病起觞客。\r\n本来世味薄，况复酒户迮。\r\n谵谆时强语，嵬昂已颓帻。\r\n烧烛不盈寸，归卧弄书册。\r\n我来未获稻，客里今食麦。\r\n怅望稽山云，飞去无六翮。"
        },
        {
            "title": "泊虎头滩下",
            "content": "大舟已泊灯火明，小舟犹行闻橹声。\r\n虎头崔嵬鹿角横，人生实难君勿轻。"
        },
        {
            "title": "泊公安县",
            "content": "秦关蜀道何辽哉！公安渡头今始回。\r\n无穷江水与天接，不断海风吹月来。\r\n船窗帘卷萤火闹，沙渚露下苹花开。\r\n少年许国忽衰老，心折柁楼长笛哀。"
        },
        {
            "title": "玻璃江",
            "content": "玻璃江水千尺深，不如江上离人心。\r\n君行未过青衣县，妾心先到峨嵋阴。\r\n金樽共酹不知晓，月落烟渚天横参。\r\n车轮无角那得住，马蹄不方何处寻？空凭尺素寄幽恨，纵有绿绮谁知音？愁来只欲掩屏睡，无奈梦断闻疏碪。\r\n郎马蹄不方，何处认郎踪？"
        },
        {
            "title": "病足昼卧梦中谵谆乃诵尚书也既觉口占绝句",
            "content": "人能不食十二日，惟书安可一日无。\r\n唐虞虽远典谟在，病卧蓬窗时嗫嚅。"
        },
        {
            "title": "病足昼卧梦中谵谆乃诵尚书也既觉口占绝句",
            "content": "唐虞已远三千岁，每诵遗书涕泗潸。\r\n济济九官十二牧，我独不得居其间！"
        },
        {
            "title": "病足累日不能出庵门折花自娱",
            "content": "频报园花照眼明，蹒跚正废下堂行。\r\n拥衾又听五更雨，屈指元无三日晴。\r\n不奈病何抛酒醆，麤知春在赖莺声。\r\n一枝自浸铜瓶水，喜与年光未隔生。"
        },
        {
            "title": "病足久败游山之兴山中道人多见问戏作示之",
            "content": "病侵腰股作蹒跚，九折途生布武间。\r\n东姥自无缘见佛，北公那有力移山。\r\n买来芒屦真虚费，扶上篮舆亦渐艰。\r\n赖有舂陵数峰在，虚窗高卧看孱颜。"
        },
        {
            "title": "病著",
            "content": "病著今年剧，衰来次第新。\r\n茅茨安久处，刍豢罢前陈。\r\n零落闲边句，逍遥事外身。\r\n村东褚草蕈，一笑得常珍。"
        },
        {
            "title": "病中作",
            "content": "牧羊知治民，解牛得养生，一理傥造微，何事不可明。\r\n我老抱病久，颇窥古人情。\r\n唐尧授四时，帝道所以成。\r\n周家七百年，王业本农耕，造端无甚奇，至今称太平。\r\n人生正如此，默默要无营；心君但高拱，万物安能撄！"
        },
        {
            "title": "病中作",
            "content": "老躯百病集，颓然仰天呼。\r\n汝病勿怨天，药石幸可扶。\r\n寓形天地间，疾病谁能无？不从酒色来，病自无根株。\r\n但使元气在，虽剧行当苏。\r\n哀哉忿欲子，永弃元化炉。"
        },
        {
            "title": "病中作",
            "content": "老鹤辽天兴未穷，此生光景自匆匆。\r\n家为逆旅相逢处，身在严装欲发中。\r\n涩眼尚于书有味，孤愁殊觉酒无功。\r\n挥戈草檄今谁记，岁晚江边白发翁。"
        },
        {
            "title": "病中作",
            "content": "豫章濒大江，气候颇不令，孟冬风薄人，十室八九病。\r\n外寒客肺胃，下湿攻脚胫，俗巫医不艺，呜呼安托命！我始屏药囊，治疾以清静。\r\n幻妄消六尘，虚白全一性。\r\n三日体遂轻，成此不战胜。\r\n长年更事多，苦语君试听。"
        },
        {
            "title": "病中作",
            "content": "一病二十日，直愁难自还。\r\n残书不成读，长昼只供闲。\r\n风舞迎霜叶，云昏欲雨山。\r\n临窗忽自笑，诗思又相关。"
        },
        {
            "title": "病中作",
            "content": "破裘缝更暖，粝食美无余。\r\n摩诘病说法，虞卿穷著书。\r\n身羸支枕久，足蹇下堂疏。\r\n今日晴窗好，幽怀得细摅。"
        },
        {
            "title": "病中作",
            "content": "此事明明在默存，一身元有一乾坤。\r\n不忧竖子居盲上，已见真人出面门。\r\n力守谁能发底火？深潜自足美灵根。\r\n用功若到无功处，千载乘云不足言。"
        },
        {
            "title": "病中作",
            "content": "床席呻吟里，衡茅隐约中。\r\n空兴年往叹，未著日新功。\r\n世远言犹在，身危道岂穷。\r\n但能无愧怍，天地本来公。"
        },
        {
            "title": "病中作",
            "content": "浮世寄酣枕，劳生居漏船。\r\n已悲身老大，更著病沈绵。\r\n亲旧动千里，欢娱无百年。\r\n床头周易在，端拟绝韦编。"
        },
        {
            "title": "病中自遣",
            "content": "少时揣无才，一意守贫贱，穷阎依马磨，小石写驴券。\r\n中年更可笑，憔悴客异县，何曾得一饱，尘土空满面。\r\n即今况已病，百衰相俱见。\r\n虽然亦自重，未忍悲秋扇。"
        },
        {
            "title": "病中自遣",
            "content": "一鸦振羽鸣，窗色忽已缟。\r\n众鸟次第来，各矜语言好。\r\n病夫正拥被，宛若儿在褓。\r\n跣婢职衣襦，丫童谨除扫。\r\n红日已入帘，吾岂尚恨早？悠然一杯粥，顽钝聊自保。"
        },
        {
            "title": "病中自遣",
            "content": "孤灯如露萤，熠熠北窗下；我亦气仅属，厌厌迫衰谢。\r\n平生更事熟，生死等昼夜。\r\n行年八十五，八十九已化。\r\n虽云病恼侵，处此亦闲暇。\r\n人扶时出门，清溪带茆舍。"
        },
        {
            "title": "病中杂咏十首",
            "content": "自我居湖曲，渔樵日往来。\r\n只知年屡改，不觉老相催。\r\n小浦潮痕长，长堤草色回。\r\n逢春心自在，莫道已成灰。"
        },
        {
            "title": "病中杂咏十首",
            "content": "久病身犹困，闲游性已成。\r\n未停汤熨事，即理水云程。\r\n投宿忘街陌，论交失姓名。\r\n醉怜花坞好，恐是牡丹坪。"
        },
        {
            "title": "病中作",
            "content": "苦雨侵衰骨，余寒著弊裘。\r\n病多辞社饮，贫甚辍春游。\r\n日日亲蔬圃，时时弄钓舟。\r\n回头语造物，与子两无求。"
        },
        {
            "title": "病中杂咏十首",
            "content": "半黄半绿柳满城，欲开未开梅有情。\r\n放翁一病又百日，回视新春如隔生。"
        },
        {
            "title": "病中杂咏十首",
            "content": "天远不可问，将如此老何！老惊诗思退，贫欠药钱多。\r\n剡县寻僧宿，桐江买酒歌。\r\n市桥新柳色，又是一年过。"
        },
        {
            "title": "病中杂咏十首",
            "content": "身似头陀不出家，杜陵归老有桑麻。\r\n茶煎小鼎初翻浪，灯映寒窗自结花。\r\n残药渐离愁境界，乱书重理淡生涯。\r\n等闲一事还超俗，断纸题诗字乱斜。"
        },
        {
            "title": "病中杂咏十首",
            "content": "身是人间一老樵，城南烟水寄迢迢。\r\n寻人偶到金家?，取米时经杜浦桥。\r\n小市孤村鸡喔喔，断山幽谷雨萧萧。\r\n吾曹自养无能尔，楚客应无隐可招。"
        },
        {
            "title": "病中杂咏十首",
            "content": "击壤林间送此生，欣欣东作到西成。\r\n泥深宿麦苗初长，叶落柔桑眼已生。\r\n枹鼓无声盗衰息，文书简出吏清平。\r\n西游携得蹲鸱种，且共山家玉糁羹。"
        },
        {
            "title": "病中杂咏十首",
            "content": "华陀囊书久已焚，思邈玉函秘不闻。\r\n从医火攻固下策，遣化饭香方普熏。\r\n触人正自坐愚直，学道今当输拙勤。\r\n勿言将智耄已及，後死或可与斯文。"
        },
        {
            "title": "病中杂咏十首",
            "content": "伐性无蛾眉，腐肠无旨酒，斋居亦得疾，果无第一手。\r\n才不如嵇康，疏嬾则过之；虽有绝交书，不作幽愤诗。"
        },
        {
            "title": "病中杂咏十首",
            "content": "半年不读书，顾影疑非我。\r\n乃知百年中，如此过亦可。\r\n书能作汝祟，识字果非福。\r\n明年倘未死，乐哉驾黄犊！"
        },
        {
            "title": "病中雨夜",
            "content": "蹭蹬今如此，沉绵不复支。\r\n心随形共悴，年与智俱衰。\r\n雨急孤灯暗，云深断雁悲。\r\n旧书空满架，惆怅负明时。"
        },
        {
            "title": "病中有述二首各五韵",
            "content": "为国恃久安，变起最莫测。\r\n释楚为外惧，此实计之得。\r\n吾侪学养生，事事当自克。\r\n老无声色娱，戒惧在饮食。\r\n要须铭盘盂，下箸如对敌。"
        },
        {
            "title": "病中有述二首各五韵",
            "content": "万事有常理，中智皆能知。\r\n祸福如白黑，不待诹蓍龟。\r\n疾患初萌芽，未有旦夕危。\r\n每能自省察，百鬼安能窥？一怠生百疾，速死乃自诒。"
        },
        {
            "title": "病中夜兴",
            "content": "病疟秋来久未平，草堂遥夜不胜清。\r\n疾风递响惊林叶，列宿收芒避月明。\r\n百计不能逃白发，一生堪笑役虚名。\r\n钓车且作桐江梦，莫念安西万里行。"
        },
        {
            "title": "病中夜思",
            "content": "一病辄兼旬，百忧集双鬓，药里堆床满，生意垂欲尽。\r\n时闻雀翻更，频看灯落烬。\r\n平生学六经，白首颇自信。\r\n拳拳服仁义，念念去骄吝；所觊未死间，犹有分寸进。"
        },
        {
            "title": "病中夜赋",
            "content": "客如病鹤卧还起，灯似孤萤阖复开。\r\n苜蓿花催春事去，梧桐叶送雨声来。\r\n荣河温洛几时复？志士仁人空自哀。\r\n但使胡尘一朝静，此身不恨死蒿莱。"
        },
        {
            "title": "病中夜半",
            "content": "萧萧欲脱犹吟叶，耿耿微明未灭灯。\r\n夜半不眠闲倚壁，使君清似北山僧。"
        },
        {
            "title": "病中戏咏",
            "content": "八十行加二，清秋住故山。\r\n新凉足眠睡，旧疾害跻攀。\r\n雪白纷残鬓，栀黄染病颜。\r\n疲牛卧斜日，羸马?枯菅。\r\n贫废儿孙学，慈生仆妾顽。\r\n赎衣时已迫，贷米岁方艰。\r\n齑钵僧嘲薄，盘餐客笑悭。\r\n从今谢还往，惟有掩柴关。"
        },
        {
            "title": "病中戏书",
            "content": "食笋动衰疾，清羸逾两旬。\r\n药囊随卧起，诗句杂吟呻。\r\n架足书签蠹，窗凝酒榼尘。\r\n免从官乞假，且喜是闲身。"
        },
        {
            "title": "病中戏书",
            "content": "微疾饯余灾，时须药裹开。\r\n禽惊杵声去，蜂认蜜香来。\r\n闭户知长日，全生幸散村。\r\n晚凉幽兴动，强到竹边回。"
        },
        {
            "title": "病中戏书",
            "content": "五十忽过二，流年消壮心。\r\n避人便小疾，移竹喜微阴。\r\n洗瓮闲篘酒，焚香静斫琴。\r\n镜中青鬓在，切莫遣愁侵。"
        },
        {
            "title": "病中卧闻舂声",
            "content": "妄想说梅犹止渴，真闻舂米固忘饥。\r\n未论炊熟香生甑，已觉抄来雪满匙。"
        },
        {
            "title": "病中卧闻舂声",
            "content": "丘嫂羹存先戛釜，山僧斋竟始鸣钟。\r\n孰知造物独怜我，一日未尝无夕舂。"
        },
        {
            "title": "病中思出游",
            "content": "病境虽犹在，秋天已自清。\r\n闲思寻酒伴，嬾畏主诗盟。\r\n烟艇桐江去，篮舆剡县行。\r\n会心随处住，便足了余生。"
        },
        {
            "title": "病中数辱曾无逸架阁见问今日忽闻徙居走笔奉",
            "content": "病羸不办揽衣迎，剥啄空惭扣户声。\r\n凡药岂能驱二竖，清心幸足制三彭。\r\n巷南僦屋傥可问，岁晚囊衣吾亦行。\r\n不为朝天愁路涩，夜窗灯火要寻盟。"
        },
        {
            "title": "病中示儿辈",
            "content": "去去生方远，冥冥死即休。\r\n狂思攘鬼手，危至服丹头。\r\n有剑知谁与？无香可得留。\r\n惟应勤孝谨，事事监恬侯。"
        },
        {
            "title": "病中遣怀",
            "content": "开皱紫栗如拳大，带叶黄柑染袖香。\r\n天与山家讲邻好，江天昨夜有新霜。"
        },
        {
            "title": "病中遣怀",
            "content": "菘芥煮羹甘胜蜜，稻粱炊饭滑如珠。\r\n上方香积宁过此？惭愧天公养病夫。"
        },
        {
            "title": "病中遣怀",
            "content": "家贫不与身添业，病久宁非天儆予？扫尽世间闲忿欲，小园烟雨种春蔬。"
        },
        {
            "title": "病中遣怀",
            "content": "鲜肥莫事肤寸舌，萧散何辜七尺躯？山路岂无孤店宿，渡头亦有小舟呼。"
        },
        {
            "title": "病中遣怀",
            "content": "放生何足为爱物，施药因行聊结缘。\r\n山舍老翁无事业，只将闲事占流年。"
        },
        {
            "title": "病中遣怀",
            "content": "人生长短无百岁，八十五年行九分。\r\n堪笑痴翁作黠计，欲将绳子系浮云。"
        },
        {
            "title": "病中排闷",
            "content": "面骨峥嵘鬓雪新，承平版籍有遗民。\r\n心虽愿继无传学，力不能支已废身。\r\n开卷眼昏如隔雾，拥炉肺渴欲生尘。\r\n老庞亦有儿孙念，付与天公不问人。"
        },
        {
            "title": "病中偶书",
            "content": "灯火青荧古屋深，挂冠境界已駸駸。\r\n竹枝影瘦横残月，戡杵声寒续暮砧。\r\n病觉死生真大事，老知道德愧初心。\r\n经龛禅版殊当勉，嬾学莎蛩事苦吟。"
        },
        {
            "title": "病中偶得名酒小醉作此篇是夕极寒",
            "content": "一壼花露拆黄縢，醉梦酣酣唤不应。\r\n屏暖半销香鸭火，窗寒初结研蟾冰。\r\n诗囊羞涩悲才尽，药裹纵横觉病增。\r\n早挂朝衣归去是，贵人谁记接茵凭！"
        },
        {
            "title": "病中绝句",
            "content": "青荧犹有佛灯明，点滴时闻竹露声。\r\n欲睡不成还起坐，丽谯风顺报三更。"
        },
        {
            "title": "病中绝句",
            "content": "造物今年悯我劳，微痾得遂闭门高。\r\n黄紬被暖青毡稳，不怕郊原雪意豪。"
        },
        {
            "title": "病中绝句",
            "content": "酒味醺人睡味浓，午时高枕到昏钟。\r\n经旬不见西窗日，世上应无嬾似侬。"
        },
        {
            "title": "病中绝句",
            "content": "少时谈舌挟风雷，病後逢人口嬾开。\r\n安得东皋隐君子，相看无语只衔杯。"
        },
        {
            "title": "病中绝句",
            "content": "酒钱自昔从人乞，诗思出门何处无？青篛织蓬菅织席，此生端欲老江湖。"
        },
        {
            "title": "病中久止酒有怀成都海棠之盛",
            "content": "碧鸡坊里海棠时，弥月兼旬醉不知。\r\n马上难寻前梦境，樽前谁记旧歌辞？目穷落日横千嶂，肠断春风把一枝。\r\n说与故人应不信，茶烟禅榻鬓成丝。"
        },
        {
            "title": "病中绝句",
            "content": "半脱貂裘雪满鞍，惯将豪举压儒酸。\r\n病来意气浑非昨，一炷香烟帐底看。"
        },
        {
            "title": "病中久癈游览怅然有感",
            "content": "裘马清狂遍两川，十年身是地行仙。\r\n归来访旧半为鬼，已矣此生休问天！不恨杯觞无藉在，但悲山水旷周旋。\r\n垂虹风月休如昨，安得青钱买钓船！"
        },
        {
            "title": "病中简仲弥性唐克明苏训直",
            "content": "移疾还家暂曲肱，依然耐久北窗灯。\r\n心如泽国春归雁，身是云堂旦过僧。\r\n细雨佩壶寻废寺，夕阳下马吊荒陵。\r\n小留莫厌时追逐，胜社年来冷欲冰。"
        },
        {
            "title": "病中怀故庐",
            "content": "我家山阴道，湖水淡空蒙，小屋如舴艋，出没烟波中。\r\n天寒橘柚黄，霜落罢亚红。\r\n祈蚕箫鼓闹，赛雨鸡豚空。\r\n叉鱼有竭作，刈麦无遗功。\r\n去年一月留，行役嗟匆匆。\r\n今年归兴动，舣舟待秋风。\r\n社饮可欠我，寄书约邻翁。"
        },
        {
            "title": "病中忽有眉山士人史君见过欣然接之口占绝句",
            "content": "蜀语初闻喜复惊，依然如有故乡情。\r\n绛罗饼餤玻璃酒，何日蟆颐伴我行？"
        },
        {
            "title": "病中观辛夷花",
            "content": "余生垂九十，一病理一衰；旬月不自保，敢作期岁期？粲粲女郎花，忽满庭前枝，繁华虽少减，高雅亦足奇。\r\n持杯酹花前，事亦未可知。\r\n明年傥未死，一笑当解颐。"
        },
        {
            "title": "病中",
            "content": "风雨暗江天，幽窗起复眠。\r\n忍穷安晚境，留病压灾年。\r\n客助修琴料，僧分买药钱。\r\n余生均逆旅，未死且陶然。"
        },
        {
            "title": "病愈小健戏作",
            "content": "入市归村不跨驴，蝇头细字夜钞书。\r\n身安自胜闲官职，不是虚名暗折除。"
        },
        {
            "title": "病愈小健戏作",
            "content": "路入江村跨蹇驴，鞍前分挂两囊书。\r\n兴来到处沽新酒，不为闲愁要破除。"
        },
        {
            "title": "病愈偶书",
            "content": "枯蓬万里寄飘风，晚落江头号放翁。\r\n冉冉流年秋镜里，悠悠残梦晓笳中。\r\n扫除药裹病良已，弃置酒杯愁自空。\r\n闲处固应容老子，卧看年少起新丰。"
        },
        {
            "title": "病愈看镜",
            "content": "镜中稍复旧朱颜，一笑衰翁乃尔顽。\r\n三百瓮齑消未尽，不知更著几年还？"
        },
        {
            "title": "病愈",
            "content": "倦榻呻吟每自哀，占蓍来告出余灾。\r\n自能洗研拂书几，时亦折花寻酒杯。\r\n久类寒蛟潜岫穴，忽如老马喷风埃。\r\n霜晴烂熳东窗日，一笑山坡访早梅。"
        },
        {
            "title": "病愈",
            "content": "秋夕高斋病始轻，物华凋落岁峥嵘。\r\n蟹黄旋擘馋涎堕，酒渌初倾老眼明。\r\n提笔诗情还跌宕，倒床药裹尚纵横。\r\n闲愁恰似憎人睡，又起挑灯听雨声。"
        },
        {
            "title": "病雁",
            "content": "芦洲有病雁，雪霜摧羽翰，不辞道路远，置身湖海宽。\r\n稻粱亦满目，鸣声自辛酸。\r\n我正与此同，百忧双鬓残。\r\n东归忽十载，四忝侍祠官。\r\n虽云幸得饱，早夜不敢安。\r\n乃知学者心，羞媿甚饥寒。\r\n读我病雁篇，万锺均一箪。"
        },
        {
            "title": "病小愈喜晴",
            "content": "云边采药喜身轻，灯下观书觉眼明。\r\n扰扰已空浮世事，依依还作苦吟声。\r\n又为天地几年客，顿觉轩窗三日晴。\r\n深媿山童怜寂寞，风炉传法煮芜菁。"
        },
        {
            "title": "病小减复作",
            "content": "晨粥半茶碗，秋衣一布裘。\r\n酒惟诗里见，山向梦中游。\r\n卜繇儿能测，药方僧为求。\r\n重阳无半月，尚泥菊花不？"
        },
        {
            "title": "病小减复作",
            "content": "卫养元无术，衰残只自悲。\r\n扶行十步地，强坐一炊时。\r\n枕籍漆园语，呻吟栗里诗。\r\n灾年未易过，那敢望期颐。"
        },
        {
            "title": "病小减复作",
            "content": "一身真剩长，两月抱沉绵。\r\n吟作楚人语，耸成山字肩。\r\n灾从季主卜，药欠宋清钱。\r\n弥老弥堪笑，藜羹且信缘。"
        },
        {
            "title": "病卧",
            "content": "萧条风雨又经旬，病卧真成不觌邻。\r\n跨马难酬四方志，耽书空尽百年身。\r\n碧花引蔓缘疏竹，黄雀呼群啄破囷。\r\n君见此时风味否，肯辞人笑橐装贫？"
        },
        {
            "title": "病卧",
            "content": "病卧东斋怕揽衣，年来真与世相违。\r\n横林蠹叶秋先觉，别浦骄云暝不归。\r\n岁月惟须付樽酒，江山竟是属渔矶。\r\n邻翁一夕成今古，愈信人生七十稀。"
        },
        {
            "title": "病卧",
            "content": "老境偏饶卧，秋天不肯晴。\r\n愁凭书解散，病仗药支撑。\r\n果熟鸟乌乐，村深鸡犬声。\r\n边头定何似，颇说募新兵。"
        },
        {
            "title": "病退颇思远游信笔有作",
            "content": "平日身如不系舟，曾从楚尾客秦头。\r\n风生江浦千帆晓，月落山城一笛秋。\r\n万事只能催白发，百年终是卧荒丘。\r\n扶衰强项君休笑，尚忆人间汗漫游。"
        },
        {
            "title": "病退",
            "content": "病退身仍健，春回日渐长。\r\n神诃金鼎药，龙出玉函方。\r\n美睡三竿日，安禅半篆香。\r\n残年已如许，幸复起膏肓。"
        },
        {
            "title": "病思",
            "content": "窗扉寂寂秋将晚，灯火昏昏夜向阑。\r\n不是暮年能耐病，道人心地本来宽。"
        },
        {
            "title": "病思",
            "content": "西山雪外巢松客，南岳岩前洗钵僧。\r\n平日寄怀常在此，秋风剩欲办行縢。"
        },
        {
            "title": "病思",
            "content": "行携驯鹿寄消摇，共饱山蔬与药苗。\r\n本自入山缘服玉，不应忘味待闻韶。"
        },
        {
            "title": "病思",
            "content": "江上秋风芦荻声，鱼虾日日厌煎烹。\r\n病来作意停鲜食，留得青钱买放生。"
        },
        {
            "title": "病思",
            "content": "杀物求君舌本肥，是非岂复待深思。\r\n即今不足何时足？小甑香粳日两炊。"
        },
        {
            "title": "病思",
            "content": "水碓舂粳滑胜珠，地炉燔芋软如酥。\r\n老来自爱盘餐美，安得高人共破除？"
        },
        {
            "title": "病思",
            "content": "夜窗孤影怯青灯，瘦著秋衣欲不胜。\r\n光景正如寒圃蝶，情怀却羡病寮僧。\r\n篝炉冷落烧残叶，禅榻欹斜倚古藤。\r\n莫怪颓然遗世事，鬓丝日日镜中增。"
        },
        {
            "title": "病思",
            "content": "卖剑还山学老农，不堪衰与病交攻。\r\n将军闭户方锄菜，处士携家欲赁舂。\r\n残齿强留终臲卼，病腰扶拜苦龙锺。\r\n壮游谁信梁州日，大雪登城望夕烽？"
        },
        {
            "title": "病思",
            "content": "短发萧萧不满簪，更堪衰疾日侵寻。\r\n数匙淡饭支残息，一篆清香印本心。\r\n小径古苔遗鹤毳，空堂坏甃有虫吟。\r\n悠然更起扁舟兴，秋水门前五尺深。"
        },
        {
            "title": "病少愈偶作",
            "content": "病入秋来不可当，便从此逝亦何伤！百钱布被敛首足，三寸桐棺埋涧岗。\r\n但恨著书终草草，不嫌徂岁去堂堂。\r\n今朝生意才丝发，便拟街头醉放狂。"
        },
        {
            "title": "病少愈偶作",
            "content": "萧条白发卧蓬庐，虚读人间万卷书。\r\n遇事始知闻道晚，抱痾方悔养生疏。\r\n高门赫赫何关我，薄俗纷纷莫问渠。\r\n羸疾少苏思一出，夕阳门巷驾柴车。"
        },
        {
            "title": "病少间作",
            "content": "身如水有沤，病如云无根，方其未散间，妄谓有我存；沤坏水渺然，云灭宁遗痕？回首乃可笑，妄想生怨恩。\r\n念我曩昔时，一笏朝帝阍。\r\n既老复何为，钓鱼石帆村。\r\n今年病卧久，惨痛不可言，一念忽超诣，二竖皆忙奔。\r\n吾居本广大，谈笑决其藩。\r\n还持一尊酒，往酹湘水魂。"
        },
        {
            "title": "病稍平示儿辈",
            "content": "人与鸦俱晓，天凭雁送秋。\r\n极知生意尽，强为汝曹留。\r\n药饵倾残橐，风霜迫故裘。\r\n倚屏搔短发，且复寄悠悠。"
        },
        {
            "title": "病去",
            "content": "病去身差健，秋高气渐寒。\r\n未甘常伏几，时作一凭阑。\r\n玉粒炊粳软，香尘捣药残。\r\n欣然顾儿辈，灯下语团栾。"
        },
        {
            "title": "病起杂言",
            "content": "国不可以无菑眚，身不可以无疢疾。\r\n无菑之国乱或更速，无疾之身死或无日。\r\n昆夷玁狁无害於周之王，辟士富国无救于隋之亡。\r\n壮夫一卧多不起，速死未必皆羸尪。\r\n古来恶疾弃空谷，往往更得度世方。\r\n我年九十理不长，况复三日病在床，天公念之亦已至，儆戒不使须臾忘。\r\n起居饮食每自省，常若严师畏友在我傍。\r\n跻民仁寿则非职，且为老惫鍼膏肓。"
        },
        {
            "title": "病起遇晴有作",
            "content": "十日春雨霪，百疾投间作。\r\n呻吟虽甚苦，饮啗尚自若。\r\n筋骸则已疲，正气亦消铄。\r\n行年垂八十，所恃岂在药。\r\n魔军累百万，指顾可尽缚。\r\n君看仁义师，何至用韬略。\r\n川云忽破散，平地见日脚。\r\n无人画此翁，缥渺立孤鹤。"
        },
        {
            "title": "病起游近村",
            "content": "老人摧颓绝造请，门设常关草生径。\r\n一年三百六十日，三百五十九日病。\r\n一日不病出忘归，绕村处处扣柴扉。\r\n水东溪友新酒熟，舍北园公菰菜肥。\r\n平生养气心不动，黜陟虽闻了如梦。\r\n从今病愈即相寻，共听糟床滴春瓮。"
        },
        {
            "title": "病起小饮",
            "content": "病起新霜满鬓蓬，凭高一笑与谁同？酒如渌静春江水，人有鸿荒太古风。\r\n野寺钟来夕阳外，寒山空插乱云中。\r\n一官正尔妨人乐，只合沧浪狎钓翁。"
        },
        {
            "title": "病起书怀",
            "content": "酒酣看剑凛生风，身是天涯一秃翁。\r\n扪虱剧谈空自许，闻鸡浩叹与谁同！玉关岁晚无来使，沙苑春生有去鸿。\r\n人寿定非金石永，可令虚死蜀山中！"
        },
        {
            "title": "病起书怀",
            "content": "病骨支离纱帽宽，孤臣万里客江干。\r\n位卑未敢忘忧国，事定犹须待阖棺。\r\n天地神灵扶庙社，京华父老望和銮。\r\n出师一表通今古，夜半挑灯更细看。\r\n【注释】：①支离：身体衰弱。\r\n②孤臣万里客江干：孤单一人客居在万里之外的成都岷江江边。\r\n③事定尤须待阖棺：本意为一个人盖棺方能论定，此指自己死后才可能实现国家统一。\r\n④庙社：宗庙社稷，指国家朝廷。\r\n⑤和銮：天子的车驾。\r\n⑥出师一表通古今：诸葛亮的《出师表》所表现的统一国家的思想贯穿古今。\r\n⑦挑灯：拨动灯芯是灯光更明亮。【译文】：病体羸弱消瘦，以致头上的纱帽也显得宽大了，孤身一人远离京城，客居江边。 \r\n虽然职位低微，却从未敢忘记忧虑国事，（人）要死后才能盖棺定论的。 \r\n（期望）天地神灵佑护国家社稷，北方父老都在企盼着君主（出征）。 \r\n《出师表》传世之作，忠义之气万古流芳，深夜难眠，还在挑灯细细品读。【赏析】：　　本诗作于宋孝宗淳熙三年（1176）夏，时年五十二岁。陆游在被免官后病了二十多天，病愈之后仍为国担忧，为了表现要效法诸葛亮北伐，统一中国的决心，挥笔泼墨，写下了这首名垂千古之作。\r\n　　作品开篇两句写出了诗人的现实景况，身体刚刚病愈，并且因被罢官客居在万里之外的成都岷江江边，纵使有满腔报国之志，也只能身处江湖之远，客居江边，无力回天，心中的痛苦与烦恼可见一斑。\r\n　　“位卑未敢忘忧国，事定尤须待阖棺”是在写自己的忧国心智，也不乏对眼下压抑情绪的抒发。顾炎武曾有过“天下兴亡，匹夫有责”的呼吁，诗人陆游在当时显然不能向天下人呼吁，只能勉励自己，虽然自己地位低微，但是从没忘记忧国忧民的责任，这是一个被罢了官的普通百姓的爱国情怀。至于对自己的不公平，自己究竟是怎样的人，还要待盖棺方可定论。\r\n　　“天地神灵扶庙社，京华父老望和銮”，这是诗人的企盼，也是天下百姓的企盼。当时因为宋朝朝廷腐败，君主昏庸，至使大宋失落了半壁江山，老百姓处在外族蹂躏的水深火热之中，正如诗人写的那样：老百姓天天企盼天地神灵能好好地保佑国家和君王，天天盼望皇帝能早一天起兵讨伐外族侵略者，还百姓一个完整的国家和太平盛世，可事实上这些只是枉然。这对于诗人陆游自己来说也再明白不过了，毫无办法。只能独自一人挑灯细看诸葛亮的传世之作，希望皇帝能早日悟出“出师一表通古今”的道理。\r\n　　作品通篇贯穿了诗人忧国忧民的爱国情怀，表现了中华子民热爱祖国的伟大精神，揭示了人民与国家的血肉关系。“位卑未敢忘忧国”这一传世警句，是诗人内心的真实写照，也是历代爱国志士爱国之心的真实写照，这也是它能历尽沧桑，历久常新的原因所在。"
        },
        {
            "title": "病起山居日有幽事戏作",
            "content": "鹤骨龟肠欲不禁，扶衰初喜罢呻吟。\r\n盆山冰释书窗暖，药灶香浓道院深。\r\n笔健乍临新获帖，手生重理旧传琴。\r\n闭门局促还堪恨，云海何时豁此心？"
        },
        {
            "title": "病起山居日有幽事戏作",
            "content": "灵府超然外物轻，静中谈笑却三彭。\r\n晴窗风竹参差影，霜树山禽格磔声。\r\n客出异苗咨药品，僧携奇篆乞书评。\r\n幽居亦未全无事，更用人间有姓名？"
        },
        {
            "title": "病起偶到复庵",
            "content": "经旬羸卧怯登临，偶忆东庵试一寻。\r\n新竹初成迷栈路，断云不散抱城阴。\r\n陂池绿静龟鱼乐，亭馆苍凉草树深。\r\n欲把一杯无奈嬾，病来触目动归心。"
        },
        {
            "title": "病起镜中见白发此去七十无十寒暑矣偶得长句",
            "content": "短鬓萧条失故青，人间真似宿邮亭。\r\n正令宽作十年梦，安用更留三日醒。\r\n覆瓿书成空自苦，击辕歌罢遣谁听？客来若觅衰翁处，睡起悠然倚素屏。"
        },
        {
            "title": "病起寄曾原伯兄弟",
            "content": "意象殊非昨，筋骸劣自持。\r\n衰如霜後木，愁抵盎中丝。\r\n风雪书来少，江山梦到迟。\r\n出门还惘惘，倚杖独移时。"
        },
        {
            "title": "病起初夏",
            "content": "头风间作已全轻，山雨虽频却快晴。\r\n窗外时时度花片，木梢处处送莺声。\r\n地偏无客谈闲事，麦熟逢人乐太平。\r\n不为衰迟辜节物，一瓯羊骆荐朱樱。"
        },
        {
            "title": "病起惫甚有叹",
            "content": "残年迫衰谢，一病不枯梧。\r\n书倩傍人读，行须稚子扶。\r\n冥心付天地，毕世钓江湖。\r\n无米博佳传，虚名那可图？"
        },
        {
            "title": "病起",
            "content": "少年射虎南山下，恶马强弓看似无。\r\n老病即今那可说，出门十步要人扶。"
        },
        {
            "title": "病起",
            "content": "山村病起帽围宽，春尽江南尚薄寒。\r\n志士凄凉闲处老，名花零落雨中看。\r\n断香漠漠便支枕，芳草离离悔倚阑。\r\n收拾吟牋停酒碗，年来触事动忧端。"
        },
        {
            "title": "病起",
            "content": "颓垣破屋暗藜蒿，病起不知秋已高。\r\n晨倚山楹群木脱，暮临苔砌百虫号。\r\n力殚编简初何得，腰折尘埃只漫劳。\r\n赖有浊醪生耳热，狂歌醉草寄吾豪。"
        },
        {
            "title": "病起",
            "content": "开岁忽六十，病余闲炷香。\r\n春光向客淡，夜漏为愁长。\r\n已老鸡豚社，永违鵷鹭行。\r\n苍龙西角月，孤梦堕微茫。"
        },
        {
            "title": "病起",
            "content": "一病辄经旬，几病能不死。\r\n诚知迫颓年，暂健亦自喜。\r\n半窗风竹影，晴景极清美。\r\n读书虽益嬾，尚可日百纸。\r\n引镜整角巾，病思真一洗。\r\n悠然度朝晡，万事如覆水。"
        },
        {
            "title": "病疟两作而愈",
            "content": "久出天魔境，胡为疟鬼来？亦知无妄疾，毕竟不为灾。\r\n引睡须书卷，支羸赖粥杯。\r\n微风起秋色，樽酒亦时开。"
        },
        {
            "title": "病疟後偶书",
            "content": "秋色已萧然，曲肱清夜眠。\r\n孤灯欺病後，薄酒慰愁边。\r\n药物从人乞，文章畏客传。\r\n惟应一篷艇，湖海送凋年。"
        },
        {
            "title": "病目废书终日危坐",
            "content": "肺渴常止酒，目昏复捐书。\r\n蒲团坐袖手，一窗宽有余。\r\n心知世缘薄，分与钟鼎疏。\r\n湛然千仞渊，养此径寸珠。\r\n光明照忧患，何适不自娱。\r\n白云可与友，晴空闲卷舒。"
        },
        {
            "title": "病来",
            "content": "抱痾虽可验，应接每安徐。\r\n正使须弹塞，宁当快扫除？寡言防祸始，省事养灾余。\r\n一饱吾何欠？香粳荐美蔬。"
        },
        {
            "title": "病酒新愈独卧苹风阁戏书",
            "content": "用酒驱愁如伐国，敌虽摧破吾亦病。\r\n狂呼起舞先自困，闭户垂帷真庙胜。\r\n今朝屏事卧湖边，不但心空兼耳静。\r\n自烧沉水瀹紫笋，聊遣森严配坚正。\r\n追思昨日乃可笑，倚醉题诗恣豪横。\r\n逝从屈子学独醒，免使曹公怪中圣。"
        },
        {
            "title": "病酒戏作",
            "content": "新秋风月佳，数夕破酒戒。\r\n饮少辄醉眠，衰早颇自怪。\r\n高舂未离枕，眩转疑屋坏。\r\n家人具鸡豚，熟视不能嘬。\r\n尚无千里蒪，敢觅镜湖蟹。\r\n一杯苦藬齑，价直裟婆界。"
        },
        {
            "title": "病酒宿土坊驿",
            "content": "少时见酒喜欲舞，老大畏酒如畏虎。\r\n一日饮酒三日病，客路那堪夜闻雨。\r\n雨声萧萧宿空堂，不寐始知更漏长。\r\n卖药思从伯休隐，爱花却笑拾遗狂。"
        },
        {
            "title": "病酒述怀",
            "content": "闲处天教著放翁，草庐高卧筰桥东。\r\n数茎白发悲秋後，一醆青灯病酒中。\r\n李广射归关月堕，刘琨啸罢塞云空。\r\n古人意气凭君看，不待功成固已雄。"
        },
        {
            "title": "病戒",
            "content": "忧身如忧国，畏病如畏乱；此身虽幸健，敢作无事看？祸福在呼吸，恐惧兼寝饭。\r\n人所忽不省，我思尝熟烂。\r\n夜卧不安席，晨起宁待旦？虽云亲药石，得失每参半。\r\n人情喜一快，往往触剽悍。\r\n收功宁使迟，覆败不可玩。"
        },
        {
            "title": "病减",
            "content": "病减停汤熨，身衰赖按摩。\r\n书亏平日课，睡比故年多。\r\n龟卜占休泰，医方校阙讹。\r\n有时还一笑，隔浦起渔歌。"
        },
        {
            "title": "病後作",
            "content": "骨相坐一寒，仕宦经百谪。\r\n晚入文昌省，又坐烦言啧。\r\n诏昼复收召，付以大典册。\r\n期年甫奏篇，皇恐亟自劾。\r\n归来稽山下，三食新获麦。\r\n草履布裙襦，徒步老阡陌。\r\n今年疾屡作，怳若将归客。\r\n道士言犯土，拜章安舍宅。\r\n巫言神去干，翦纸招魂魄。\r\n把臂忽自悟，此岂屋漏脉？尽去囊中药，默观鼻端白。\r\n正气徐自还，鬼子何足磔！"
        },
        {
            "title": "病後自咏",
            "content": "狂豪扫去得衰残，数啜芳醪兴亦阑。\r\n闭户交朋疏索尽，捐书日月破除难。\r\n盘除鲜食生蔬美，衣耸吟肩束带宽。\r\n赖有一条差自慰，高眠常到日三竿。"
        },
        {
            "title": "病後小健戏题",
            "content": "行年九十未龙锺，惭愧天公久见容。\r\n醉解病人诗解廋，不如世世作春农。"
        },
        {
            "title": "病後往来湖山间戏书",
            "content": "周公居东三食新，夷吾在鲁丘厄陈；圣贤忧患尚如此，况我本是羁穷人。\r\n今秋危病辄不死，余业自笑坚顽身。\r\n结茅所幸得佳处，石帆天镜无纤尘。\r\n扪萝峭壁上采药，腰斧长歌行负薪。\r\n寻僧独泛若耶月，携友共采湘湖蓴。\r\n蠡亡范金陋勾践，斯颂刻石憎嬴秦，不如一酹禹祠去，恶衣菲食真吾邻。"
        },
        {
            "title": "病後衰甚非篮舆不能出门感叹有赋",
            "content": "酒兴诗情尚自如，形骸可怪顿成疏。\r\n平生只倚双凫舄，此日常须一鹿车。\r\n寂寂岂惟惭邓禹，厌厌更觉类曹蜍。\r\n晚窗弄笔聊湔袚，数首清诗手自书。"
        },
        {
            "title": "病後暑雨书怀",
            "content": "发毛萧飒疾初平，云物轮囷气未清。\r\n水涨小亭无路到，雨多幽草上墙生。\r\n窗昏顿减雠书课，屋老时闻堕瓦声。\r\n止酒亡聊还自笑，少年豪饮似长鲸。"
        },
        {
            "title": "病後登山亭",
            "content": "野客双蓬鬓，空山一草亭。\r\n睡魔欺茗薄，疾竖怯丹灵。\r\n治世穷冯衍，残年老管宁。\r\n安居得後死，不敢恨飘零。"
        },
        {
            "title": "病告中遇风雪作长歌排闷",
            "content": "风雪横街不能出，闭户垂帷养衰疾。\r\n黄昏卧听打窗声，聊挽清寒入诗律。\r\n公孙布被久有味，子敬青毡暖无匹。\r\n石鼎闲烹似爪茶，霜皱旋破如拳栗。\r\n蹲鸱足火微点盐，甖粟熬汤旋添蜜。\r\n龙蛇(左角右戢)寒笋束，子母累累丹柿实。\r\n玉狸试说涎已堕，石芥才尝酒如失。\r\n天公付汝亦已厚，饱食长谣抱双膝。\r\n丈夫岂为口腹计，壮志常恐无时毕。\r\n伐胡疏奏端许前，腰领敢辞膏斧鑕！"
        },
        {
            "title": "病後晨兴食粥戏书",
            "content": "蝴蝶庄周安在哉！达人聊借作嘲诙。\r\n不知自此随缘住，更把晨窗粥几杯？"
        },
        {
            "title": "病齿",
            "content": "似病非病臂已瘳，当堕末堕齿难留。\r\n一杯藜粥吾所美，幸可自办不待求。\r\n既无啮骨犯曲礼，亦免祝鲠烦成周。\r\n形骸外物付悠悠，那将老境供闲愁！"
        },
        {
            "title": "丙寅元日",
            "content": "缥缈初闻寺阁钟，霏微零雨兆年丰。\r\n家家椒酒欢声里，户户桃符霁色中。\r\n春枕方浓从卖困，社醅虽美倦治聋。\r\n从今万事俱抛掷，且作人间百岁翁。"
        },
        {
            "title": "丙午五月大雨五日不止镜湖渺然想见湖未废时",
            "content": "朝雨暮雨梅正黄，城南积潦入车箱；镜湖无复鍼青秧，直浸山脚白茫茫。\r\n湖三百里汉讫唐，千载未尝废陂防，屹如长城限胡羌，啬夫有秩走且僵，旱有灌注水何伤，越民岁岁常丰穰。\r\n泆湖谁始谋不臧？使我妇子餍糟糠。\r\n陵迁谷变亦何常，会有妙手开湖光。\r\n蒲鱼自足被四方，烟艇满目菱歌长。"
        },
        {
            "title": "丙午十月十三夜梦过一大冢傍人为余言此荆轲",
            "content": "采药游名山，物外富真赏。\r\n秋关策蹇驴，雪峡荡孤桨。\r\n还乡忽十载，高兴寄遐想。\r\n梦行河潼间，初日照仙掌。\r\n坡陀荆棘冢，狐兔伏蓁莽。\r\n悲歌易水寒，千古见精爽。\r\n国雠久不复，惊觉泚吾颡。\r\n何时真过兹，薄酹神所飨。"
        },
        {
            "title": "丙午初冬得心腹痛疾大下而愈羸耗不支方在告",
            "content": "愔愔四壁空，宛宛一室奥；雨声静更闻，雨气深不到。\r\n下帘设纸屏，篝火支药灶。\r\n勿言此幽陋，足以养衰眊。\r\n颇闻闾里间，比夕多狗盗，游徼无乃阙，鳏寡将孰告？家贫未决去，禄食当念报，卧痾畴敢安，起立掷吾帽！"
        },
        {
            "title": "丙辰上元前一日",
            "content": "弊裘破帽发鬅鬠，宛似山房罢讲僧。\r\n身病不禁连夜雨，家贫只挂旧年灯。\r\n修椽柳外掀楼角，危槛云间露塔层。\r\n自笑闲游本无定，兴阑随处倚枯藤。"
        },
        {
            "title": "邠风",
            "content": "少学诗三百，邠风最力行。\r\n春前耕犊健，节近祭猪鸣。\r\n檐日桑榆暖，园蔬风露清。\r\n金丹不须问，持此毕吾生。"
        },
        {
            "title": "别张教授归独登拟岘",
            "content": "小阁敞朱扉，侧车暂息机。\r\n行人呼晚渡，幼妇浣秋衣。\r\n霜树欹危堞，风鸦满客晖。\r\n登临客秋裹，况是送将归。"
        },
        {
            "title": "并山东南闲步至野人吴氏居乃归",
            "content": "信步闲行遍四邻，拥篱老稚看纶巾。\r\n人随世换朋侪少，志与年衰感慨频。\r\n梅送冷香横雪岸，雁翻孤影下烟津。\r\n丰年何地酬君赐，剩向旗亭作醉人。"
        },
        {
            "title": "别曾学士",
            "content": "儿时闻公名，谓在千载前。\r\n稍长诵公文，杂之韩杜编。\r\n夜辄梦见公，皎若月在天，起坐三叹息，欲见亡繇缘。\r\n忽闻高轩过，驩喜忘食眠，袖书拜辕下，此意私自怜。\r\n道若九达衢，小智妄凿穿。\r\n所愿瞻德容，顽固或少痊。\r\n公不谓狂疏，屈体与周旋。\r\n骑气动原隰，霜日明山川。\r\n匏系不得从，瞻望抱悁悁。\r\n画石或十日，刻楮有三年。\r\n贱贫未即死，闻道期华颠。\r\n他时得公心，敢不知所传。"
        },
        {
            "title": "别杨秀才",
            "content": "岁暮江头又语离，淡烟衰草不胜悲。\r\n俗人愦愦宁知子，心事悠悠欲语谁？灯暗想倾浇闷酒，路长应和赠行诗。\r\n人生但要身强健，一笑相从自有时。"
        },
        {
            "title": "别严和之",
            "content": "千里风烟行路难，旅舟应过子陵滩。\r\n人间富贵知何物，莫负君家旧钓竿。"
        },
        {
            "title": "别严和之",
            "content": "器之魂逝已难招，尚有和之慰寂寥。\r\n今夜月明空叹息，想君孤棹泊溪桥。"
        },
        {
            "title": "别王伯高",
            "content": "冷落何人肯见寻，断弦尘匣愧知音。\r\n倾家酿酒犹嫌少，入海求诗未厌深。\r\n薄宦簿书常衮衮，中年光景易駸駸。\r\n香奁赠别非无意，共约跏趺看此心。"
        },
        {
            "title": "别荣州",
            "content": "浮生岁岁俱如梦，一枕轻安亦可人。\r\n偶落山城无事处，暂还老子自由身。\r\n啸台载酒云生屦，僊穴寻梅雨垫巾。\r\n便恐清游从此少，锦城车马涨红尘。"
        },
        {
            "title": "别梅",
            "content": "竹篱数掩傍鱼矶，万点梅花掠地飞。\r\n正喜巡檐来索笑，已悲临水送将归。\r\n影横月处愁空绝，子满枝时事更非。\r\n自古情锺在吾辈，尊前莫怪泪沾衣。"
        },
        {
            "title": "别建安",
            "content": "欹帽扬鞭晚出城，驿亭灯火向人明。\r\n多情叶上萧萧雨，更把新凉送客行。"
        },
        {
            "title": "别建安",
            "content": "楚泽吴山已惯行，武夷从昔但闻名。\r\n北岩小寺长汀驿，且喜游山第一程。"
        },
        {
            "title": "别建安",
            "content": "三十年来云水僧，常挑钵袋系行縢。\r\n信缘不作痴巢窟，即是吾家无尽灯。"
        },
        {
            "title": "别後寄季长",
            "content": "俗子俗到骨，一揖已溷人;不知此曹面，何处得许尘?我非作崖堑，汝自不可亲。\r\n道途逢使君，令我生精神。\r\n顿增江山丽，更觉风月新。\r\n对床得晤语，倾倒夜达晨。\r\n亟起忘缚裤，小醉或堕巾。\r\n缭出锦城南，问讯江梅春。\r\n煎茶憩野店，唤船截烟津。\r\n凄凉吊废苑，萧散夸闲身。\r\n暮归度略彴，月出水鳞鳞。\r\n思君去已远，此会何由频。"
        },
        {
            "title": "表侄江垧种竹名筠坡来求诗",
            "content": "奉常遗绪冷如秋，闭户知君颇好修。\r\n千里可嗟妨晤语，两书犹喜免沉浮。\r\n但令有竹能医俗，何患无天可寄愁。\r\n一事却须常自勉，勿容凡子得同游。"
        },
        {
            "title": "扁舟皆到门",
            "content": "千钱买轻舟，不复从人借。\r\n樵苏晨入市，盐酪夕还舍。\r\n岂惟载春秧，亦足获秋稼。\r\n有时醉村场，老稚相枕藉。\r\n常侵落月行，不畏恶风吓。\r\n无为诧轩车，此乐予岂暇。"
        },
        {
            "title": "砭愚",
            "content": "储药如丘垄，人愚未易医。\r\n信书安用尽，见事可怜迟。\r\n错自弹冠日，忧从识字时。\r\n今朝北窗卧，句句味陶诗。"
        },
        {
            "title": "避雨",
            "content": "云如坏山欲塞海，树似奇鬼将搏人。\r\n急投民家雨随至，燎衣不觉鸡唱晨。"
        },
        {
            "title": "避暑近村偶题",
            "content": "乞得身归荷圣时，登临筋力未全衰。\r\n楚祠草合三叉路，隋寺苔侵半折碑。\r\n孤店不妨乘月宿，扁舟频为看山移。\r\n红麈冠盖真堪怕，还我平生白接篱。"
        },
        {
            "title": "避暑江上",
            "content": "苦热厌城市，初夜临江湍。\r\n风从西山来，颇带积雪寒。\r\n堰声静尤壮，喷薄如急滩。\r\n顿远车马喧，更觉衣裳单。\r\n断岸吐缺月，恨不三更看。\r\n且随萤火归，城扉欲横关。"
        },
        {
            "title": "避世行",
            "content": "君渴未尝饮鸩羽，君饥未尝食乌喙。\r\n惟其知之审，取舍不待议。\r\n有眼看青天，对客实少味；有口啖松柏，火食太多事。\r\n作官蓄妻孥。\r\n陷阱安所避？刀锯与鼎镬，孰匪君自致？欲求人迹不到处，忘形麋鹿与俱逝，杳杳白云青嶂间，千岁巢居常避世。"
        },
        {
            "title": "壁老求笑庵诗",
            "content": "车马往来尘暗天，净光欣喜接诸贤。\r\n半瓯春茗无多费，且结来生一笑缘。"
        },
        {
            "title": "壁老求笑庵诗",
            "content": "台省诸公六出奇，江湖狂客一生痴。\r\n无人为问净光老，抚掌掀髯端为谁？"
        },
        {
            "title": "碧海行",
            "content": "碧海如镜天无云，众真东谒青童君。\r\n九奏铿锵洞庭乐，八角森芒龙汉文。\r\n共传上帝新有诏，蚩尤下统旄头军。\r\n径持河洛还圣主，更度辽碣清妖氛。\r\n幽州螘垤一炬尽，安用咸阳三月焚。\r\n艺祖骑龙在帝左，世上但策云台勋。"
        },
        {
            "title": "避暑松竹间",
            "content": "双柶五丈高，万竹一尺围，上有林蝉鸣，下有涧鸟飞。\r\n正午不见日，我来每忘归。\r\n清诗忽陈前，永与世俗违。\r\n直北有异境，烟汀连钓矶。\r\n何当霜雪时，散发槲叶衣？"
        },
        {
            "title": "弊庐",
            "content": "弊庐虽陋甚，鄙性颇所宜。\r\n欹倾十许间，草覆实半之。\r\n碓声隔柴门，绩火出枳篱。\r\n缚木为彘牢，附垣作鸡埘。\r\n黄犊放林莽，苍鹅戏陂池。\r\n佣耕食于我，客主同爨炊，瓦盎设大杓，葅苋羹园葵，一饱荷锄出，作劳非所辞。\r\n上以奉租赋，下以及我私。\r\n有钱既沽酒，阡陌恣游嬉。\r\n亦有扶持者，婢跣奴髻椎。\r\n欲画恨无人，後世考此诗。"
        },
        {
            "title": "闭门",
            "content": "衰疾厌厌不易医，闭门惟与睡相宜。\r\n狂曾忤物慵迎客，瘦不胜衣悔作诗。\r\n数简隐书忘世味，半瓯春茗过花时。\r\n寂寥终岁君无诮，正是幽居一段奇。"
        },
        {
            "title": "闭门",
            "content": "残发凋零不满巾，闭门聊得养天真。\r\n恐伤药草停除地，为惜松槎禁伐薪。\r\n独木架成新略彴，一峰买得小嶙峋。\r\n萧然便觉浑无事，谈笑时时过近邻。"
        },
        {
            "title": "闭门",
            "content": "寂寂云山千万重，闭门不忍叹涂穷。\r\n高秋酒熟雪浮瓮，中夜剑归雷吼空。\r\n近报犬羊逃漠北，岂无貔虎定关中。\r\n君王犹记孤忠在，安得英豪共此功？"
        },
        {
            "title": "闭门",
            "content": "闭门高卧镜湖傍，元自无闲可得忙。\r\n泛罢杯觞余菊苦，玩残指爪带橙香。\r\n灯昏共度空阶雨，蛩冷偏依丈室床。\r\n不待衰年宦情尽，未来如雁到衡阳。"
        },
        {
            "title": "闭门",
            "content": "闭门何所乐，聊息此生劳。\r\n霜薄残芜绿，风酣万木号。\r\n研朱点周易，饮酒读离骚。\r\n断尽功名念，非关快剪刀。"
        },
        {
            "title": "闭户",
            "content": "冠盖长安几番新？放翁只似向来贫。\r\n满窗红日价无敌，半榼新醅香动人。\r\n宴坐心光无蔽障，横眠踵息自清匀。\r\n世间不用询名字，身是无怀上古民。"
        },
        {
            "title": "闭户",
            "content": "声利能令智者愚，放翁闭户养迂疏。\r\n地炉枯叶夜煨芋，竹笕寒泉晨灌蔬。\r\n徇俗不如翻著袜，爱山只合倒骑驴。\r\n今朝更有欣然处，万里知心一纸书。"
        },
        {
            "title": "闭户",
            "content": "乞身林下养衰残，闭户宁容外物干？正使有为终淡泊，未能无疾已轻安。\r\n寸阴息念如年永，丈室端居抵海宽。\r\n老子尔来深达此，却嫌儿女话团栾。"
        },
        {
            "title": "闭户",
            "content": "老人闭户动经月，嬾就东家借蹇驴。\r\n身後有名岂如酒，体中不佳聊读书。\r\n秦王开图见匕首，汉相徇市载厨车。\r\n人间忧怖古如此，莫怪荒畦常荷锄。"
        },
        {
            "title": "闭户",
            "content": "屏居无一事，闭户常经旬。\r\n勿云草舍陋，爱此油窗新。\r\n三日不作诗，幽禽语撩人。\r\n尺素杂行草，往檄江梅春。"
        },
        {
            "title": "闭户",
            "content": "收身归死镜湖傍，闭户悠悠白日长。\r\n巷僻断非容驷路，肠枯那有蹴蔬羊。\r\n书生正可蹈东海，世事漫思移太行。\r\n睡起不知天早暮，坐看萤度篆盘香。"
        },
        {
            "title": "闭户",
            "content": "箪瓢虚道不堪忧，闭户方从造物游。\r\n安乐本因无事得，功名常忌有心求。\r\n洗除仇怨忘蛮触，收歛光芒静斗牛。\r\n儿报床头春瓮熟，人间万事转悠悠。"
        },
        {
            "title": "闭合",
            "content": "闭合孤城剩放慵，桐江清绝胜吴松。\r\n云收忽见北山雪，月落正闻西寺钟。\r\n世味老来无奈薄，土思病後不胜浓。\r\n蓴羹岂止方羊酪，轻许平生笑士龙。"
        },
        {
            "title": "比作陈下瓜麴酿成奇绝属病疡不敢取醉小啜而",
            "content": "翠蔓扶疏采撷忙，麴生系出古淮阳。\r\n蹋成明月团团白，酿作新鹅淡淡黄。\r\n醅瓮秋凄惊凛冽，糟床夜注爱淋浪，西斋幽事新成谱，首为高人著此方。"
        },
        {
            "title": "比得朋旧书多索近诗戏作长句",
            "content": "庭下讼诉如堵墙，案上文书海茫茫，酒酸朒冷不得尝，椎床大叫欲发狂。\r\n故人书来索文章，岂知吏责终岁忙。\r\n寒龟但欲事缩藏，病骥敢望重腾骧？日曛稍退凫鹜行，小山丛竹堂东厢。\r\n呼儿深炷铜炉香，楚骚为我祓不祥。"
        },
        {
            "title": "比从人觅酒皆酸薄戏作此诗",
            "content": "酒尽聊凭折简求，不知人要博凉州。\r\n墙隅弃置空三叹，露下萤飞奈此秋。"
        },
        {
            "title": "被命再领冲佑有感",
            "content": "残骸日益衰，晨夜抱疾痛。\r\n地炉得微火，终日不喜动。\r\n读书旧成癖，今但坐作梦。\r\n未能追鸿冥，乃复分鹤俸。\r\n风霜舍边柳，合抱皆手种。\r\n眼中人尽非，欲话谁与共？"
        },
        {
            "title": "被酒径卧比觉已五鼓矣",
            "content": "俗事驱人挽不回，经年无地濯氛埃。\r\n酒酣稍觉客愁破，睡觉忽闻山雨来。\r\n窗外树寒无鸟宿，壼中水暖有梅开。\r\n五更欲起先惆怅，烛下文书已作堆。"
        },
        {
            "title": "北渚",
            "content": "北渚露浓苹叶老，南塘雨过藕花稀。\r\n新秋渐近蝉更急，残日已沉鸦未归。\r\n铜镜面颜无药驻，玉关勋业与心违。\r\n一蓑一笠生涯在，且醉苍苔旧钓矶。"
        },
        {
            "title": "北斋书志示儿辈",
            "content": "初夏佳风日，颓然坐北斋。\r\n百年从落魄，万事忌安排。\r\n乡俗能尊老，君恩许赐骸。\r\n饥寒虽未免，何足系吾怀！"
        },
        {
            "title": "北斋",
            "content": "质衣葺北斋，欹壤略撑拄。\r\n窗扉则虚名，聊足度寒暑。\r\n独学无与论，推核实劳苦。\r\n审观古人意，十亦得四五。\r\n无功与子光，相可岂待语。\r\n一床宽有余，高卧听檐雨。"
        },
        {
            "title": "北斋",
            "content": "新竹侵幽幔，疏莲散远汀。\r\n研朱朝点易，捣櫱夜潢经。\r\n岩壑知心赏，琴樽乐性灵。\r\n会当烦太史，一奏少微星。"
        },
        {
            "title": "北园杂咏",
            "content": "暮年身似一虚舟，付与沧波自在流。\r\n垂地雪云吹不散，且倾桑落脍槎头。"
        },
        {
            "title": "北园杂咏",
            "content": "白发萧萧病满身，冻云野渡正愁人。\r\n扬鞭大散关头日，曾看中原万里春。"
        },
        {
            "title": "北园杂咏",
            "content": "岁残已似早春天，隔水横林一抹烟。\r\n闻道埭西梅半吐，携儿闲上钓鱼船。"
        },
        {
            "title": "北园杂咏",
            "content": "闲伴邻翁去荷鉏，林疏历历见村墟。\r\n怪生白鹭飞无数，水落滩生易取鱼。"
        },
        {
            "title": "北园杂咏",
            "content": "鉏麦家家趁晚晴，筑陂处处待春耕。\r\n小槽酒熟豚蹄美，剩与儿童乐太平。"
        },
        {
            "title": "北园杂咏",
            "content": "东吴霜薄富园蔬，紫芥青菘小雨余。\r\n未说春盘供采撷，老夫汤饼亦时须。"
        },
        {
            "title": "北园杂咏",
            "content": "小桥密接西冈路，支径深通北崦村。\r\n老子意行无远近，月中时打野人门。"
        },
        {
            "title": "北园杂咏",
            "content": "舍北桥东幽事多，老夫饭饱得婆娑。\r\n茅檐日落闻舂相，荻浦烟深有棹歌。"
        },
        {
            "title": "北园杂咏",
            "content": "西村林外起炊烟，南浦桥边系钓船。\r\n乐岁家家俱自得，桃源未必是神仙。"
        },
        {
            "title": "北园杂咏",
            "content": "短筇行乐出柴荆，雪意阑珊却变晴。\r\n林际已看春雉起，屋头还听岁猪鸣。"
        },
        {
            "title": "北园篱外放步",
            "content": "北园西出路逶迤，荆作门扉枳缚篱。\r\n锄麦正忙人满野，营巢未定鹊争枝。\r\n招呼父老尝新酿，约束儿童筑坏陂。\r\n遇兴闲行便终日，隔溪绩火已参差。"
        },
        {
            "title": "北岩采新茶用忘怀录中法煎饮欣然忘病之未去",
            "content": "槐火初钻燧，松风自候汤。\r\n携篮苔径远，落爪雪芽长。\r\n细啜襟灵爽，微吟齿颊香。\r\n归时更清绝，竹影踏斜阳。"
        },
        {
            "title": "北岩",
            "content": "舣船涪州岸，携儿北岩游。\r\n摇楫横大江，褰裳蹑高楼。\r\n雨昏山半失，江涨地欲浮。\r\n老矣宁再来，为作竟日流。\r\n乌帽程丈人，闭户有好修。\r\n骇机一朝发，议罪至窜投。\r\n党禁久不解，胡尘暗神州。\r\n修念以稔祸，哀哉谁始谋？小人无远略，所怀在私雠。\r\n後来其监兹，赋诗识岩幽。"
        },
        {
            "title": "北崦",
            "content": "毒热惮轻出，新凉寻旧盟。\r\n西郊犹近市，北崦渐谋耕。\r\n松菊有佳色，山林无俗情。\r\n行行望绩火，一点隔林明。"
        },
        {
            "title": "北望感怀",
            "content": "荣河温洛帝王州，七十年来禾黍秋。\r\n大事竟为朋党误，遗民空叹岁时遒。\r\n乾坤恨入新丰酒，霜露寒侵季子裘。\r\n食粟本同天下责，孤臣敢独废深忧！"
        },
        {
            "title": "北望",
            "content": "昔我初生岁，中原失太平。\r\n宁知墓木拱，不见塞尘清。\r\n京洛无来信，江淮尚宿兵。\r\n何时青海月，重照汉家营？"
        },
        {
            "title": "北坡梅开久一株独不著花立春日放一枝戏作",
            "content": "日日来寻坡上梅，枯槎忽见一枝开。\r\n广寒宫里长生药，医得冰魂雪魄回。"
        },
        {
            "title": "北槛",
            "content": "北槛近中堂，缘阶物自芳。\r\n晨清花拱露，地僻藓侵廊。\r\n坐久时闲卷，吟余或炷香。\r\n终朝无客至，一枕到羲皇。"
        },
        {
            "title": "北窗睡起",
            "content": "违物离人不计年，万金难买北窗眠。\r\n高怀元在羲皇上，大事已明空劫前。\r\n樵路细盘云外岭，钓筒倒插水中天。\r\n此时消息君知否？千载巢由未足贤。"
        },
        {
            "title": "北望",
            "content": "中原堕胡尘，北望但莽莽。\r\n耆年死已尽，童稚日夜长。\r\n羊裘左其衽，宁复记畴曩？岂无豪俊士，愤气塞穹壤。\r\n我欲友斯人，悲诧寄遐想。\r\n梦行黄河滨，云开见仙掌。"
        },
        {
            "title": "北窗试笔",
            "content": "老来日月速，去若弦上箭；方看出土牛，已复送巢燕。\r\n清晨觅缣衣，正午废纨扇。\r\n北窗小雨余，盆山郁葱蒨。\r\n病体为之轻，一笑玩笔砚。\r\n虽无颜柳工，挥洒亦忘倦。\r\n纸穷墨渐燥，蛇蚖争入卷。\r\n属儿善藏之，勿遣俗子见。"
        },
        {
            "title": "北窗偶题",
            "content": "烟波两鸂鶒，肯为放翁来。\r\n菰米犹能给，苍颜得屡开。"
        },
        {
            "title": "北窗偶题",
            "content": "帘外燕翩翩，归时在社前。\r\n不辞飞渡海，来看赛丰年。"
        },
        {
            "title": "北窗雨中作",
            "content": "郁蒸作不解，风雨来有信，岂惟窗户清，更喜草木润。\r\n简编既陈前，灯火亦可近。\r\n跂予望圣贤，倾河洗骄吝。\r\n扶衰幸未死，吾道其少进。\r\n安得平生欢，怀抱为君尽？"
        },
        {
            "title": "北窗偶题",
            "content": "晓晴林鹊喜，昼暖蜜蜂喧。\r\n我老诗情尽，逢春亦一言。"
        },
        {
            "title": "北窗梧叶坐间落四五有感",
            "content": "高梧一叶脱，便觉秋不远。\r\n晨起发满梳，梧衰孰云晚。\r\n古来追电足，历块或小踠。\r\n金鼓噪阵间，此任岂驽蹇。\r\n女子则多怨，丈夫当自反。\r\n默观忧患机，推见生死本。\r\n山林嫌独往，台省亦衮衮。\r\n会稽归去来，皋桥住差稳。"
        },
        {
            "title": "北窗偶题",
            "content": "尔丛香百合，一架粉长春。\r\n堪笑龟堂老，欢然不记贫。"
        },
        {
            "title": "北窗闲咏",
            "content": "阴阴绿树雨余香，半卷疏帘置一床。\r\n得禄仅偿赊酒券，思归新草乞祠章。\r\n古琴百衲弹清散，名帖双钩榻硬黄。\r\n夜出灞亭虽跌宕，也胜归作老冯唐。"
        },
        {
            "title": "北窗哦诗因赋",
            "content": "露下萤飞仲秋月，山围水绕建安城。\r\n病多不辨酒中圣，身远且令心太平。\r\n数卷蠹书行老矣，一盂蔬饭太憎生。\r\n白云只在檐间宿，听我清宵咏句声。"
        },
        {
            "title": "北窗哦诗因赋",
            "content": "二十来年赋远游，一窗又复寄南州。\r\n双鹅戏雨陂塘晓，乱叶飘风院落秋。\r\n颜鬓蹉跎愁览镜，江山重复怯登楼。\r\n平生事业诗千首，残稿从教处处留。"
        },
        {
            "title": "北窗即事",
            "content": "北窗最与嬾相宜，世上纷纷了不知。\r\n露井甘寒初浚後，小山葱蒨乍晴时。\r\n粗餐岂复须鲑菜，蓬户何曾设扊?？幸有床头藤杖在，登临未遽叹吾衰。"
        },
        {
            "title": "北窗怀友",
            "content": "中年妄意慕轲雄，白首终希尺寸功。\r\n落落要居流俗外，兢兢恐堕异端中。\r\n仰天俯地犹多媿，饭豆羹藜已过丰。\r\n幸有北窗堪讲学，故交零落与谁同？"
        },
        {
            "title": "北窗即事",
            "content": "衡茅随力葺幽居，扫地焚香乐有余。\r\n分食时能下檐鹊，作洲常悔诳池鱼。\r\n游归又失相寻客，睡起重开未了书。\r\n袖手悠然便终日，不辞世俗笑迂疏。"
        },
        {
            "title": "北窗病起",
            "content": "一饥可忍万缘轻，况复幽窗疾渐平。\r\n更事天公终赏识，欺人鬼子漫纵横。\r\n道边尘起频障扇，门外波清剩濯缨。\r\n不为褊心憎薄俗，客星祠下是归程。"
        },
        {
            "title": "北窗",
            "content": "九陌黄尘早暮忙，幽人自爱北窗凉。\r\n清吟微变旧诗律，细字闲抄新酒方。\r\n草木扶疏春已去，琴书萧散日初长。\r\n破羌临罢榰颐久，又破铜匜半篆香。"
        },
        {
            "title": "北窗睡起",
            "content": "杏梢红湿昼初长，睡过窗间半篆香。\r\n久厌客游归自好，本无才术老何伤。\r\n依蒲不去群鱼乐，点草还惊小蝶忙。\r\n堪笑放翁无一事，强将诗句占年光。"
        },
        {
            "title": "北窗",
            "content": "帘影参差午漏前，盆山绿润雨余天。\r\n诗无杰句真衰矣，酒借朱颜却怅然！海燕理巢知再乱，吴蚕放食过三眠。\r\n名泉不负吾儿意，一掬丁坑手自煎。"
        },
        {
            "title": "北窗",
            "content": "小雨霏霏旋作晴，北窗清润绿阴成。\r\n却缘政拙文书少，卧听帘栊燕子声。"
        },
        {
            "title": "北窗",
            "content": "晏婴长不满五尺，淳于饮能至一石。\r\n老无功名未足叹，滑稽玩世亦非昔。\r\n当年交友倾一时，谁料蓬门今寂寂！陈山李石千载士，早死当为天下惜。\r\n斯文显晦端有命，道悠运促非人力。\r\n我今稽山一老农，百岁不死知何益？後生可畏要有人，谁能隐若一敌国？狂言勿发心自惊，归卧北窗还默默。"
        },
        {
            "title": "北窗",
            "content": "老人日夜衰，卧起常在背。\r\n窗间一编书，终日圣贤对。\r\n东皋客输米，粲粲珠出碓；南山僧饷茶，细细雪落磑；吾儿亦解事，稀甲自鉏菜。\r\n一饥既退舍，百念皆卷旆。\r\n闲身去俗远，澄念与道会。\r\n宿痾走二竖，美睡造三昧。\r\n挂冠反布韦，上印谢银艾。\r\n庭中石苍然，此客真度外。"
        },
        {
            "title": "北窗",
            "content": "垂老乞骸骨，飘然辞圣朝。\r\n竹头那足用，桐尾不禁焦。\r\n短褐缝綀布，晨餐采药苗。\r\n风霜征雁路，灯火衲僧寮。\r\n陇客询安否，狸奴伴寂寥。\r\n北窗鸣落叶，愁绝夜迢迢。"
        },
        {
            "title": "北窗",
            "content": "寒泉断藕素丝长，纹簟开瓜碧玉香。\r\n午睡觉来桐影转，无人可共北窗凉。"
        },
        {
            "title": "北窗微阴",
            "content": "露滴林梢花送香，风吹池面雨输凉。\r\n蠹书一卷作老伴，麦饭半盂支日长。\r\n学道莫如心自肯，杜门真与世相忘。\r\n君恩不报虽知媿，稊米安能益太仓。"
        },
        {
            "title": "北望",
            "content": "北望中原泪满巾，黄旗空想渡河津。\r\n丈夫穷死由来事，要是江南有此人！"
        },
        {
            "title": "北窗",
            "content": "白首微官只自囚，青灯明灭北窗幽。\r\n五更风雨梦千里，半世江湖身百忧。\r\n壮志已孤金锁甲，倦游空揽黑貂裘。\r\n灞亭夜猎犹堪乐，敢恨将军老不侯。"
        },
        {
            "title": "北窗",
            "content": "北窗本意傲羲皇，老返园庐味更长。\r\n犊健戴星耕白水，蚕饥冲雨采青桑。\r\n俚儒朱墨开冬学，庙史牲牢祝岁穰。\r\n从此鬓毛虽似雪，未妨击壤颂虞唐。"
        },
        {
            "title": "北窗",
            "content": "云开见山雪，院静闻松风，吏去曲肱卧，疑非尘世中。"
        },
        {
            "title": "北窗",
            "content": "破屋颓垣啸且歌，一窗随处寄婆娑。\r\n阅人每叹同侪少，遇事方知去日多。\r\n云湿沙洲秋下雁，雨来荻浦夜鸣鼍。\r\n何时更续扁舟兴？剩载郫筒醉绿萝。"
        },
        {
            "title": "北窗",
            "content": "半世蝉嘶坐北窗，耄年依旧守残缸。\r\n买书安得黄金百，觅句如求白璧双。\r\n老气尚思吞梦泽，壮游曾是钓巴江。\r\n寒生事业秋毫尽，笔力终惭鼎可扛。"
        },
        {
            "title": "北窗",
            "content": "北窗无俗物，三伏有余凉。\r\n玉麈消长日，风漪可一床。\r\n盏分新作茗，炉拨欲残香。\r\n却岸纱巾去，翛然野水傍。"
        },
        {
            "title": "悲秋",
            "content": "小雨帘栊惨淡天，醉中偏藉乱书眠。\r\n梦回有恨无人会，枕伴橙香似昔年。"
        },
        {
            "title": "悲秋",
            "content": "残年孤寂不禁秋，醉自凄凉醒更愁。\r\n富贵空成守钱虏，吾今何止百宜休。"
        },
        {
            "title": "悲秋",
            "content": "萧萧衰鬓点新霜，人静房栊易断肠。\r\n等是闭门愁里过，任教风雨坏重阳。"
        },
        {
            "title": "悲秋",
            "content": "形骸枯槁病侵陵，少睡长饥一老僧。\r\n霜夜羁愁更无赖，莫收书策且留灯。"
        },
        {
            "title": "悲秋",
            "content": "一抛蓑笠雪溪舟，八载梁州复益州。\r\n才破繁华海棠梦，又惊摇落井梧秋。\r\n晓班无复趋行殿，晚境惟思老寝丘。\r\n病肺经旬疏酒盏，愁来惟是上南楼。"
        },
        {
            "title": "悲秋",
            "content": "秋灯如孤萤，熠熠耿窗户；秋雨如漏壼，点滴连早暮。\r\n我岂楚逐臣，惨怆出怨句？逢秋未免悲，直以忧国故。\r\n三军老不战，比屋困征赋。\r\n可使江淮间，岁岁常列戍？"
        },
        {
            "title": "悲秋",
            "content": "烟草凄迷八月秋，荒村络纬戒衣裘。\r\n道人大欠修行力，平地闲生尔许愁。"
        },
        {
            "title": "悲秋",
            "content": "病後支离不自持，湖边萧瑟早寒时。\r\n已惊白发冯唐老，又起清秋宋玉悲。\r\n枕上数声新到雁，灯前一局欲残棋。\r\n丈夫几许襟怀事，天地无情似不知。"
        },
        {
            "title": "悲歌行",
            "content": "有口但可读离骚，有手但可持蟹螯。\r\n人生坠地各有命，穷达祸福随所遭。\r\n嗟予一世蹈谤薮，汹如八月秋江涛。\r\n尊拳才奋肋已碎，曹射箭尽弓未弢形尪骨悴吹可倒，摧拉未足称雄豪。\r\n一身百忧偶得活，残年幸许归蓬蒿。\r\n时时照水辄自笑，霜颅雪颌不可薅。\r\n脱身仕路弃衫笏，如病癣疥逢爬搔。\r\n见事苦迟已莫悔，监戒尚可贻儿曹。\r\n勉骑款段乘下泽，州县岂必真徒劳！"
        },
        {
            "title": "悲歌行",
            "content": "感慨常自悲，发为穷苦辞。\r\n偪仄不少伸，梦中亦酸辛。\r\n脂车思远道，太息令人老。\r\n中原宋舆图，今仍传胡雏！此责在臣子，诸公其可已？谈笑复旧京，令人忆西平。"
        },
        {
            "title": "悲歌行",
            "content": "读书不能遂吾志，属文不能尽吾才。\r\n远游方乐归太早，大药未就老已催。\r\n结庐城南十里近，柴门正对湖山开。\r\n有时野行桑下宿，亦或恸哭中途回。\r\n檀公画计三十六，不如一篇归去来；紫驼之峰玄态掌，不如饭豆羹芋魁；腰间累累六相印，不如高卧鼻息轰春雷。\r\n安得宝瑟五十弦，为我写尽无穷哀！"
        },
        {
            "title": "悲歌行",
            "content": "士如天马龙为友，云梦胸中吞八九，秦皇殿上夺白璧，项羽帐中撞玉斗。\r\n张纲本不问狐狸，董龙何足方鸡狗。\r\n风埃蹭蹬不自振，宝剑床头作雷吼。\r\n忆遇高皇识隆准，岂意孤臣空白首！即今埋骨丈五坟，骨会作尘心不朽。\r\n胡不为长星万丈扫幽州？胡不如昔人图复九世雠？封侯庙食丈夫事，龊龊生死真吾羞！"
        },
        {
            "title": "悲齿落自解",
            "content": "年运而往君自宽，此生异竟有衰残。\r\n语讹嚼废寻常事，只作儿童?齿看。"
        },
        {
            "title": "暴雨",
            "content": "黑云如龙爪，白雨如博棋。\r\n老屋处处漏，此夕将何之？岂惟移床避，殆欲悬釜炊。\r\n扰扰舍中人，具食不以时。\r\n儿女乃可怜，赤脚啼午饥。\r\n语儿姑少忍，开霁会有期。"
        },
        {
            "title": "暴雨",
            "content": "苍龙挂东南，夭矫拏万仞。\r\n虽然杂云气，爪尾略可认。\r\n明日暴雨来，继以雷大震，平地成江河，吞卷才一瞬。\r\n吾庐久倾坏，不压真堇堇。\r\n所欣憔悴中，一饱天不吝。\r\n余功到场圃，草木皆绿润。\r\n萧然岸角巾，三叹抚庭楯。"
        },
        {
            "title": "暴雨",
            "content": "风怒欲掀屋，雨来如决堤。\r\n孤灯映窗灭，羁鸟就檐栖。\r\n暑令方炎赫，秋声忽惨凄。\r\n传闻涨江水，已断瀼东西。"
        },
        {
            "title": "饱食",
            "content": "饱食无功媿汗青，灯前顾影叹伶俜。\r\n马衰犹养疑知路，龟久当捐为不灵。\r\n腰下徒夸绶若若，镜中何止发星星。\r\n石帆回首初非远，要及清秋斸茯苓。"
        },
        {
            "title": "宝剑吟",
            "content": "幽人枕宝剑，殷殷夜有声。\r\n人言剑化龙，直恐兴风霆；不然愤狂虏，慨然思遐征。\r\n取酒起酹剑：至宝当潜形，岂无知君者，时来自施行。\r\n一匣有余地，胡为鸣不平？"
        },
        {
            "title": "宝积寺",
            "content": "偶来游古寺，景逐眼前生。\r\n岩上高僧坐，林间野客行。\r\n望穷沧海远，吟久暮云平。\r\n此境真难到，登临暂适情。"
        },
        {
            "title": "半丈红盛开",
            "content": "满酌吴中清若空，共赏池边半丈红。\r\n老子通神谁得似？短筇到处即春风。"
        },
        {
            "title": "半俸自戊辰二月置不复言作绝句",
            "content": "俸券新同废纸收，迎宾仅有一絁裘。\r\n日锄幽圃君无笑，犹腾墙东学侩牛。"
        },
        {
            "title": "半俸自戊辰二月置不复言作绝句",
            "content": "力请还山又几年，何功月费水衡钱？君思深厚犹惭惧，敢向他人更乞怜！"
        },
        {
            "title": "拜张忠定公祠二十韵",
            "content": "张公世外人，与蜀偶有缘，天将靖蜀乱，生公在人间。\r\n厥初大盗兴，乐祸迭相挻，天子辍玉食，贵臣拥戎旃。\r\n生杀出喜怒，死者常差肩。\r\n公曰此何哉，从之吾欺天。\r\n河流触地轴，砥柱屹不迁。\r\n胁从尽纵舍，飞章交帝前。\r\n上意竟开悟，至仁胜凶残。\r\n贵臣不极赏，追还黜其权。\r\n安危关社稷，岂惟蜀民全。\r\n後来有阿童，握兵事开边，晚策睦州功，上公珥金蝉，势张不可御，北乡挑幽燕。\r\n神京遂丘墟，迄今天步艰。\r\n时无忠定公，孰能折其奸？我来拜遗祠，乔木含苍烟。\r\n死者不可作，愀然衰涕潸。\r\n愤切感虏祸，慷慨思公贤。\r\n春秋送迎神，谁为歌此篇！"
        },
        {
            "title": "拜旦表",
            "content": "一封驰奏效嵩呼，清跸何时返故都？只道建炎巡狩礼，谁知故事自祥符！"
        },
        {
            "title": "拜敕口号",
            "content": "扶病中庭拜，君恩抵海深。\r\n顿增新禄格，暂拂旧朝簪。\r\n心欲先营酒，儿言且赎琴。\r\n人生奉祠贵，喜色动山林。"
        },
        {
            "title": "拜敕口号",
            "content": "黄纸如鸦字，今朝下九天。\r\n身居镜湖曲，衔带武夷仙。\r\n日绝丝毫事，年请百万钱。\r\n恭惟优老政，千古照青编。"
        },
        {
            "title": "百岁",
            "content": "百岁纷纷易白头，一年鼎鼎又清秋。\r\n壮心空似骥伏枥，病骨敢怀狐首丘。\r\n屠钓论交成酒隐，山林高卧得天游。\r\n莫悲晚节功名误，即死犹堪赠醉侯。"
        },
        {
            "title": "白云自西来过书巢南窗",
            "content": "岷山千里青未了，恨隔长江不到吴。\r\n羁云冉冉吾旧识，安得挽之来坐隅！"
        },
        {
            "title": "白塔院",
            "content": "冷翠千竿玉，浮岚万幅屏。\r\n凭栏避微雨，挈笠遇归僧。\r\n残月明楼角，屯云拥塔层。\r\n溪山属闲客，随意倚枯藤。"
        },
        {
            "title": "白塔道中乘卧舆行",
            "content": "小疾载卧舆，独饮亦薄醉。\r\n朝离战平馆，午过白塔市。\r\n清寒正宜嬾，摇兀更益睡。\r\n所嗟下程早，不得究此味。\r\n忽忆从军时，雪夜驰铁骑。\r\n壮心谁复识，抚事有余愧。"
        },
        {
            "title": "白首",
            "content": "白首元无一事成，朝来大笑绝冠缨。\r\n花飞早已知春减，漏尽宁容更夜行？萧散且为无算饮，猖狂未免不平鸣。\r\n玉关青海今安在，麦野桑村送此生。"
        },
        {
            "title": "白首",
            "content": "白首归来老故园，索居情味更堪论！关河悠邈梦魂到，亲旧凋零书札存。\r\n身病自怜诗思退，家贫客笑酒醅浑。\r\n昏昏只欲投床睡，儿劝孙扶强出门。"
        },
        {
            "title": "白鸥",
            "content": "平生崖异每自笑，一接俗人三祓除。\r\n惟有白鸥真我客，尔来底事向人疏？"
        },
        {
            "title": "白首",
            "content": "白首称祠吏，清时作幸民。\r\n招呼林下客，游戏梦中身。\r\n山路乌骡稳，烟波画楫新。\r\n村村有花柳，无事即寻春。"
        },
        {
            "title": "白露前一日已如深秋有感",
            "content": "护塞宁须右北平，拂云祠是受降城。\r\n谁知此志成虚语，白首灯前听雁声！"
        },
        {
            "title": "白露前一日已如深秋有感",
            "content": "匹马曾防玉塞秋，岂知八十老渔舟。\r\n非无丈二殳堪请，只恐傍人笑白头。"
        },
        {
            "title": "白龙",
            "content": "九月癸酉暮，白龙见西方。\r\n是时久晴明，日落天正苍，玉宇无纤云，凌空独高翔。\r\n蜿蜒久乃隐，父老叹未尝。\r\n清台占五行，此事实殊常。\r\n我非刘子政，聊记以短章。"
        },
        {
            "title": "白乐天诗云倦倚绣床愁不动缓垂绿带髻鬟低辽",
            "content": "王室东迁岁月赊，两京漠漠暗胡沙。\r\n绣床倦倚人何在？风雨漫山夜合花！"
        },
        {
            "title": "白鹤馆夜坐",
            "content": "竹声风雨交，松声波涛翻。\r\n我坐白鹤馆，灯青无晤言。\r\n廓然心境寂，一洗吏卒喧。\r\n袖手哦新诗，清寒媿雄浑。\r\n屈宋死千载，谁能起九原？中间李与杜，独招湘水魂。\r\n自此竞摹写，几人望其藩？兰苕看翡翠，烟雨啼青猿。\r\n岂知云海中，九万击鹏鲲。\r\n更阑灯欲死，此意与谁论！"
        },
        {
            "title": "白干舖别傅用之主簿",
            "content": "我行忽百里，送客亦已空，傅子独眷眷，旦暮随此翁。\r\n谢之不肯去，瘦马冲北风，泥溅及马臆，霜飞逼裘茸。\r\n茅店得小语，慨然念年凶，不作儿女悲，道义相磨砻。\r\n我归亦何为，鱼鸟愁池笼。\r\n君乃台阁人，鸾凤仪笙镛。\r\n若耶遶青山，天禄摩苍穹。\r\n此别各努力，出处何必同。"
        },
        {
            "title": "白发",
            "content": "萧萧白发濯洽浪，剡曲西南一草堂。\r\n饮水读书贫亦乐，杜门养病老何伤。\r\n已成五亩扶犁叟，谁记三朝执戟郎！正似篱边数枝菊，岁残犹复耐冰霜。"
        },
        {
            "title": "白发",
            "content": "我生实多邅，九折行晚途。\r\n忧伤日熏心，惊见颊与颅。\r\n稍生秋风时，竞出寒雨余。\r\n星星初尚稀，戢戢不可除。\r\n昔如春柳妍，今作霜蓬枯。\r\n蓬枯有再绿，念我岂得如。\r\n平昔乐方外，固与功名疏。\r\n投镊三叹息，金丹岂无书！"
        },
        {
            "title": "白发",
            "content": "疾病侵壮年，发恐不及白；偶赖针石功，寓世成久客。\r\n行年垂七十，霜雪纷满帻，耳目虽已衰，亦未与人隔。\r\n濯缨千顷湖，送老五亩宅。\r\n大布缝长衫，东阡复南陌。"
        },
        {
            "title": "白发",
            "content": "白发千茎绿鬓稀，卧看鵷鹭刺天飞。\r\n平生窃鄙贡公喜，故里但思陶令归。\r\n清坐了无书可读，残年赖有佛堪依。\r\n君看世事皆虚幻，屏酒长斋岂必非！"
        },
        {
            "title": "白发",
            "content": "白发今年一倍增，闭门养此老无能。\r\n牛羊被野霜天晚，禾稼连云岁事登。\r\n未午舂炊余脱粟，乍寒包裹有粗缯。\r\n自怜未废诗中业，父子蓬窗共一灯。"
        },
        {
            "title": "白帝泊舟",
            "content": "客路闲无事，津亭爽有余。\r\n峡江春涨减，瀼岸夜灯疏。\r\n老矣孤舟里，依然十载初。\r\n倦游思税驾，更觉爱吾庐。"
        },
        {
            "title": "跋冯氏兰亭",
            "content": "茧纸藏昭陵，千载不复见。\r\n此本得其骨，殊胜兰亭面。"
        },
        {
            "title": "跋冯氏兰亭",
            "content": "堂堂淮阴侯，夫岂哙等伍？放翁评此本，可作兰亭祖。"
        },
        {
            "title": "巴东遇小雨",
            "content": "西游万里亦何为，欲就骚人乞弃遗。\r\n到此宛然诗不进，始知才分有穷时。"
        },
        {
            "title": "巴东遇小雨",
            "content": "暂借清溪伴钓翁，沙边微雨湿孤篷。\r\n从今诗在巴东县，不属灞桥风雪中。"
        },
        {
            "title": "巴东令廨白云亭",
            "content": "寇公壮岁落巴蛮，得意孤亭缥缈间。\r\n常倚曲阑贪看水，不安四壁怕遮山。\r\n遗民虽尽犹能说，老令初来亦爱闲。\r\n正使官清贪至骨，未妨留客听潺潺。"
        },
        {
            "title": "八月一日微雨骤凉",
            "content": "流汗沾衣喘不供，孰知有此快哉风！新凉忽觉从天下，残暑真成扫地空。\r\n恰转轻雷过林坞，已吹好雨到帘栊。\r\n幽人病愈闲无事，剩赋歌诗乐岁丰。"
        },
        {
            "title": "八月五日夜半起饮酒作草书数纸",
            "content": "有漏神仙有发僧，碧幮欹枕对秋灯。\r\n忽然起索三升酒，飒飒蛟龙入剡藤。"
        },
        {
            "title": "八月四日夜梦中作",
            "content": "太华巉巉敷水长，白驴依旧系斜阳。\r\n山深乳洞药炉冷，花发云房醅瓮香。\r\n邻叟一樽迎谷口，蛮童三髻拜溪傍。\r\n中原俯仰成今古，物外自闲人自忙。"
        },
        {
            "title": "八月十四夜三叉市对月",
            "content": "去年看月筹边楼，云罅微光如玉钩，主人不乐客叹息，清歌空送黄金舟。\r\n今年看月三叉市，纤云不作良宵祟，素娥命鴐洗客愁，我亦倾杯邀共醉。\r\n风露万里方渺然，冰轮无辙行碧天。\r\n盈盈耿耿意无尽，月不忍落人忘眠。\r\n一言欲报广寒殿，茅檐华屋均相见。\r\n明年万事不足论，但愿月满人常健。"
        },
        {
            "title": "八月十四日夜湖山观月",
            "content": "长空露洗玻璃碧，紫金之盘径三尺；忽看擘地出人间，桂树扶疏如淡墨。\r\n揽衣独立镜湖边，风露万顷秋渺然；开帆讵必入东海，骑鲸便可追飞仙。\r\n冰壼玉瀣侵骨冷，醉看孤鸾舞清影。\r\n夜阑归舍人已眠，却倩天风为吹醒。"
        },
        {
            "title": "八月三日骤凉有感",
            "content": "残暑侵人畏汗沾，清秋乍见月纤纤。\r\n自烧熟火添香兽，旋把寒泉注砚蟾。\r\n佳客误占萤入户，远书空喜鹊鸣檐。\r\n悠然独对清灯卧，谁念柴门老病兼？"
        },
        {
            "title": "八月九日晚赋",
            "content": "薄晚悠然下草堂，纶巾鹤氅弄秋光。\r\n风经树杪声初紧，月入门扉影正方。\r\n一世不知谁後死，四时可爱是新凉。\r\n从今觅醉其当勉，酒似鹅儿破壳黄。"
        },
        {
            "title": "八月二十三夜梦中作",
            "content": "道士上天鹅一只，老僧住庵云半间。\r\n去来尽向无心得，痴黠相除到处闲。\r\n江山千里互明晦，鱼鸟十年相往还。\r\n高岩缥缈人不到，醉中为子题其颜。"
        },
        {
            "title": "八月二十二日嘉州大阅",
            "content": "陌上弓刀拥寓公，水边旌旆卷秋风。\r\n书生又试戎衣窄，山郡新添画角雄。\r\n早事枢庭虚画策，晚游幕府媿无功。\r\n草间鼠辈何劳磔，要挽天河洗洛嵩。"
        },
        {
            "title": "八十一吟",
            "content": "八十古云耄，吾今不啻过。\r\n山程雨芒屩，水宿一渔蓑。\r\n鸡唱刘琨舞，牛疲甯戚歌。\r\n春寒欺短褐，将奈此翁何！"
        },
        {
            "title": "八十四吟",
            "content": "七十人稀到，吾过十四年。\r\n交游无辈行，怀抱有曾玄。\r\n饮敌骑鲸客，行追缩地仙。\r\n城南春事动，小蹇又翩翩。"
        },
        {
            "title": "八十四吟",
            "content": "新岁八十四，自宜形影孤。\r\n睡凭书摈相，愁赖酒枝梧。\r\n儿问离骚字，僧传本草图。\r\n孰言生计薄，种芋已成区。"
        },
        {
            "title": "八十四吟",
            "content": "八十仍逾四，迟留未告行。\r\n筮言灾退散，医贺脉和平。\r\n耕牧犹能力，痴顽每自惊。\r\n所嗟经学废，心媿济南生。"
        },
        {
            "title": "八十三吟",
            "content": "石帆山下白头人，八十三回见早春。\r\n自爱安闲忘寂寞，天将强健报清贫。\r\n枯桐已爨宁求识？弊帚当捐却自珍。\r\n桑苎家风君勿笑，它年犹得作茶神。"
        },
        {
            "title": "庵中杂书",
            "content": "茅茨一室有余乐，辙环四海谁知心？辍耕垄上鸿鹄志，长啸山中鸾凤音。"
        },
        {
            "title": "庵中杂书",
            "content": "万物并作吾观复，众人皆醉我独醒。\r\n走遍世间无著处，闭门锄菜伴园丁。"
        },
        {
            "title": "庵中杂书",
            "content": "谋生安用苦区区？豆饭藜羹未遽无。\r\n若使天年犹合活，不妨自有谷於菟。"
        },
        {
            "title": "庵中杂书",
            "content": "蒲龛坐久暖如春，纸被无声白似云。\r\n除却放生并施药，更无一事累天君。"
        },
        {
            "title": "庵中夜兴",
            "content": "示疾维摩无侍者，夜阑自掩草庵门。\r\n有情梅影半窗月，相应鸡声十里村。\r\n纸帐拥裘寻断梦，地炉拨火暖残樽。\r\n扶衰又践新春境，万事元知不足论。"
        },
        {
            "title": "庵中晚思",
            "content": "小庵摩腹独彷徉，俗事纷纷有底忙？云影忽生鸦蔽日，雨声不断叶飞霜。\r\n经纶正复惭伊传，杂驳犹能陋汉唐。\r\n卷尽残书窗已晚，笑呼童子换炉香。"
        },
        {
            "title": "庵中纪事用前辈韵",
            "content": "扫洒一庵躬琐细，蓬户朝昏手开闭。\r\n荒山斸药须长鑱，小灶煎茶便短袂。\r\n空中咄咄安用书，身外悠悠固难计。\r\n山僧野叟到即留，麦饭葵羹贵能继。\r\n久贫奴婢多散去，岂有跣足井椎髻。\r\n负薪长歌过此生，直疑身在鸿荒世。"
        },
        {
            "title": "庵中独居感怀",
            "content": "无钱溪女亦留鱼，有雨东家每借驴。\r\n藜粥数匙晨压药，松肪一碗夜观书。\r\n黄紬被暖闲无厌，白布衫长乐有余。\r\n南陌东阡春事动，放翁作计未全疏。"
        },
        {
            "title": "庵中独居感怀",
            "content": "自闭庵门不点灯，惰耕村叟罢参僧。\r\n一生已是胶黏日，投老安能夏造冰？顽面敢辞乾汝唾，蔬餐聊得曲吾肱。\r\n高舂睡熟无多笑，那有禅师解放鹰。"
        },
        {
            "title": "庵中独居感怀",
            "content": "身愈龙锺发愈稀，流年冉冉迫残晖。\r\n读书十纸勤虽在，上树千回事已非。\r\n仗马曾鸣宜取斥，牧羝虽乳亦忘归。\r\n余生自笑知何似？万里辽天老令威。"
        },
        {
            "title": "庵中晨起书触目",
            "content": "初归誓墓老乡邦，手结茆茨近小江。\r\n北渚露沾行药屐，东厢日射勘书窗。\r\n孤忠自信丹心折，万事空成雪鬓霜。\r\n长媿宗人白崖老，赠行期我鹿门庞。"
        },
        {
            "title": "庵中晨起书触目",
            "content": "赋形不使面团团，耸膊心知到骨寒。\r\n晏子元非枕鼓士，杜生那有切云冠。\r\n时扶迁客桄榔杖，日厌诗人苜蓿盘。\r\n赖是平生憎阿堵，今年初解侍祠官。"
        },
        {
            "title": "庵中晨起书触目",
            "content": "晖晖初日上帘勾，漠漠清寒透衲裘。\r\n雪棘并栖双鹊暝，金环斜绊一猿愁。\r\n廉宣卧壑松楠老，王子穿林水石幽。\r\n戏事自怜除未尽，此生行欲散风沤。"
        },
        {
            "title": "庵中晨起书触目",
            "content": "山重水复怯朝寒，一卷窗间袖手看。\r\n朱担长瓶列云液，绛囊细字拆龙团。\r\n数峰移自侏儒国，一研来从黯淡滩。\r\n要识放翁顽钝处，胸中七泽著犹宽。"
        },
        {
            "title": "安仁道中",
            "content": "三驿未为远，衰翁愁出门。\r\n贪程多卒卒，失眠每昏昏。\r\n天大围平野，江回隔近村。\r\n何时有余俸，小筑占云根。"
        },
        {
            "title": "安仁道中",
            "content": "千古临邛路，飘然偶独游。\r\n病身那迫老，远客更禁秋。\r\n水退桥未葺，渡闲船自流。\r\n飞腾付年少，回首思悠悠。"
        },
        {
            "title": "安期篇",
            "content": "我昔游岷峨，扪萝千仞峰。\r\n丈人倚赤藤，恐是安期翁。\r\n赠我一丸药，五云出瓢中，服之未转刻，莹然冰雪容。\r\n素手掬山霭，绿发吹天风。\r\n丈人顾我喜，共骑一苍龙。\r\n蓬莱亦何求，爱此万里空。\r\n却来过齐州，螘垤看青嵩。"
        },
        {
            "title": "安流亭俟客不至独坐成咏",
            "content": "忆昔西征鬓未霜，拾遗陈迹吊微茫。\r\n蜀江春水千帆落，禹庙空山百草香。\r\n马影斜阳经剑阁，橹声清晓下瞿唐。\r\n酒徒云散无消息，水榭凭栏泪数行。"
        },
        {
            "title": "爱闲",
            "content": "今日先生病体轻，爱闲犹有旧心情。\r\n帖看贞观行间印，琴记中郎爨下声。\r\n衣焙温温香欲透，雪檐滴滴日初晴。\r\n客来一笑明窗底，枉道为农事耦耕。"
        },
        {
            "title": "爱闲",
            "content": "爱闲惟与病相宜，壮岁怀归老可知。\r\n睡熟素书横竹架，吟余犀管阁铜螭。\r\n水芭蕉润心抽叶，盆石榴残子压枝。\r\n堪笑放翁头白尽，坐消长日事儿嬉。"
        },
        {
            "title": "艾如张",
            "content": "锦膺绣羽名山鸡，清泉可饮林可栖；稻粱满野弃不啄，虽有奇祸无阶梯。\r\n东村西村烟雨晚，萧艾离离林薄浅；翩然一下骇机发，汝虽知悔安能免！汉家天子南山下，万骑合围穷日夜。\r\n犬牙鹰爪死不辞，触机折颈吁可悲！"
        },
        {
            "title": "哀郢",
            "content": "荆州十月早梅春，徂岁真同下阪轮。\r\n天地何心穷壮士，江湖从古著羁臣。\r\n淋漓痛饮长亭暮，慷慨悲歌白发新。\r\n欲吊章华无处问，废城霜露湿荆榛。"
        },
        {
            "title": "哀郢",
            "content": "远接商周祚最长，北盟齐晋势争强。\r\n章华歌舞终萧瑟，云梦风烟旧莽苍。\r\n草合故宫惟雁起，盗穿荒冢有狐藏。\r\n离骚未尽灵均恨，志士千秋泪满裳。"
        },
        {
            "title": "哀北",
            "content": "太行天下脊，黄河出昆仑。\r\n山川形胜地，历世多名臣。\r\n哀哉六十年，左衽沦胡尘。\r\n抱负虽奇伟，没齿不得伸。\r\n老夫实好义，北望常酸辛。\r\n何当拥黄旗，径涉白马津？穷追殄犬羊，旁招出凤麟。\r\n努力待传檄，勿谓吴无人！"
        },
        {
            "title": "阿通自闽中归甫九岁颇有老成之风作此诗示之",
            "content": "通子还家已九龄，从师衿佩两青青。\r\n长成勉作功名计，勿学衰翁老一经。"
        },
        {
            "title": "阿姥",
            "content": "城南倒社下湖忙，阿姥龙锺七十强。\r\n犹有尘埃嫁时镜，东涂西抹不成妆。"
        },
        {
            "title": "兰",
            "content": "南岩路最近，饭时已散策。\r\n香来知有兰，遽求乃弗莸。\r\n生世本幽谷，岂愿为世娱。\r\n无心托阶庭，当门任君锄。"
        },
        {
            "title": "秋夕虹桥舟中偶赋",
            "content": "解缆初离小市门，放篙冲破一溪云。\r\n露萤合散自成阵，水鸟飞鸣如觅群。\r\n枫落河疏秋渐老，河倾斗转夜将分。\r\n书生老负功名志，醉里长歌强一欣。"
        },
        {
            "title": "月下自三桥泛湖归三山",
            "content": "素璧初升禹庙东，天风为我送孤篷。\r\n山横玉海苍茫外，人在水壶缥缈中。\r\n茅舍灯青闻吠犬，蘋汀烟淡见惊鸿。\r\n白头尚耐清寒在，安得终年伸钓翁。"
        },
        {
            "title": "夏秋之交小舟早夜往来湖中绝句",
            "content": "城南天镜三百里，缭以重重翡翠屏。\r\n最好长桥明月夜，寄船策蹇上兰亭。"
        },
        {
            "title": "舟中",
            "content": "捩柁柯桥北，维舟草市西。\r\n月添霜气峭，天带斗杓低。\r\n浦冻无鱼跃，林深有鹤栖。\r\n不嫌村酒恶，也复醉如泥。"
        },
        {
            "title": "过杜浦桥",
            "content": "桥北雨余春水生，桥南日落暮山横。\r\n问君对酒胡不乐？听取菱歌烟外声。"
        },
        {
            "title": "过杜浦桥",
            "content": "桥外波如鸭头绿，杯中酒作鹅儿黄。\r\n山茶花下醉初醒，却过西村看夕阳。"
        },
        {
            "title": "闲游",
            "content": "祓除情景烟波上，放荡胸怀诗酒中。\r\n禹会桥边潮落处，夕阳几度系孤篷。"
        },
        {
            "title": "江上",
            "content": "禹会桥头江渺然，隔江村店起孤烟。\r\n冷云垂野雪方作，断雁叫群人未眠。\r\n万里漂流归故国，一生蹭蹬付苍天。\r\n暮年尚欲师周孔，未遽长斋绣佛前。"
        },
        {
            "title": "暮春",
            "content": "市桥岸下泛湖舟，雕槛疏帘半上钩。\r\n春事几何君惜醉，明朝赤帜插谯楼。"
        },
        {
            "title": "梅市舟中作",
            "content": "漕渠北向小桥通，渐入苍茫大泽中。\r\n造物将无知我醉，故吹急雨打船篷。"
        },
        {
            "title": "晚归",
            "content": "梅市桥边弄夕霏，菱歌声里棹船归。\r\n白鸥去尽还堪恨，不为幽人暖钓矶。"
        },
        {
            "title": "柳",
            "content": "春来无处不春风，偏在湖桥柳色中。\r\n看得浅黄成嫩绿，始知造物有全功。"
        },
        {
            "title": "泊舟湖桥酒楼下",
            "content": "缥缈云边罨画楼，空蒙雨外木兰舟。\r\n谁知老子清狂甚，独占城南十里秋？"
        },
        {
            "title": "题跨湖桥下酒家",
            "content": "湖水绿于染，野花红欲燃。\r\n春当三月半，狂胜十年前。\r\n小店开新酒，平桥上画船。\r\n翩翩幸强健，不必愧华颠。"
        },
        {
            "title": "无题",
            "content": "忽觉意稍佳，呼童扶下堂。\r\n寒云覆江干，惨惨雪欲作。\r\n篱根犬迎吠，碓下鸡俯啄。\r\n徐行过傍舍，醉笑盛酬酢。"
        },
        {
            "title": "柳桥",
            "content": "村路初晴雪作泥，经旬不到小桥西。\r\n出门顿觉春来早，柳染轻黄已蘸溪。"
        },
        {
            "title": "即事",
            "content": "小山榴花照眼明，青梅自堕时有声。\r\n柳桥东岸倚筇立，聊借水风吹宿醒。"
        },
        {
            "title": "柳桥秋夜",
            "content": "青帝万里月轮孤，扫尽浮云一点无。\r\n正是吾庐秋好夜，上桥浑不要人扶。"
        },
        {
            "title": "秋日杂咏",
            "content": "久雨初睛喜欲迷，青鞋踏遍舍东西。\r\n忽然来到柳桥下，露湿蓼花红一溪。"
        },
        {
            "title": "柳桥秋夕",
            "content": "柳疏桥尽见，水落路全通。\r\n衣杵家家月，渔舟浦浦风。\r\n眼明无俗物，步蹇有枯筇。\r\n野逸谁能那，悠然西复东？"
        },
        {
            "title": "秋思",
            "content": "山步溪桥又早秋，飘然无处不堪游。\r\n僧廊偶为题诗入，鱼市常因施药留。"
        },
        {
            "title": "五云桥",
            "content": "若耶北与镜湖通，缥缈飞桥跨半空。\r\n陵谷双迁谁复识？我来徙倚暮烟中。"
        },
        {
            "title": "九月一日夜读诗稿有感走笔作歌",
            "content": "我昔学诗未有得，残余未免从人乞。\r\n力孱气馁心自知，妄取虚名有惭色。\r\n四十从戎驻南郑，酣宴军中夜连日。\r\n打球筑场一千步，阅马列厩三万匹。\r\n华灯纵博声满楼，宝钗艳舞光照席。\r\n琵琶弦急冰雹乱，羯鼓手匀风雨疾。\r\n诗家三昧忽见前，屈贾在眼元历历。\r\n天机云锦用在我，翦裁妙处非刀尺。\r\n世间才杰固不乏，秋毫未合天地隔。\r\n放翁老死何足论，广陵散绝还堪惜。"
        },
        {
            "title": "初夏道中",
            "content": "桑间椹熟麦齐腰，莺语惺惚野雉骄。\r\n日薄人家晒蚕子，雨余山客卖鱼苗。"
        },
        {
            "title": "吕真人赞二首",
            "content": "天下家家画吕公，衣冠颜鬢了无同。\r\n劝君莫被丹青误，郡有长绳可击风。"
        },
        {
            "title": "吕氏子夔郎求诗",
            "content": "乃祖身兼将相祟，诸孙玉立有家风。\r\n此郎己复麈埃外，它日相期气类中。\r\n行己勤劝须自省，读书亹亹要新功。\r\n果能哮吼如狮子，一瓣香应嗣放翁。"
        },
        {
            "title": "鹭",
            "content": "雪霁春回亦乐哉！棋轩正对小滩开。\r\n翩翩飞鹭真吾友，肯为幽人一再来。"
        },
        {
            "title": "路乾",
            "content": "日晒霜融步步泥，旬余不到石泉西。\r\n连朝和暖得乾路，唤取邻翁来杖藜。"
        },
        {
            "title": "吕真人赞二首",
            "content": "一粒之粟，有国有民。\r\n二升之釜，浩渺嶙峋。\r\n我遊巴陵，始識公面。\r\n青蛇鑑，求之不见。"
        },
        {
            "title": "路傍曲",
            "content": "凄凉路傍曲，朱门人不知。\r\n秋街槐叶落，正是断肠时。"
        },
        {
            "title": "路傍曲",
            "content": "大道南北出，车轮无停日。\r\n彼岂皆奇才，我独饥至夕。"
        },
        {
            "title": "路傍曲",
            "content": "冷饭杂沙砾，短褐蒙霜露。\r\n黄叶满山邮，行人跨驴去。"
        },
        {
            "title": "碌碌",
            "content": "碌碌初何取，悠悠信所之。\r\n安贫无鬼笑，守道有天知。\r\n暑服黄缣制，晨飧赤米炊。\r\n今朝潦水退，村路得遨嬉。"
        },
        {
            "title": "鹿头关过庞士元庙",
            "content": "士元死千载，凄恻过遗祠。\r\n海内常难合，天心岂易知。\r\n英雄今古恨，父老岁时思。\r\n苍藓无情极，秋来满断碑。"
        },
        {
            "title": "鲁墟舟中作",
            "content": "春浦南来元不到，画桡偶复入鸥群。\r\n人家远火林间见，船底微波枕上闻。\r\n山口正衔初出月，渡头未散欲归云。\r\n锦囊诗草新寥落，得句犹堪寄一欣。"
        },
        {
            "title": "鲁墟础",
            "content": "鲁墟无复坏垣存，偶榜舟来入乱云。\r\n杜曲桑麻犹郁郁，桃源鸡犬亦欣欣。\r\n青围旧墅千峰立，绿引官河一脉分。\r\n我卜数椽差不远，得归何以报吾君？"
        },
        {
            "title": "泸州使君岩在城南一里深三丈有泉出其左音中",
            "content": "云间刁斗过边州，沙际丘亭舣客舟。\r\n涨水方忧三峡嶮，短筇犹作两岩游。\r\n蛟龙矫矫拏云起，琴筑泠泠绕榻流。\r\n未死人生谁料得，会来携客试茶瓯。"
        },
        {
            "title": "泸州乱",
            "content": "高寺坡前火照天，南定楼下血成川；从事横尸太守死，处处巷陌森戈鋋。\r\n此州雄跨西南边，平安烽火夜夜传；岂知痈疽溃在内，漫倚筑城如铁坚。\r\n从来守边要人望，纵有奸谋气先丧。\r\n即今死者端为谁？姓名至死无人知！"
        },
        {
            "title": "露坐小饮",
            "content": "寂寂柴门闭嬾苔，门前有路走天台。\r\n近秋河汉西南落，欲雨风云东北来。\r\n旋摘甘瓜青带蔓，新篘玉醴冷传杯。\r\n亦知野外无供给，且复相逢笑口开。"
        },
        {
            "title": "露坐",
            "content": "岸帻临窗意未便，又拖筇杖出庭前。\r\n清秋欲近露沾草，皎月未升星满天。\r\n过埭船争明旦市，蹋车人废彻宵眠。\r\n齐民一饱勤如许，坐食官仓每惕然！"
        },
        {
            "title": "露坐",
            "content": "落月无留照，残河亦已倾。\r\n墬枝双鹊袅，黏草一萤明。\r\n暑令忘三伏，凉飕逼五更。\r\n为怜荷泻露，故起绕池行。"
        },
        {
            "title": "露坐",
            "content": "旋削甘瓜进酒卮，断云漠漠斗离离。\r\n北临积水风来壮，东恨长林月上迟。\r\n秋近不堪闻急杵，夜凉已复怯轻絺。\r\n天孙老抱河梁恨，岂独人生事可悲。"
        },
        {
            "title": "露坐",
            "content": "泠泠野水赴横塘，坐久松风入发凉。\r\n月淡星疏天欲晓，未妨清啸倚胡床。"
        },
        {
            "title": "露坐",
            "content": "略彴方塘北，篔簹小堑东。\r\n荷盘倾夕露，芡觜坼秋风。\r\n磔磔禽移树，芒芒月堕空。\r\n诗材随处足，尽付苦吟中。"
        },
        {
            "title": "露坐",
            "content": "此手乃可怜，经月不把酒；著书又苦晚，何以图不朽？空庭坐三更，磊落垂北斗。\r\n向来历关河，万里空回首。\r\n岂知三十年，竟作越中叟！後生虽满眼，非复旧交友。\r\n形体迫衰谢，妻子亦何有？怅望怀古人，吞声死农亩。"
        },
        {
            "title": "露坐",
            "content": "五月暑犹薄，中庭试葛衣。\r\n蛙声经雨壮，萤点避风稀。\r\n尘念三生误，归心半世违。\r\n残年端有几，可复负渔矶？"
        },
        {
            "title": "楼上醉书",
            "content": "丈夫不虚生世间，本意灭虏收河山；岂知蹭蹬不称意，八年梁益凋朱颜。\r\n三更抚枕忽大叫，梦中夺得松亭关。\r\n中原机会嗟屡失，明日茵席留余潜。\r\n益州官楼酒如海，我来解旗论日买。\r\n酒酣博簺为欢娱，信手枭卢喝成采。\r\n牛背烂烂电目光，狂杀自谓元非狂。\r\n故都九庙臣敢忘？祖宗神灵在帝旁。"
        },
        {
            "title": "楼上醉歌",
            "content": "我游四方不得意，阳狂施药成都市，大瓢满贮随所求，聊为疲民起憔悴。\r\n瓢空夜静上高楼，买酒卷帘邀月醉。\r\n醉中拂剑光射月，往往悲歌独流涕。\r\n＊却君山湘水平，斫却桂树月更明。\r\n丈夫有志苦难成，修名未立华发生。"
        },
        {
            "title": "露坐",
            "content": "星稀避月门，河白映天青。\r\n入夜蝉逾急，先秋叶自零。\r\n花枝栖露蝶，帘罅度风萤。\r\n欲唤邻翁坐，渔舟醉不醒。"
        },
        {
            "title": "陇头水",
            "content": "陇头十月天雨霜，壮士夜挽绿沉枪，卧闻陇水思故乡，三更起坐泪数行。\r\n我语壮士勉自疆；男儿堕地志四方，裹尸马革固其常，岂若妇女不下堂？生逢和亲最可伤，岁辇金絮输胡羌。\r\n夜视太白收光芒，报国欲死无战场！"
        },
        {
            "title": "龙与寺吊少陵先生寓居",
            "content": "中原草草失承平，戍火胡尘到两京。\r\n扈跸老臣身万里，天寒来此听江声。"
        },
        {
            "title": "龙瑞",
            "content": "多年不蹋阳明路，今日重来院院行。\r\n好在千秋冯观主，修廊一见眼偏明。"
        },
        {
            "title": "龙眠画马",
            "content": "国家一从失西陲，年年买马西南夷。\r\n瘴乡所产非权奇，边头岁入几番皮。\r\n崔嵬瘦骨带火印，离立欲不禁风吹。\r\n圉人太仆空列位，龙媒汗血来何时？李公太平官京师，立仗惯见渥洼姿。\r\n断缣岁久墨色暗，逸气尚若不可羁。\r\n赏奇好古自一癖，感事忧国空余悲。\r\n呜呼，安得毛骨若此三千疋，衔枚夜度桑乾碛！"
        },
        {
            "title": "露坐",
            "content": "残月久方上，幽花时自零。\r\n风枝惊宿鸟，露草湿流萤。\r\n浩气吞云梦，危途塞井陉。\r\n菱歌何处起？及我醉初醒。"
        },
        {
            "title": "龙门洞",
            "content": "我来香积寺，清晨历龙门。\r\n孤峰撑苍昊，大壑裂厚坤。\r\n古穴吹腥风，峭壁挂爪痕。\r\n水浮石楠花，崖络菖蒲根。\r\n横策意未餍，褰裳探其源。\r\n绝境岂可名，恨我诗语烦。\r\n须臾苍云合，便恐白雨翻。\r\n东走得平野，万里扶桑暾。"
        },
        {
            "title": "龙湫歌",
            "content": "环湫巨木老不花，奫沦千尺龙所家。\r\n爪痕入木欲数寸，观者心掉不敢哗。\r\n去年大旱绵千里，禾不立苗麦垂死。\r\n林神社鬼无奈何，老龙欠身徐一起。\r\n隆隆之雷浩浩风，倒卷江水倾虚空。\r\n鳞间出火作飞电，金蛇夜掣屠云中。\r\n明朝父老来赛雨，大巫吹箫小巫舞。\r\n祠门人散月娟娟，龙归抱珠湫底眠。"
        },
        {
            "title": "龙挂",
            "content": "成都六月天大风，发屋动地声势雄。\r\n黑云崔嵬行风中，凛如鬼神塞虚空，霹雳迸火射地红。\r\n上帝有命起伏龙，龙尾不卷曳天东。\r\n壮哉雨点车轴同，山摧江溢路不通，连根拔出千尺松。\r\n未言为人作年丰，伟观一洗芥蔕胸。"
        },
        {
            "title": "龙洞",
            "content": "峭崖磨天如立壁，柟根横走松倒植。\r\n呀然一岫惊倒人，空洞坡阤三百尺。\r\n幽阴宜为异物托，角爪痕存犹可识。\r\n想当蟠蛰未奋时，腥风逼人云触石。\r\n一朝偶为旱岁起，卷海作雨飞霹雳。\r\n向来伊吕正如此，莘渭千年有遗迹。\r\n我欲酌酒招蜿蜒，安用辛苦常行天；太平海内多丰年，归来故祠听管弦。"
        },
        {
            "title": "六月一日晓赋",
            "content": "视夜明星高，蝉声满庭树。\r\n残骸幸差健，散发穿两屦。\r\n岩扉手自开，曳杖得徐步。\r\n碧瓦浮青烟，圜荷泻残露。\r\n草木无俗姿，鸡犬共幽趣。\r\n儿来问晨炊，一笑挥使去。"
        },
        {
            "title": "龙锺",
            "content": "龙锺一老寄荒村，鼎食山栖久已分。\r\n平日气吞云梦泽，暮年缘在武夷君。\r\n抢榆敢羡垂天翼，倚市从嗤刺绣文。\r\n幸有笔床茶灶在，孤舟更入剡溪云。"
        },
        {
            "title": "六月十四日宿东林寺",
            "content": "看尽江湖千万峰，不嫌云梦芥吾胸。\r\n戏招西塞山前月，来听东林寺里锺。\r\n远客岂知今再到，老僧能记昔相逢。\r\n虚窗熟睡谁惊觉，野碓无人夜自舂。"
        },
        {
            "title": "六月十七日大暑殆不可过然去伏尽秋初皆不过",
            "content": "赫日炎威岂易摧，火云压屋正崔嵬。\r\n嗜眠但喜蕲州簟，畏酒不禁河朔杯。\r\n人望息肩亭午过，天方悔祸素秋来。\r\n细思残暑能多少，夜夜常占斗柄回。"
        },
        {
            "title": "六月十八日立秋未旦起行山园口占",
            "content": "北斗离离柄渐西，披衣出户听晨鸡。\r\n岂惟蒲柳先摇落，坐觉风云已惨凄。\r\n断简不妨重料理，清樽随处可提携，穿林莫惜衣沾露，爽彻灵台胜宝犀。"
        },
        {
            "title": "六月十夜风月佳甚起坐中庭有作",
            "content": "曼肤汗雨不胜挥，夜景泠然暂解围。\r\n漱罢寒泉甘齿颊，梦回斜月入窗扉。\r\n荷翻小浦孤萤度，露湿危巢倦鹤归。\r\n我亦驭风思远适，岳阳楼上酹湘妃。"
        },
        {
            "title": "六月九日夜步月至朝真观",
            "content": "朝斗真人有旧祠，追凉老子曳筇枝。\r\n从来步月难为客，此夕听琴合有诗。\r\n竹院沉沉闻漏永，玉绳耿耿看星移。\r\n殷懃更作重来约，迨及冰轮未缺时。"
        },
        {
            "title": "六月晦日作",
            "content": "长夏忽云过，徂年行且休。\r\n川原方渴雨，草木已惊秋。\r\n露蔓晨犹泫，风蝉暮更遒。\r\n明窗对清镜，世事判悠悠。"
        },
        {
            "title": "六月二十五日晓出郊",
            "content": "剑南作客岁再淹，正如病翼遭（米加离）黏。\r\n短衣射虎性所乐，不耐龌龊垂车幨。\r\n今晨偶出得一快，欣然意若脱楚钳。\r\n晓星已疏更磊磊，残月欲尽犹纤纤。\r\n鸡鸣已与夜漏断，鸦起似逐朝阳暹。\r\n扬鞭走马忘老惫，自笑狂疾何由砭。"
        },
        {
            "title": "六月二十四日夜分梦范至能李知几以尤延之同",
            "content": "露箬霜筠织短篷，飘然来往淡烟中。\r\n偶经菱市寻溪友，却拣苹汀下钓筒。\r\n白菡萏香初过雨，红蜻蜓弱不禁风。\r\n吴中近事君知否？团扇家家画放翁。"
        },
        {
            "title": "六月二十六日夜梦赴季长招饮",
            "content": "少城骏马逐春风，二十年间万事空。\r\n清梦都忘双鬓改，绣筵还喜一尊同。\r\n乌巾掩冉簪花重，羯鼓敲铿列炬红。\r\n安得此欢真入眼，碧油幢拥主人翁？"
        },
        {
            "title": "六艺示子聿",
            "content": "六艺江河万古流，吾徒钻仰死方休。\r\n沛然要似禹行水，卓尔孰如丁解牛？老惫简编犹自力，夜凉膏火渐当谋。\r\n大门旧业微如绵，赖有吾儿共此忧。"
        },
        {
            "title": "六言杂兴",
            "content": "熟读大小止观，精思内外黄庭。\r\n直使超然有得，岂若渊源六经。"
        },
        {
            "title": "六言杂兴",
            "content": "一夜雨来可怖，五更云散无余。\r\n传舍僧窗虽异，不妨随处观书。"
        },
        {
            "title": "六言杂兴",
            "content": "瘦马羸僮道路，清泉白石山林。\r\n常得有衣换酒，不愁无法烧金。"
        },
        {
            "title": "六月十四日微雨极凉",
            "content": "湖上清秋近，斋中白日长。\r\n云来树收影，雨过土生香。\r\n莲小红衣湿，瓜甘碧玉凉。\r\n晚来幽兴极，移榻近方塘。"
        },
        {
            "title": "六言杂兴",
            "content": "举足加刘公腹，引手捋孙郎须。\r\n士气日趋委靡，赖有二君扫除。"
        },
        {
            "title": "六言杂兴",
            "content": "失马讵知非福，亡羊不妨补牢。\r\n病里正须周易，醉中却要离骚。"
        },
        {
            "title": "六言杂兴",
            "content": "语道无如孔孟，佛庄虽似非同。\r\n倘有一人领会，何须客满坐中。"
        },
        {
            "title": "六言杂兴",
            "content": "梦里明明周孔，胸中历历唐虞。\r\n欲尽致君事业，先求养气工夫。"
        },
        {
            "title": "六言杂兴",
            "content": "世界庵摩勒果，圣贤优钵昙华。\r\n但解折衷六艺，何须和会三家。"
        },
        {
            "title": "六言",
            "content": "香烟触帘不散，灯焰无风自摇。\r\n独倚蒲团寂寂，忽闻山雨萧萧。"
        },
        {
            "title": "六言",
            "content": "觅饱如筹大事，拥书似堕重围。\r\n误喜敲门客至，出看啄木惊飞。"
        },
        {
            "title": "六言",
            "content": "壮岁京华羁旅，暮年湖海清狂。\r\n勿倚新知可乐，笑中白刃如霜。"
        },
        {
            "title": "六言",
            "content": "风细飞花相逐，林深啼鸟移时。\r\n客至旋开新茗，僧归未拾残棋。"
        },
        {
            "title": "六言",
            "content": "乌有翁边贳酒，无何乡里寻花。\r\n把定东风一笑，今年别是生涯。"
        },
        {
            "title": "六言",
            "content": "噉饭一箪不尽，结庐环堵犹宽。\r\n常得奉祠玉局，不须草诏金銮。"
        },
        {
            "title": "六言",
            "content": "遇合生封万户，厄穷不值一钱。\r\n此是由来事尔，正须到处欣然。"
        },
        {
            "title": "六言",
            "content": "不慕生为柱国，何须死向扬州。\r\n但愿此身无病，天台剡县闲游。"
        },
        {
            "title": "六言",
            "content": "满帽秋风入剡，半帆寒日游吴。\r\n问子行装何在，带间笑指葫芦。"
        },
        {
            "title": "六言",
            "content": "爱马能成一癖，结髦可忘百忧。\r\n我亦时时自笑，开编万事俱休。"
        },
        {
            "title": "六言",
            "content": "三巴亦有何好？万里翩然独寻。\r\n本意为君说破，消磨梦境光阴。"
        },
        {
            "title": "六十吟",
            "content": "人生久矣无百年，六十七十已为寿。\r\n嗟予忽忽蹈此境，衰发如蓬面枯瘦。\r\n孤松摧折老涧壑，病马凄凉依栈豆。\r\n尚无筹策活目前，岂有功名付身後。\r\n壁疏风入灯焰摇，地炉火尽寒萧萧。\r\n胸中白虹吐千丈，庭树叶空衣未纩。"
        },
        {
            "title": "六日云重有雪意独酌",
            "content": "遍游薮泽一渔舠，尽历风霜只縕袍。\r\n天为念贫偏与健，人因见嬾误称高。\r\n地连海澨涛声近，云冒山椒雪意豪。\r\n偶得名樽当痛饮，凉州那得直蒲萄。"
        },
        {
            "title": "六言",
            "content": "功名正恐不免，富贵酷非所须。\r\n铁马未平辽碣，钓船且醉江湖。"
        },
        {
            "title": "六七月之交山中凉甚",
            "content": "城市方炎热，村墟乃尔凉。\r\n拂窗桐叶下，绕舍稻花香。\r\n独鹤警秋露，双萤明屋梁。\r\n卧闻机妇织，感叹夜初长。"
        },
        {
            "title": "六经示儿子",
            "content": "六经如日月，万世固长悬。\r\n学不趋卑近，人谁非圣贤？马能龙作友，蚋乃瓮为天。\r\n我老空追悔，儿无弃壮年。"
        },
        {
            "title": "六经",
            "content": "秦人燔六经，非与经为仇，方其勇决时，亦为子孙谋。\r\n歛金铸巨人，岂复畏鉏耰？千载恶名在，尚与黄河流。"
        },
        {
            "title": "六经",
            "content": "六经圣所传，百代尊元龟；谆谆布方册，一字不汝欺。\r\n抱书入家塾，自汝儿童时，老乃幸不验，愚哉死何悲！"
        },
        {
            "title": "六峰项里看采杨梅连日留山中",
            "content": "绿阴翳翳连山市，丹实累累照路隅。\r\n未爱满盘堆火齐，先惊探颔得骊珠。\r\n斜簪宝髻看游舫，细织筠笼入上都。\r\n醉里自矜豪气在，欲乘风露摘千株。"
        },
        {
            "title": "六日小饮园中光景暄妍红梅已拆恍记在果州时",
            "content": "轻裘骏马金泉路，默数新春又九年。\r\n风景不殊人自老。\r\n忽惊作梦到临川。"
        },
        {
            "title": "柳桥晚眺",
            "content": "小浦闻鱼跃，横林待鹤归。\r\n闲云不成雨，故傍碧山飞。"
        },
        {
            "title": "柳桥秋夜",
            "content": "帝青万里月轮孤，扫尽浮云一点无。\r\n正是吾庐秋好夜，上桥浑不要人扶。"
        },
        {
            "title": "柳林酒家小楼",
            "content": "桃花如烧酒如油，缓辔郊原当出游。\r\n微倦放教成午梦，宿酲留得伴春愁。\r\n远途始悟乾坤大，晚节偏惊岁月遒。\r\n记取清明果州路，半天高柳小青楼。"
        },
        {
            "title": "六言",
            "content": "豪士以妾换马，耕农卖剑买牛。\r\n我看浮名似梦，却贪山水闲游。"
        },
        {
            "title": "柳",
            "content": "西园雨打杏花稀，便面章台事已非。\r\n只恐无情堤上柳，又将风絮送春归。"
        },
        {
            "title": "柳",
            "content": "杨柳春风绿万条，凭鞍一望已魂消。\r\n当年凤集城边路，曾爱纤纤拂画桥。"
        },
        {
            "title": "留樊亭三日王觉民检详日携酒来饮海棠下比去",
            "content": "石卫尉家锦步障，移在樊家园馆中。\r\n醉到花残呼马去，聊将侠气压春风。"
        },
        {
            "title": "甲子秋八月偶思出游往往累日不能归或远至傍",
            "content": "市楼嘈囋知丰岁，驿树轮囷傲早霜。\r\n六十年间凡几到，剩沽新酒对斜阳。"
        },
        {
            "title": "甲子秋八月偶思出游往往累日不能归或远至傍",
            "content": "乡闾敬老意常勤，一味甘鲜必见分。\r\n大胾在前无箸食，始知富贵本浮云。"
        },
        {
            "title": "甲子秋八月偶思出游往往累日不能归或远至傍",
            "content": "家居愈老厌拘缠，旅舍僧房意自便。\r\n乞菜作羹殊有味，借床小憩即成眠。"
        },
        {
            "title": "留题云门草堂",
            "content": "小住初为旬月期，二年留滞未应非。\r\n寻碑野寺云生屦，送客溪桥雪满衣。\r\n亲涤砚池余墨渍，卧看炉面散烟霏。\r\n他年游宦应无此，早买渔蓑未老归。"
        },
        {
            "title": "甲子秋八月偶思出游往往累日不能归或远至傍",
            "content": "药麤野老偏称效，诗浅山僧妄谓工。\r\n怀饼裹茶来问讯，不妨一笑寂寥中。"
        },
        {
            "title": "甲子秋八月偶思出游往往累日不能归或远至傍",
            "content": "蓍囊药芨每随身，问病求占日日新。\r\n向道不能渠岂信，随宜酬答免违人。"
        },
        {
            "title": "甲子秋八月偶思出游往往累日不能归或远至傍",
            "content": "筋骸未废宁为老，烟火犹通岂是贫？时跨一驴山县去，园丁野老尽相亲。"
        },
        {
            "title": "甲子秋八月偶思出游往往累日不能归或远至傍",
            "content": "早携书剑三随计，晚辱弓旌四造朝。\r\n心媿石帆山下叟，一生不识浙江潮。"
        },
        {
            "title": "甲子秋八月偶思出游往往累日不能归或远至傍",
            "content": "小儿缘天摘列宿，老子含饴弄稚孙。\r\n郊居得此岂不乐，无奈催租人打门。"
        },
        {
            "title": "甲子秋八月偶思出游往往累日不能归或远至傍",
            "content": "啮雪犹能活窖中，侩牛亦可隐墙东。\r\n来归里社当知幸，万卷书边一老翁。"
        },
        {
            "title": "甲子秋八月丙辰鸡初鸣时梦刘韶美示诗八篇高",
            "content": "韶美仙去三十年，一念及之常怅然。\r\n秋窗忽梦接颜色，万里老鹤归辽天。\r\n赠诗温其似玉瓒，我亦麤识关雎乱。\r\n建安黄初不足言，笔端直觉无秦汉。"
        },
        {
            "title": "甲子晴",
            "content": "今日甲子晴，秋稼始可言。\r\n老农喜相觅，随事具鸡豚。\r\n扫地设菅席，酌酒老瓦盆。\r\n耳热仰视天，何异倾金尊。\r\n牛羊散墟落，霁色满衡门。\r\n起舞属父老，勿恨此酒浑。"
        },
        {
            "title": "甲子立春前二日作",
            "content": "头风初愈喜身轻，书卷时开觉眼明。\r\n养熟犬鸡随坐起，性灵乌鹊报阴晴。\r\n韭菘飣餖春盘好，芝术簁和腊药成。\r\n自笑衰残杀风景，灯时不拟入重城。"
        },
        {
            "title": "甲午十一月十三夜梦右臂踊出一小剑长八九寸",
            "content": "少年学剑白猿翁，曾破浮生十岁功。\r\n玉具拄颐谁复许，蒯缑弹铗老犹穷。\r\n床头忽觉蛟龙吼，天上方惊牛斗空。\r\n此梦怪奇君记取，佩刀犹得世三公。"
        },
        {
            "title": "甲申雨",
            "content": "老农十口传为古，春遇甲申常畏雨，风来东北云行西，雨势已成那得御。\r\n山阴泆湖二百岁，坐使膏腴成瘠卤。\r\n陂塘遗迹今悉存，叹息当官谁可语！甲申畏雨古亦然，湖之未废常丰年。\r\n小人那知古来事，不怨豪家惟怨天！"
        },
        {
            "title": "甲辰中秋无月十七夜独皦然达旦",
            "content": "老觉人间无一欣，穷阎扫轨谢纷纷。\r\n已凭白露洗明月，更遣清风收乱云。\r\n栖鹊拣枝寒未稳，断鸿呼伴远犹闻。\r\n病羸慵踏梧桐影，倚柱长吟夜向分。"
        },
        {
            "title": "蛱蝶词",
            "content": "蛱蝶子，去复来。\r\n草长齐腰花乱开。\r\n蜜蜂辛苦为人计，林莺百啭胡为哉？嗟尔蛱蝶独得意，飞来飞去无嫌猜。\r\n追花逐絮阑干角，人生安得如汝乐！"
        },
        {
            "title": "嘉州守宅旧无後圃因农事之隙为种花筑亭观甫",
            "content": "吾州山水西州冠，正欠雄楼并杰观。\r\n奇峰秀岭待弹压，明月清风须判断。\r\n三峨旧不到郡斋，创为诗人供几案。\r\n烟云舒卷水墨图，草木清红锦绣段。\r\n一时冠盖共登临，百年父老俱惊惋。\r\n萦回舞袖试弓弯，宛转歌声学珠贯。\r\n佳人蜂蝶争遶鬓，上客龙蛇看挥翰。\r\n寓公虽作一月留，梅发东湖归思乱。\r\n儿戏聊成此段奇，陈迹应留後人叹。\r\n明朝艇子诉平羌，却伴谪仙游汗漫。"
        },
        {
            "title": "嘉佑院观壁间文湖州墨竹",
            "content": "石室先生笔有神，我来拂拭一酸辛。\r\n败墙惨澹欲无色，老气森严犹逼人。\r\n惯阅冰霜元耐久，耻随儿女更争春。\r\n纷纷可笑空摹拟，尔辈毫端万斛尘。"
        },
        {
            "title": "嘉阳绝无木犀偶得一枝戏作",
            "content": "久客红尘不自怜，眼明初见广寒仙。\r\n只饶篱菊同时出，尚占江梅一著先。\r\n重露湿香幽径晓，斜阳烘蕊小窗妍。\r\n何人更与蒸沉水，金鸭华灯恼醉眠。"
        },
        {
            "title": "嘉阳官舍奇石甚富散弃无领略者予始取作假山",
            "content": "昔人何人爱岩壑，为山未成储荦确，散落支床压酒槽，大或专车小拳握。\r\n幽人邂逅为绝叹，修绠趣取寒泉濯，峭峰幽窦相吐吞，翠岭丹崖渺联络。\r\n石不能言意可解，问我胡为怜寂寞？人间兴废自有数，昔弃何伤今岂乐。\r\n斯言妙矣予则陋，敢对石友辞罚爵。\r\n为君宽作十日留，在眼便同真著脚。"
        },
        {
            "title": "嘉泰辛酉八月四日雨後殊凄冷新雁已至夜复风",
            "content": "仲秋四日雁横天，闭户垂帷意已便。\r\n方叹今年时候早，夜深风雨更凄然。"
        },
        {
            "title": "嘉泰辛酉八月四日雨後殊凄冷新雁已至夜复风",
            "content": "残暑方炎忽痛摧，无情风雨亦奇哉！但嗟不为贫人计，未动秋砧雁已来。"
        },
        {
            "title": "嘉定巳巳立秋得膈上疾近寒露乃小愈",
            "content": "客疾无根莫浪忧，今朝扫尽不容留。\r\n饭囊酒瓮非吾事，只贮千岩万壑秋。"
        },
        {
            "title": "嘉定巳巳立秋得膈上疾近寒露乃小愈",
            "content": "清泉白米山家有，盐酪犹从小市求。\r\n寸步须扶本常事，细书妨读却闲愁。"
        },
        {
            "title": "嘉定巳巳立秋得膈上疾近寒露乃小愈",
            "content": "八月吴中风露秋，子鹅可炙酒新篘。\r\n老人病愈乡闾喜，处处邀迎共献酬。"
        },
        {
            "title": "嘉定巳巳立秋得膈上疾近寒露乃小愈",
            "content": "束书不观万事休，谁令识字惹闲愁？胸中作祟知何物，不是当年老督邮。"
        },
        {
            "title": "嘉定巳巳立秋得膈上疾近寒露乃小愈",
            "content": "小诗闲淡如秋水，病後殊胜未病时。\r\n自翦矮牋誊断稿，不嫌墨浅字倾欹。"
        },
        {
            "title": "嘉定巳巳立秋得膈上疾近寒露乃小愈",
            "content": "半饥半饱随时过，无客无书尽日闲。\r\n童子贪眠呼不省，狸奴恋暖去仍还。"
        },
        {
            "title": "嘉定巳巳立秋得膈上疾近寒露乃小愈",
            "content": "粥香可爱贫方觉，睡味无穷老始知。\r\n要识放翁真受用，大冠长剑只成痴。"
        },
        {
            "title": "嘉定巳巳立秋得膈上疾近寒露乃小愈",
            "content": "一枕鸟声残晓梦，半窗竹影弄新晴。\r\n屏深室暖秋垂老，粥美蔬香疾渐平。"
        },
        {
            "title": "嘉定巳巳立秋得膈上疾近寒露乃小愈",
            "content": "小诗苦思凭谁赏，绿酒盈尊每独倾。\r\n老境情悰例如此，不须惆怅感余生。"
        },
        {
            "title": "嘉定巳巳立秋得膈上疾近寒露乃小愈",
            "content": "穷销壮岁功名志，病过新秋赏咏时。\r\n自古世间如意少，天公宁肯为君私？"
        },
        {
            "title": "嘉定巳巳立秋得膈上疾近寒露乃小愈",
            "content": "今年病老遂难禁，二竖奔逃岂易寻。\r\n风雨三更僮仆睡，自持残烛检千金。"
        },
        {
            "title": "嘉定巳巳立秋得膈上疾近寒露乃小愈",
            "content": "独立溪桥看落晖，残芜漠漠蝶飞飞。\r\n从来泽国秋常晚，叹息衰翁已衲衣。"
        },
        {
            "title": "嘉川舖遇小雨景物尤奇",
            "content": "一春客路厌风埃，小雨山行亦乐哉！危栈巧依青嶂出，飞花并下绿岩来。\r\n面前云气翔孤凤，脚底江声转疾雷。\r\n堪笑书生轻性命，每逢险处更徘徊。"
        },
        {
            "title": "嘉川舖得檄遂行中夜次小柏",
            "content": "黄旗传檄趣归程，急服单装破夜行。\r\n肃肃霜飞当十月，离离斗转欲三更。\r\n酒消顿觉衣裘薄，驿近先看炬火迎。\r\n渭水函关元不远，著鞭无日涕空横。"
        },
        {
            "title": "家园小酌",
            "content": "满林春笋生无数，竟日鸬鹚来百回。\r\n衣上尘埃真一洗，酒边怀抱得频开。\r\n池鱼往者忧奇祸，社栎终然幸散材。\r\n世世纷纷心本嬾，闭门岂独畏嫌猜。"
        },
        {
            "title": "家园赏花",
            "content": "白首扁舟返旧邦，逢春直欲倒千缸。\r\n红云夹路蔷薇障，翠羽成层薜荔幢。\r\n莺语枝头常尽日，蝶迷弃底不成双。\r\n闲人烂醉寻常事，中圣先判卧北窗。"
        },
        {
            "title": "春夏之交鸣鸟百族惟布榖声最悲急动人戏作十",
            "content": "春风舍人去，陆子叹以惊。\r\n欲挽春使回，无奈布榖声。\r\n春亦何负汝，旦暮声不停？或谓布榖者，一气感使鸣，春老自当去，微禽彼何情？上天运四时，斗柄亦峥嵘，奈何独私春，欲使久不倾！南风吹众绿，一扫紫与赬，此时岂不佳，乃尔怀不平？勿作儿女态，起视东郊耕。"
        },
        {
            "title": "春夏之交风日清美欣然有赋",
            "content": "芳润园林不似贫，年光无尽逐番新。\r\n来禽颜色不禁雨，搏黍语言如惜春。\r\n身外岂关吾辈事，镜中已换昔时人。\r\n神僊定未超尘俗，犹插金貂侍帝晨。"
        },
        {
            "title": "春夏之交风日清美欣然有赋",
            "content": "天遣残年脱馽鞿，功名不恨与心违。\r\n绿陂细雨移秧罢，朱舫斜阳擘纸归。\r\n花市丹青卖团扇，象床刀尺制单衣。\r\n白头曳杖人争看，共叹浮生七十稀。"
        },
        {
            "title": "春夏之交风日清美欣然有赋",
            "content": "日铸珍芽开小缶，银波煮酒湛华觞。\r\n槐阴渐长帘栊暗，梅子初尝齿颊香。\r\n户户祈蚕喧鼓笛，村村乘雨筑陂塘。\r\n年光何预衰翁事，伴蝶随莺也解狂。"
        },
        {
            "title": "春夏雨阳调适颇有丰岁之望喜而有作",
            "content": "二十年无赤白囊，人间何地不耕桑，陂塘处处分秧遍，村落家家煮茧忙。\r\n野老逢年知饱暖，书生随例得猖狂。\r\n雨余天气初清润，曳履长歌出草堂。"
        },
        {
            "title": "春夕睡觉",
            "content": "破衫羸马老黄尘，人自衰迟岁自新。\r\n积雨恐侵春甲子，昏灯嬾守夜庚申。\r\n花枝影转欹残月，鼻鼾声豪撼四邻。\r\n自笑功名犹有梦，散关金鼓震函秦。"
        },
        {
            "title": "春望",
            "content": "天地回春律，山川扫积阴。\r\n波光迎日动，柳色向人深。\r\n沾洒忧时泪，飞腾灭虏心。\r\n人扶上危榭，未废一长吟。"
        },
        {
            "title": "春晚坐睡忽梦泛舟饮酒乐甚既觉怅然有赋",
            "content": "梦泛扁舟逸兴多，画桡摇荡麴生波。\r\n微风簌簌生蒲苇，小雨霏霏湿芰荷。\r\n舞落乌纱从岁去，歌酣白紵奈情何！年来惟觉华胥乐，莫遣茶瓯战睡魔。"
        },
        {
            "title": "春晚自近村归",
            "content": "山阴道上柳如丝，策蹇悠悠信所之。\r\n曲水已过修禊集，余寒不减试灯时。\r\n贫犹自力常谋醉，病不能闲日赋诗。\r\n谁道茅檐苦幽独，一勾新月是相知。"
        },
        {
            "title": "春晚至山中因访陈道人",
            "content": "一春衰病集残骸，太息流尘覆酒杯。\r\n僧钵始知蓴菜老，佛瓶初见杏花开。\r\n苹溪小雨成幽讨，松院斜阳又独来。\r\n不为爱闲从野叟，年来万事学低摧。"
        },
        {
            "title": "春晚杂兴",
            "content": "青梅荐煮酒，绿树变鸣禽。\r\n处世已如客，伤春无复心。\r\n焚香惟默坐，曳杖亦幽寻。\r\n一日悠然过，深惭惜寸阴。"
        },
        {
            "title": "春晚杂兴",
            "content": "病疡无意绪，闭户作生涯。\r\n草草半盂饭，悠悠一碗茶。\r\n笑穿居士屩，闲看女郎花。\r\n莫问明朝事，忘家即出家。"
        },
        {
            "title": "春晚杂兴",
            "content": "小市湖桥北，幽居石棣西。\r\n蒲深姑恶哭，树密秭归啼。\r\n山茗封青箬，村酤坼赤泥。\r\n平生汗简手，投老惯扶犁。"
        },
        {
            "title": "春晚杂兴",
            "content": "池面萍初紫，墙头杏已青。\r\n携儿撑小艇，留客坐孤亭。\r\n相法无侯骨，生年直酒星。\r\n正须遗万事，莫遣片时醒。"
        },
        {
            "title": "春晚杂兴",
            "content": "泽国固多雨，暮春犹薄寒。\r\n儿童葺茶舍，妇女赛蚕官。\r\n阅世年虽往，为农兴未阑。\r\n穷途得一饱，亦足慰艰难。"
        },
        {
            "title": "家园小酌",
            "content": "旋作园庐指顾成，柳阴已复著啼莺。\r\n百年更把几杯酒，一月元无三日晴。\r\n鸥鹭向人殊耐久，山林与世本无营。\r\n小诗漫付儿曹诵，不用韩公说有声。"
        },
        {
            "title": "春晚杂兴",
            "content": "寂寂野人家，柴扉傍水斜。\r\n僧分晨钵笋，客共午瓯茶。\r\n燕户添新土，蛛丝罥落花。\r\n悠然便终日，惟此送年华。"
        },
        {
            "title": "春晚用对酒韵",
            "content": "吾今归哉复归哉！草堂正对湖山开。\r\n座铭漆园养生主，屏列柴桑归去来。\r\n一闲可敌八珍美，骊驹在门端可起。\r\n不缘老病日日增，世味从来淡如水。\r\n故人谁非白头新，况复眼中无故人。\r\n但余一恨未免叹，掩关睡过今年春。"
        },
        {
            "title": "春晚小饮",
            "content": "病卧虚齐一味慵，今年春事又成空。\r\n箨龙奋迅风雷际，木笔凋零雾雨中。\r\n平野草深黄犊健，断溪水长画船通。\r\n小儿偶得官楼酒，鲎醢尊乾一醉同。"
        },
        {
            "title": "春晚雨中作",
            "content": "冉冉流年不贷人，东园青杏又尝新。\r\n方书无药医治老，风雨何心断送春！乐事久归孤枕梦，酒痕空伴素衣麈。\r\n畏途回首涛澜恶，赖有云山著此身。"
        },
        {
            "title": "春晚闲步门外",
            "content": "病退扶行力尚微，悠然随意出荆扉。\r\n蜂贪酿蜜争花去，燕喜分泥傍水飞。\r\n午渴坼瓶尝煮酒，晴暄开笥换单衣。\r\n踌躇已久归犹嬾，更向溪头坐钓矶。"
        },
        {
            "title": "春晚叹",
            "content": "一风已快晴，微云复成雨。\r\n盛丽女郎花，坐看委泥土。\r\n蜂房蜜已熟，科斗生两股。\r\n堂堂一年春，结束听杜宇。\r\n老夫久卧疾，乃复健如许；便当裹米粣，烂醉作端午。"
        },
        {
            "title": "春晚书斋壁",
            "content": "海棠已成雪，桃李不足言。\r\n纤纤麦被野。\r\n郁郁桑连村。\r\n稚蚕细如螘，杜宇号朝昏。\r\n展墓秫饵美，坐社黍酒浑。\r\n早笋渐上市，青韭初出园；老夫下箸喜，尽屏鸡与豚。\r\n幽居亦何乐，且洗两耳喧。\r\n呼儿烧柏子，悠然坐东轩。"
        },
        {
            "title": "春晚书怀",
            "content": "老客天涯心尚孩，惜春直欲挽春回。\r\n长绳纵系斜阳住，右手难移故国来。\r\n暑近蚊雷先隐辚，雨前螘垤正崔嵬。\r\n茹芝却粒终无术，万事惟须付一杯。"
        },
        {
            "title": "春晚书怀",
            "content": "经春淹泊锦官城，作个归期苦未成。\r\n老向轩裳增力量，病於风月减心情。\r\n官闲有味缘高卧，酒贵无忧为细倾。\r\n忆探梅花如昨日，西斋榆荚与阶平。"
        },
        {
            "title": "春晚书怀",
            "content": "吹尽郊原万点红，燕梁考室亦匆匆。\r\n老来偏觉岁华速，客里忽惊春事空。\r\n病有药方传肘後，嬾无诗句付囊中，归心日夜随江水，只欲东门觅短篷。"
        },
        {
            "title": "春晚书怀",
            "content": "万里西游为觅诗，锦城更付一官痴。\r\n脱巾漉酒从人笑，拄笏看山颇自奇。\r\n疏雨池塘鱼避钓，晓莺窗户客争棋。\r\n老来怕与春为别，醉过残红满地时。"
        },
        {
            "title": "春晚南堂晨起",
            "content": "春阳染柳条，春风落花片。\r\n化工本无心，谁与催漏箭？俯仰财几时，梁间有雏燕。\r\n人亦随物迁，苍然镜中面。\r\n要当心铁石，先登酣百战。\r\n我岂儿女哉，秋风感团扇！"
        },
        {
            "title": "春晚南堂晨起",
            "content": "秋风树瘦劲，春露叶扶疏。\r\n夙兴立堂上，短发未暇梳。\r\n高谢世俗撄，游於物之初。\r\n青黄灾断木，三四调群狙。\r\n长生岂有巧，要令方寸虚。\r\n今年幸差健，小雨聊荷锄。"
        },
        {
            "title": "春晚苦雨",
            "content": "垂老卧村墅，余寒欺病身。\r\n鸡犹未忘旦，雨欲不容春。\r\n忽忽花时过，茫茫草色匀。\r\n蓴丝已上市，一饭未伤贫。"
        },
        {
            "title": "春晚久雨排闷",
            "content": "积雨暗村墟，幽居杂鼀蚓。\r\n泥潦欲升阶，几席或生菌。\r\n壮年多重膇，况我抱宿疢；下床蹑高屐，顾影辄自哂。\r\n客来入我户，亦复为叹悯。\r\n胡不徙高原，再拜谢不敏。"
        },
        {
            "title": "春晚简陈鲁山",
            "content": "春工我辈人，可许不待面。\r\n欲老更增奇，原野红绿遍。\r\n向来苦摧伤，零雨杂飞霰。\r\n岂知袖此手，天定乃徐见。\r\n吾斋万花间，轻衫称团扇，飞花点书册，戏蝶游几研。\r\n吾衰未忘情，小句亦倩绚。\r\n持问陈元龙，试乞语一转。"
        },
        {
            "title": "春晚即事",
            "content": "龙骨车鸣水入塘，雨来犹可望丰穰。\r\n老农爱犊行泥缓，幼妇忧蚕采叶忙。"
        },
        {
            "title": "春晚书村落闲事",
            "content": "千古会稽城，闾阎乐太平。\r\n丰年观米价，霁色听禽声。\r\n俗俭憎浮侈，民淳力钓耕。\r\n豳诗有七月，字字要躬行。"
        },
        {
            "title": "春晚即事",
            "content": "渔村樵市过残春，八十三年老病身。\r\n残虏游魂苗渴雨，杜门忧国复忧民。"
        },
        {
            "title": "春晚即事",
            "content": "小时抵死愿春留，老大逢春去即休。\r\n今岁禹祠才一到，安能分日作遨游？"
        },
        {
            "title": "春晚即事",
            "content": "桑麻夹道蔽行人，桃李随风旋作尘。\r\n煜煜红灯迎妇担，冬冬画鼓祭蚕神。"
        },
        {
            "title": "春晚怀山南",
            "content": "身寄江湖两鬓霜，金鞭朱弹梦犹狂。\r\n遥知南郑城西路，月与梨花共断肠。"
        },
        {
            "title": "春晚怀山南",
            "content": "梁州一别几清明，常忆西郊信马行。\r\n桃李成尘总闲事，梨花杨柳最关情。"
        },
        {
            "title": "春晚怀山南",
            "content": "壮岁从戎不忆家，梁州裘马斗豪华。\r\n至今夜夜寻春梦，犹在吴园藉落花。"
        },
        {
            "title": "春晚怀山南",
            "content": "梨花堆雪柳吹绵，常记梁州古驿前。\r\n二十四年成昨梦，每逢春晚即凄然。"
        },
        {
            "title": "春晚怀故山",
            "content": "吾庐烟树间，正占湖一曲。\r\n远山何所似，发鬌千髻绿。\r\n近山何所以，连娟两眉蹙。\r\n涧蟠偃盖松，路暗围尺竹。\r\n海棠虽妍华，态度终不俗。\r\n最奇女郎花，宛有世外躅。\r\n虽云嬾出游，闭户乐事足。\r\n年来殊失计，久耗太仓粟。\r\n淖糜不救口，断简欲满屋。\r\n兀兀不知春，青灯伴幽独。"
        },
        {
            "title": "春晚感事",
            "content": "寒食梁州十万家，秋千蹴鞠尚豪华。\r\n犊车轣辘归城晚，争碾平芜入乱花。"
        },
        {
            "title": "春晚感事",
            "content": "据鞍千里何曾病，闭户安眠百病生。\r\n每忆嘉陵江上路，插花藉草醉清明。"
        },
        {
            "title": "春晚泛湖归偶赋",
            "content": "十日雨晴湖水深，暖催新绿上横林。\r\n分泥海燕穿花径，带犊吴牛傍柳阴。\r\n夏近渐低游舫价，日斜殊费寺楼吟。\r\n归来支枕还无事，一缕微烟看水沉。"
        },
        {
            "title": "春晚村居杂赋绝句",
            "content": "午枕闭门无客搅，夜灯开卷有儿同。\r\n若为牋与天公道，尽乞余生向此中。"
        },
        {
            "title": "春晚风雨中作",
            "content": "箕踞藜床岸幅巾，何妨病酒住湖滨。\r\n驾风浪作连三日，扫地花空又一春。\r\n乐事清宵当秉烛，畏途平地有摧轮。\r\n颓然耐辱君无怪，元是人间澹荡人。"
        },
        {
            "title": "春晚村居杂赋绝句",
            "content": "浇书满挹浮蛆瓮，摊饭横眠梦蝶床。\r\n莫笑山翁见机晚，也胜朝市一生忙。"
        },
        {
            "title": "春晚村居杂赋绝句",
            "content": "朝书牛券拈枯笔，暮祭蚕神酌冻醪。\r\n闲放无忧穷有意，傍人错羡此翁高。"
        },
        {
            "title": "春晚村居杂赋绝句",
            "content": "一篙湖水鸭头绿，千树桃花人面红。\r\n茆舍青帘起余意，聊将醉舞答春风。"
        },
        {
            "title": "春晚村居杂赋绝句",
            "content": "鹅儿草绿侵行路，帔子花明照屋除。\r\n处处乞浆俱得酒，杖头何恨一钱无？"
        },
        {
            "title": "大圣乐",
            "content": "电转雷惊，自叹浮生，四十二年。试思量往事，虚无似梦，悲欢万状，合散如烟。苦海无边，爱河无底，流浪看成百漏船。何人解，问无常火里，铁打身坚。须臾便是华颠。好收拾形体归自然。又何通，是非荣辱，此事由来都在天。从今去，任东西南北，作个飞仙。"
        },
        {
            "title": "解连环",
            "content": "泪淹妆薄。背东风伫立，柳绵池阁。漫细字、书满芳笺，恨钗燕筝鸿，总难凭托。风雨无情，又颠倒、绿苔红萼。仗香醪破闷，怎禁夜阑，酒酲萧索。刘郎已望故约。奈重门静院，光景如昨。尽做它、别有留心，便不念当时，雨意初著。京兆眉残，怎忍为、新人梳掠。尽今生、拼了为伊，任人道错。"
        },
        {
            "title": "如梦令",
            "content": "独倚博山峰小。翠雾满身飞绕。只恐学行云，去作阳台春晓。春晓。春晓。满院绿阳芳草。"
        },
        {
            "title": "夜游宫",
            "content": "宴罢珠帘半卷。画檐外、蜡香人散。翠雾霏霏漏声断。倚香肩，看中庭，花影乱。宛是高唐馆。宝奁炷、麝烟初暖。璧月何妨夜夜满。拥芳柔，恨今年，寒尚浅。"
        },
        {
            "title": "月照梨花/河传",
            "content": "闷已萦损。那堪多病。几曲屏山，伴人昼静。梁燕催起犹慵。换熏龙。新愁旧恨何时尽。渐凋绿鬓。小雨知花信。芳笺寄与何处，绣阁珠栊。柳阴中。"
        },
        {
            "title": "月照梨花/河传",
            "content": "霁景风软，烟江春涨。小阁无人，绣帘半上。花外姊妹相呼。约樗蒲。修蛾忘了章台样。细思一饷。感事添惆怅。胸酥臂玉消减，拟觅双鱼。倩传书。"
        },
        {
            "title": "水龙吟",
            "content": "摩诃池上追游路，红绿参差春晚。韶光妍媚，海棠如醉，桃花欲暖。挑菜初闲，禁烟将近，一城丝管。看金鞍争道，香车飞盖，争先占、新亭馆。惆怅年华暗换。黯销魂、雨收云散。镜奁掩月，钗梁拆凤，秦筝斜雁。身在天涯，乱山孤垒，危楼飞观。叹春来只有，杨花和恨、向东风满。"
        },
        {
            "title": "采桑子",
            "content": "三山山下闲居士，巾履萧然。小醉闲眠。风引飞花落钓船。"
        },
        {
            "title": "恋绣衾",
            "content": "雨断西山晚照明。悄无人、幽梦自惊。说道去、多时也，到如今、真个是行。远山已是无心画，小楼空、斜掩绣屏。你嚎早、收心呵，趁刘郎、双鬓未星。"
        },
        {
            "title": "渔父/渔歌子",
            "content": "晴山滴翠水挼蓝。聚散渔舟两复三。横埭北，断桥南。侧起船篷便作帆。"
        },
        {
            "title": "渔父/渔歌子",
            "content": "石帆山下雨空濛。三扇香新翠箬篷。苹叶绿，蓼花红。回首功名一梦中。"
        },
        {
            "title": "望梅",
            "content": "寿非金石。恨天教老向，水程山驿。似梦里、来到南柯，这些子光阴，更勘轻掷。戍火边尘，又过了、一年春色。叹名姬骏马，尽付杜陵，苑路豪客。长绳漫劳系日。看人间俯仰，俱是陈迹。纵自倚、英气凌云，奈回尽鹏程，铩残鸾翮。终日凭高，诮不见、江东消息。算沙边、也有断鸿，倩谁问得。"
        },
        {
            "title": "齐天乐",
            "content": "客中随处闲消闷，来寻啸台龙岫。路敛春泥，山开翠雾，行乐年年依旧。天工妙手。放轻绿萱牙，淡黄杨柳。笑问东君，为人能染鬓丝否。西州催去近也，帽檐风软，且看市楼沽酒。宛转巴歌，凄凉塞管，携客何妨频奏。征尘暗袖。漫禁得梅花，伴人疏瘦。几日东归，画船平放溜。"
        },
        {
            "title": "齐天乐",
            "content": "角残锺晚关山路，行人乍依孤店。塞月征尘，鞭丝帽影，常把流年虚占。藏鸦柳暗。叹轻负莺花，谩劳书剑。事往关情，悄然频动壮游念。孤怀谁与强遣。市垆沽酒，酒薄怎当愁酽。倚瑟妍词，调铅妙笔，那写柔情芳艳。征途自厌。况烟敛芜痕，雨稀萍点。最是眠时，枕寒门半掩。"
        },
        {
            "title": "苏武慢",
            "content": "澹霭空濛，轻阴清润，绮陌细尘初静。平桥系马，画阁移舟，湖水倒空如镜。掠岸飞花，傍檐新燕，都似学人无定。叹连年戎帐，经春边垒，暗凋颜鬓。空记忆、杜曲池台，新丰歌管，怎得故人音信。羁怀易感，老伴无多，谈麈久闲犀柄。惟有修然，笔床茶灶，自适笋舆烟艇。待绿荷遮岸，红蕖浮水，更乘幽兴。"
        },
        {
            "title": "渔父/渔歌子",
            "content": "长安拜免几公卿。渔父横眠醉未醒。烟艇小，钓车腥。遥指梅山一点青。"
        },
        {
            "title": "木兰花慢",
            "content": "阅邯郸梦境，叹绿鬓、早霜侵。奈华岳烧丹，青溪看鹤，尚负初心。年来向浊世里，悟真诠秘诀绝幽深。养就金芝九畹，种成琪树千林。星坛夜学步虚吟。露冷透瑶簪。对翠凤披云，青鸾溯月，宫阙萧森。琅函一封奏罢，自钧天帝所有知音。却过蓬壶啸傲，世间岁月駸駸。"
        },
        {
            "title": "渔父/渔歌子",
            "content": "湘湖烟雨长莼丝。菰米新炊滑上匙。云散後，月斜时。潮落舟横醉不知。"
        },
        {
            "title": "玉胡蝶/玉蝴蝶",
            "content": "倦客平生行处，坠鞭京洛，解佩潇湘。此夕何年，来赋宋玉高唐。绣帘开、香尘乍起，莲步稳、银烛分行。暗端相。燕羞莺妒，蝶绕蜂忙。难忘。芳樽频劝，峭寒新退，玉漏犹长。几许幽情，只愁歌罢月侵廊。欲归时、司空笑问，微近处，丞相嗔狂。断人肠。假饶相送，上马何妨。"
        },
        {
            "title": "安公子",
            "content": "风雨初经社。子规声里春光谢。最是无情，零落尽、蔷薇一架。况我今年，憔悴幽窗下。人尽怪、诗酒消声价。向药炉经卷，忘却莺窗柳榭。万事收心也。粉痕犹在香罗帕。恨月愁花，争信道、如今都罢。空忆前身，便面章台马。因自来、禁得心肠怕。纵遇歌逢酒，但说京都旧话。"
        },
        {
            "title": "夜游宫",
            "content": "独夜寒侵翠被。奈幽梦、不成还起。欲写新愁泪溅纸。忆承恩，叹馀生，今至此。蔌蔌灯花坠。问此际、报人何事。咫尺长门过万里。恨君心，似危栏，难久倚。"
        },
        {
            "title": "夜游宫",
            "content": "雪晓清笳乱起。梦游处、不知何地。铁骑无声望似水。想关河，雁门西，青海际。睡觉寒灯里。漏声断、月斜窗纸。自许封侯在万里。有谁知，鬓虽残，心未死。"
        },
        {
            "title": "柳梢青",
            "content": "锦里繁华。环宫故邸，叠萼奇花。俊客妖姬，争飞金勒，齐驻香车。何须幕障帏遮。宝杯浸、红云瑞霞。银烛光中，清歌声里，休恨天涯。"
        },
        {
            "title": "渔父/渔歌子",
            "content": "镜湖俯仰两青天。万顷玻璃一叶船。拈棹舞，拥蓑眠。不作天仙作水仙。"
        },
        {
            "title": "真珠帘",
            "content": "山村水馆参差路。感羁游、正似残春风絮。掠地穿帘，知是竟归何处。镜里新霜空自悯，问几时、鸾台鳌署。迟暮。谩凭高怀远，书空独语。自古。儒冠多误。悔当年、早不扁舟归去。醉下白苹洲，看夕阳鸥鹭。菰菜鲈鱼都弃了，只换得、青衫尘土。休顾。早收身江上，一蓑烟雨。"
        },
        {
            "title": "乌夜啼",
            "content": "纨扇婵娟素月，纱巾缥渺轻烟。高槐叶长阴初合，清润雨馀天。弄笔斜行小草，钩帘浅醉闲眠。更无一点尘埃到，枕上听新蝉。"
        },
        {
            "title": "乌夜啼",
            "content": "从宦元知漫浪，还家更觉清真。兰亭道上多修竹，随处岸纶巾。泉冽偏宜雪茗，粳香雅称丝莼。け然一饱西窗下，天地有闲人。"
        },
        {
            "title": "乌夜啼",
            "content": "园馆青林翠樾，衣巾细葛轻纨。好风吹散霏微雨，沙路喜新乾。小燕双飞水际，流莺百啭林端。投壶声断弹棋罢，闲展道书看。"
        },
        {
            "title": "乌夜啼",
            "content": "素意幽栖物外，尘缘浪走天涯。归来犹幸身强健，随分作山家。已趁馀寒泥酒，还乘小雨移花。柴门尽日无人到，一径傍溪斜。"
        },
        {
            "title": "乌夜啼",
            "content": "世事从来惯见，吾生更欲何之。镜湖西畔秋千顷，鸥鹭共忘机。一枕苹风午醉，二升菰米晨炊。故人莫讶音书绝，钓侣是新知。"
        },
        {
            "title": "乌夜啼",
            "content": "我校丹台玉字，君书蕊殿云篇。锦官城里重相遇，心事两依然。携酒何妨处处，寻梅共约年年。细思上界多官府，且作地行仙。"
        },
        {
            "title": "乌夜啼",
            "content": "檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。"
        },
        {
            "title": "乌夜啼",
            "content": "金鸭馀香尚暖，绿窗斜日偏明。兰膏香染云鬟腻，钗坠滑无声。冷落秋千伴侣，阑珊打马心情。绣屏惊断潇湘梦，花外一声莺。"
        },
        {
            "title": "月上海棠",
            "content": "兰房绣户厌厌病。叹春酲、和闷甚时醒。燕子空归，几曾传、玉关边信。伤心处，独展团窠瑞锦。熏笼消歇沈烟冷。泪痕深、展转看花影。漫拥馀香，怎禁他、峭寒孤枕。西窗晓，几声银瓶玉井。"
        },
        {
            "title": "月上海棠",
            "content": "斜阳废苑朱门闭。吊兴亡、遗恨泪痕里。淡淡宫梅，也依然、点酥剪水。凝愁处，似忆宣华旧事。行人别有凄凉意。折幽香、谁与寄千里。伫立江皋，杳难逢、陇头归骑。音尘远，楚天危楼独倚。"
        },
        {
            "title": "汉宫春",
            "content": "羽箭雕弓，忆呼鹰古垒，截虎平川。吹笳暮归，野帐雪压青毡。淋漓醉墨，看龙蛇、飞落蛮笺。人误许，诗情将略，一时才气超然。何事又作南来，看重阳药市，元夕灯山。花时万人乐处，敧帽垂鞭。闻歌感旧，尚时时、流涕尊前。君记取，封侯事在，功名不信由天。"
        },
        {
            "title": "汉宫春",
            "content": "浪迹人间。喜闻猿楚峡，学剑秦川。虚舟泛然不系，万里江天。朱颜绿鬓，作红尘、无事神仙。何妨在，莺花海里，行歌闲送流年。休笑放慵狂眼，看闲坊深院，多少婵娟。燕宫海棠夜宴，花覆金船。如椽画烛，酒阑时、百炬吹烟。凭寄语，京华旧侣，幅巾莫换貂蝉。"
        },
        {
            "title": "忆秦娥",
            "content": "玉花骢。晚街金辔声璁珑。声璁珑。闲敧乌帽，又过城东。富春巷陌花重重。千金沽酒酬春风。酬春风。笙歌围里，锦绣丛中。"
        },
        {
            "title": "沁园春",
            "content": "孤鹤归飞，再过辽天，换尽旧人。念累累枯冢，茫茫梦境，王侯蝼蚁，毕竟成尘。载酒园林，寻花巷陌，当日何曾轻负春。流年改，叹围腰带剩，点鬓霜新。交亲。散落如云。又岂料如今馀此身。幸眼明身健，茶甘饭软，非惟我老，更有人贫。躲尽危机，消残壮志，短艇湖中闲采莼。吾何恨，有渔翁共醉，溪友为邻。"
        },
        {
            "title": "沁园春",
            "content": "一别秦楼，转眼新春，又近放灯。忆盈盈倩笑，纤纤柔握，玉香花语，雪暖酥凝。念远愁肠，伤春病思，自怪平生殊未曾。君知否，渐香消蜀锦，泪渍吴绫。难求系日长绳。况倦客飘零少旧朋。但江郊雁起，渔村笛怨，寒釭委烬，孤砚生冰。水绕山围，烟昏云惨，纵有高台常怯登。消魂处，是鱼笺不到，兰梦无凭。"
        },
        {
            "title": "沁园春",
            "content": "粉破梅梢，绿动萱丛，春意已深。渐珠帘低卷，筇枝微步，冰开跃鲤，林暖鸣禽。荔子扶疏，竹枝哀怨，浊酒一尊和泪斟。凭栏久，叹山川冉冉，岁月駸駸。当时岂料如今。漫一事无成霜鬓侵。看故人强半，沙堤黄阁，鱼悬带玉，貂映蝉金。许国虽坚，朝天无路，万里凄凉谁寄音。东风里，有灞桥烟柳，知我归心。"
        },
        {
            "title": "采桑子",
            "content": "宝钗楼上妆梳晚，懒上秋千。闲拨沈烟。金缕衣宽睡髻偏。鳞鸿不寄辽东信，又是经年。弹泪花前。愁入春风十四弦。"
        },
        {
            "title": "秋波媚/眼儿媚",
            "content": "曾散天花蕊珠宫。一念堕尘中。铅华洗尽，珠玑不御，道骨仙风。东游我醉骑鲸去，君驾素鸾从。垂虹看月，天台采药，更与谁同。"
        },
        {
            "title": "秋波媚/眼儿媚",
            "content": "秋到边城角声哀。烽火照高台。悲歌击筑，凭高酹酒，此兴悠哉。多情谁似南山月，特地暮云开。灞桥烟柳，曲江池馆，应待人来。"
        },
        {
            "title": "水龙吟",
            "content": "樽前花底寻春处，堪叹心情全减。一身萍寄，酒徒云散，佳人天远。那更今年，瘴烟蛮雨，夜郎江畔。漫倚楼横笛，临窗看镜，时挥涕、惊流转。花落月明庭院。悄无言、魂消肠断。凭肩携手，当时曾效，画梁栖燕。见说新来，网萦尘暗，舞衫歌扇。料也羞憔悴，慵行芳径，怕啼莺见。"
        },
        {
            "title": "蝶恋花",
            "content": "水漾萍根风卷絮。倩笑娇颦，忍记逢迎处。只有梦魂能再遇。堪嗟梦不由人做。梦若由人何处去。短帽轻衫，夜夜眉州路。不怕银缸深绣户。只愁风断青衣渡。"
        },
        {
            "title": "蝶恋花",
            "content": "桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。"
        },
        {
            "title": "清商怨",
            "content": "江头日暮痛饮。乍雪晴犹凛。山驿凄凉，灯昏人独寝。鸳机新寄断锦。叹往事、不堪重省。梦破南楼，绿云堆一枕。"
        },
        {
            "title": "蝶恋花",
            "content": "陌上箫声寒食近。雨过园林，花气浮芳润。千里斜阳锺欲瞑。凭高望断南楼信。海角天涯行略尽。三十年间，无处无遗恨。天若有情终欲问。忍教霜点相思鬓。"
        },
        {
            "title": "临江仙",
            "content": "鸠雨催成新绿，燕泥收尽残红。春光还与美人同。论心空眷眷，分袂却匆匆。只道真情易写，那知怨句难工。水流云散各西东。半廊花院月，一帽柳桥风。"
        },
        {
            "title": "朝中措",
            "content": "咚咚傩鼓饯流年。烛焰动金船。彩燕难寻前梦，酥花空点春妍。文园谢病，兰成久旅，回首凄然。明月梅山笛夜，和风禹庙莺天。"
        },
        {
            "title": "朝中措",
            "content": "怕歌愁舞懒逢迎。妆晚托春酲。总是向人深处，当时枉道无情。关心近日，啼红密诉，剪绿深盟。杏馆花阴恨浅，画堂银烛嫌明。"
        },
        {
            "title": "朝中措",
            "content": "幽姿不入少年场。无语只凄凉。一个飘零身世，十分冷淡心肠。江头月底，新诗旧梦，孤恨清香。任是春风不管，也曾先识东皇。"
        },
        {
            "title": "木兰花/玉楼春",
            "content": "三年流落巴山道。破尽青衫尘满帽。身如西瀼渡头云，愁抵瞿塘关上草。春盘春酒年年好。试戴银旛判醉倒。今朝一岁大家添，不是人间偏我老。"
        },
        {
            "title": "蓦山溪",
            "content": "元戎十乘，出次高唐馆。归去旧鵷行，更何人、齐飞霄汉。瞿唐水落，惟是泪波深，催叠鼓，起牙樯，难锁长江断。春深鳌禁，红日宫瓦暖。何处望音尘，黯消魂、层城飞观。人情见惯，不敢恨相忘，梅驿外，蓼滩边，只待除书看。"
        },
        {
            "title": "鹧鸪天",
            "content": "南浦舟中两玉人。谁知重见楚江滨。凭教後苑红牙版，引上西川绿锦茵。才浅笑，却轻嚬。淡黄杨柳又催春。情知言语难传恨，不思琵琶道得真。"
        },
        {
            "title": "鹧鸪天",
            "content": "懒向青门学种瓜。只将渔钓送年华。双双新燕飞春岸，片片轻鸥落晚沙。歌缥渺，舻呕哑。酒如清露鮓如花。逢人问道归何处，笑指船儿此是家。"
        },
        {
            "title": "鹧鸪天",
            "content": "插脚红尘已是颠。更求平地上青天。新来有个生涯别，买断烟波不用钱。沽酒市，采菱船。醉听风雨拥蓑眠。三山老子真堪笑，见事迟来四十年。"
        },
        {
            "title": "鹧鸪天",
            "content": "家住苍烟落照间。丝毫尘事不相关。斟残玉瀣行穿竹，卷罢黄庭卧看山。贪啸傲，任衰残。不妨随处一开颜。元知造物心肠别，老却英雄似等闲。"
        },
        {
            "title": "鹧鸪天",
            "content": "梳发金盘剩一窝。画眉鸾镜晕双蛾。人间何处无春到，只有伊家独占多。微步处，奈娇何。春衫初换曲尘罗。东邻斗草归来晚，忘却新传子夜歌。"
        },
        {
            "title": "鹧鸪天",
            "content": "家住东吴近帝乡。平生豪举少年场。十千沽酒青楼上，百万呼卢锦瑟傍。身易老，恨难忘。尊前赢得是凄凉。君归为报京华旧，一事无成两鬓霜。"
        },
        {
            "title": "好事近",
            "content": "秋晓上莲峰，高蹑倚天青壁。谁与放翁为伴，有天坛轻策。铿然忽变赤龙飞，雷雨四山黑。谈笑做成丰岁，笑禅龛楖栗。"
        },
        {
            "title": "好事近",
            "content": "平旦出秦关，雪色驾车双鹿。借问此行安往，赏清伊修竹。汉家宫殿劫灰中，春草几回绿。君看变迁如许，况纷纷荣辱。"
        },
        {
            "title": "鹧鸪天",
            "content": "看尽巴山看蜀山。子规江上过春残。惯眠古驿常安枕，熟听阳关不惨颜。慵服气，懒烧丹。不妨青鬓戏人间。秘传一字神仙诀，说与君知只是顽。"
        },
        {
            "title": "好事近",
            "content": "觅个有缘人，分付玉壶灵药。谁向市尘深处，识辽天孤鹤。月中吹笛下巴陵，条华赴前约。今古废兴何限，叹山川如昨。"
        },
        {
            "title": "好事近",
            "content": "小倦带馀酲，澹澹数櫺斜日。驱退睡魔十万，有双龙苍璧。少年莫笑老人衰，风味似平昔。扶杖冻云深处，探溪梅消息。"
        },
        {
            "title": "好事近",
            "content": "湓口放船归，薄暮散花洲宿。两岸白苹红蓼，映一蓑新绿。有沽酒处便为家，菱芡四时足。明日又乘风去，任江南江北。"
        },
        {
            "title": "好事近",
            "content": "挥袖别人间，飞蹑峭崖苍壁。寻见古仙丹灶，有白云成积。心如潭水静无风，一坐数千息。夜半忽惊奇事，看鲸波暾日。"
        },
        {
            "title": "好事近",
            "content": "华表又千年，谁记驾云孤鹤。回首旧曾游处，但山川城郭。纷纷车马满人间，尘土污芒屩。且访葛仙丹井，看岩花开落。"
        },
        {
            "title": "好事近",
            "content": "岁晚喜东归，扫尽市朝陈迹。拣得乱山环处，钓一潭澄碧。卖鱼沽酒醉还醒，心事付横笛。家在万重云外，有沙鸥相识。"
        },
        {
            "title": "蓦山溪",
            "content": "穷山孤垒，腊尽春初破。寂寞掩空斋，好一个、无聊底我。啸台龙岫，随分有云山，临浅濑，荫长松，闲据胡床坐。三杯径醉，不觉纱巾堕。画角唤人归，落梅村、篮舆夜过。城门渐近，几点妓衣红，官驿外，酒垆前，也有闲灯火。"
        },
        {
            "title": "好事近",
            "content": "客路苦思归，愁似茧丝千绪。梦里镜湖烟雨，看山无重数。尊前消尽少年狂，慵著送春语。花落燕飞庭户，叹年光如许。"
        },
        {
            "title": "好事近",
            "content": "风露九霄寒，侍宴玉华宫阙。亲向紫皇香案，见金芝千叶。碧壶仙露酝初成，香味两奇绝。醉後却骑丹凤，看蓬莱春色。"
        },
        {
            "title": "好事近",
            "content": "羁雁未成归，肠断宝筝零落。那更冻醪无力，似故人情薄。瘴云蛮雨暗孤城，身在楚山角。烦问剑南消息，怕还成疏索。"
        },
        {
            "title": "感皇恩",
            "content": "小阁倚秋空，下临江渚。漠漠孤云未成雨。数声新雁，回首杜陵何处。壮心空万里，人谁许。黄阁紫枢，筑坛开府。莫怕功名欠人做。如今熟计，只有故乡归路。石帆山脚下，菱三亩。"
        },
        {
            "title": "感皇恩",
            "content": "春色到人间，彩旛初戴。正好春盘细生菜。一般日月，只有仙家偏耐。雪霜从点鬓，朱颜在。温诏鼎来，延英催对。凤阁鸾台看除拜。对衣裁稳，恰称球纹新带。个时方旋了、功名债。"
        },
        {
            "title": "满江红",
            "content": "疏蕊幽香，禁不过、晚寒愁绝。那更是、巴东江上，楚山千叠。敧帽闲寻西瀼路，亸鞭笑向南枝说。恐使君、归去上銮坡，孤风月。清镜里，悲华发。山驿外，溪桥侧。凄然回首处，凤凰城阙。憔悴如今谁领略，飘零已是无颜色。问行厨、何日唤宾僚，犹堪折。"
        },
        {
            "title": "满江红",
            "content": "危堞朱栏，登览处、一江秋色。人正似、征鸿社燕，几番轻别。缱绻难忘当日语，凄凉又作它乡客。问鬓边、都有几多丝，真堪织。杨柳院，秋千陌。无限事，成虚掷。如今何处也，梦魂难觅。金鸭微温香缥渺，锦茵初展情萧瑟。料也应、红泪伴秋霖，灯前滴。"
        },
        {
            "title": "南乡子",
            "content": "早岁入皇州。尊酒相逢尽胜流。三十年来真一梦，堪愁。客路萧萧两鬓秋。蓬峤偶重游。不待人嘲我自羞。看镜倚楼俱已矣，扁舟。月笛烟蓑万事休。"
        },
        {
            "title": "南乡子",
            "content": "归梦寄吴樯。水驿江程去路长。想见芳洲初系缆，斜阳。烟树参差认武昌。愁鬓点新霜。曾是朝衣染御香。重到故乡交旧少，凄凉。却恐它乡胜故乡。"
        },
        {
            "title": "定风波",
            "content": "敧帽垂鞭送客回。小桥流水一枝梅。衰病逢春都不记。谁谓。幽香却解逐人来。安得身闲频置酒。携手。与君看到十分开。少壮相从今雪鬓。因甚。流年羁恨两相催。"
        },
        {
            "title": "浪淘沙",
            "content": "绿树暗长亭。几把离尊。阳关常恨不堪闻。何况今朝秋色里，身是行人。清泪浥罗巾。各自消魂。一江离恨恰平分。安得千寻横铁锁，截断烟津。"
        },
        {
            "title": "水调歌头",
            "content": "江左占形胜，最数古徐州。连山如画，佳处缥渺著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。"
        },
        {
            "title": "青玉案",
            "content": "西风挟雨声翻浪。恰洗尽、黄茅瘴。老惯人间齐得丧。千岩高卧，五湖归棹，替却凌烟像。故人小驻平戎帐。白羽腰间气何壮。我老渔樵君将相。小槽红酒，晚香丹荔，记取蛮江上。"
        },
        {
            "title": "浣溪沙",
            "content": "浴罢华清第二汤。红绵扑粉玉肌凉。娉婷初试藕丝裳。凤尺裁成猩血色，螭奁熏透麝脐香。水亭幽处捧霞觞。"
        },
        {
            "title": "浣溪沙 和无咎韵",
            "content": "懒向沙头醉玉瓶。唤君同赏小窗明。夕阳吹角最关情。忙日苦多闲日少，新愁常续旧愁生。客中无伴怕君行。"
        },
        {
            "title": "赤壁词/念奴娇",
            "content": "禁门锺晓，忆君来朝路，初翔鸾鹄。西府中台推独步，行对金莲宫烛。蹙绣华鞯，仙葩宝带，看即飞腾速。人生难料，一尊此地相属。回首紫陌青门，西湖闲院，锁千梢修竹。素壁栖鸦应好在，残梦不堪重续。岁月惊心，功名看镜，短鬓无多绿。一欢休惜，与君同醉浮玉。"
        },
        {
            "title": "蝶恋花",
            "content": "禹庙兰亭今古路。一夜清霜，染尽湖边树。鹦鹉杯深君莫诉。他时相遇知何处。冉冉年华留不住。镜里朱颜，毕竟消磨去。一句丁宁君记取。神仙须是闲人做。"
        },
        {
            "title": "鹧鸪天",
            "content": "杖屦寻春苦未迟。洛城樱笋正当时。三千界外归初到，五百年前事总知。吹玉笛，渡清伊。相逢休问姓名谁。小车处士深衣叟，曾是天津共赋诗。"
        },
        {
            "title": "双头莲",
            "content": "风卷征尘，堪叹处、青骢正摇金辔。客襟贮泪。漫万点如血，凭谁持寄。伫想艳态幽情，压江南佳丽。春正媚。怎忍长亭，匆匆顿分连理。目断淡日平芜，望烟浓树远，微茫如荠。悲欢梦里。奈倦客、又是关河千里。最苦唱彻骊歌，重迟留无计。何限事。待与丁宁，行时已醉。"
        },
        {
            "title": "风流子",
            "content": "佳人多命薄，初心慕、德耀嫁梁鸿。记绿窗睡起，静吟闲咏，句翻离合，格变玲珑。更乘兴，素纨留戏墨，纤玉抚孤桐。蟾滴夜寒，水浮微冻，凤笺春丽，花砑轻红。人生谁能料，堪悲处、身落柳陌花丛。空羡画堂鹦鹉，深闭金笼。向宝镜鸾钗，临妆常晚，绣茵牙版，催舞还慵。肠断市桥月笛，灯院霜锺。"
        },
        {
            "title": "真珠帘",
            "content": "灯前月下嬉游处。向笙歌、锦绣丛中相遇。彼此知名，才见便论心素。浅黛娇蝉风调别，最动人、时时偷顾。归去。想闲窗深院，调弦促柱。乐府初翻新谱。漫裁红点翠，闲题金缕。燕子入帘时，又一番春暮。侧帽燕脂坡下过，料也记、前年崔护。休诉。待从今须与，好花为主。"
        },
        {
            "title": "风入松",
            "content": "十年裘马锦江滨。酒隐红尘。万金选胜莺花海，倚疏狂、驱使青春。吹笛鱼龙尽出，题诗风月俱新。自怜华发满纱巾。犹是官身。凤楼常记当年语，问浮名、何似身亲。欲寄吴笺说与，这回真个闲人。"
        },
        {
            "title": "恋绣衾",
            "content": "无方能驻脸上红。笑浮生、扰扰梦中。平地是、冲霄路，又何劳、千日用功。飘然再过莲峰下，乱云深、吹下暮锺。访旧隐、依然在，但鹤巢、时有堕松。"
        },
        {
            "title": "恋绣衾",
            "content": "不惜貂裘换钓篷。嗟时人、谁识放翁。归棹借、樵风稳，数声闻、林外暮锺。幽栖莫笑蜗庐小，有云山、烟水万重。半世向、丹青看，喜如今、身在画中。"
        },
        {
            "title": "杏花天",
            "content": "老来驹隙駸駸度。筭只合、狂歌醉舞。金杯到手君休诉。看著春光又暮。谁为倩、柳条系住。且莫遣、城笳催去。残红转眼无寻处。尽属蜂房燕户。"
        },
        {
            "title": "一落索",
            "content": "识破浮生虚妄。从人讥谤。此身恰似弄潮儿，曾过了、千重浪。且喜归来无恙。一壶春酿。雨蓑烟笠傍渔矶，应不是、封侯相。"
        },
        {
            "title": "一落索",
            "content": "满路游丝飞絮。韶光将暮。此时谁与说新愁，有百啭、流莺语。俯仰人间今古。神仙何处。花前须判醉扶归，酒不到、刘伶墓。"
        },
        {
            "title": "太平时/添声杨柳枝",
            "content": "竹里房栊一径深。静愔愔。乱红飞尽绿成阴。有鸣禽。临罢兰亭无一事，自修琴。铜炉袅袅海南沉。洗尘襟。"
        },
        {
            "title": "上西楼/相见欢",
            "content": "江头绿暗红稀。燕交飞。忽到当年行处、恨依依。洒清泪。叹人事。与心违。满酌玉壶花露、送春归。"
        },
        {
            "title": "破阵子",
            "content": "看破空花尘世，放轻昨梦浮名。蜡屐登山真率饮，筇杖穿林自在行。身闲心太平。料峭馀寒犹力，廉纤细雨初晴。苔纸闲题溪上句，菱唱遥闻烟外声。与君同醉醒。"
        },
        {
            "title": "破阵子",
            "content": "仕至千锺良易，年过七十常稀。眼底荣华元是梦，身後声名不自知。营营端为谁。幸有旗亭沽酒，何妨茧纸题诗。幽谷云萝朝采药，静院轩窗夕对棋。不归真个痴。"
        },
        {
            "title": "生查子",
            "content": "梁空燕委巢，院静鸠催雨。香润上朝衣，客少闲谈麈。鬓边千缕丝，不是吴蚕吐。孤梦泛潇湘，月落闻柔橹。"
        },
        {
            "title": "生查子",
            "content": "还山荷主恩，聊试扶犁手。新结小茅茨，恰占清江口。风尘不化衣，邻曲常持酒。那似宦游时，折尽长亭柳。"
        },
        {
            "title": "诉衷情",
            "content": "青衫初入九重城。结友尽豪英。蜡封夜半传檄，驰骑谕幽并。时易失，志难成。鬓丝生。平章风月，弹压江山，别是功名。"
        },
        {
            "title": "诉衷情",
            "content": "当年万里觅封侯。匹马戍梁州。关河梦断何处，尘暗旧貂裘。胡未灭，鬓先秋。泪空流。此生谁料，心在天山，身老沧洲。"
        },
        {
            "title": "菩萨蛮",
            "content": "小院蚕眠春欲老。新巢燕乳花如扫。幽梦锦城西。海棠如旧时。当年真草草。一棹还吴早。题罢惜春诗。镜中添鬓丝。"
        },
        {
            "title": "菩萨蛮",
            "content": "江天淡碧云如扫。苹花零落莼丝老。细细晚波平。月从波面生。渔家真个好。悔不归来早。经岁洛阳城。鬓丝添几茎。"
        },
        {
            "title": "长相思",
            "content": "悟浮生。厌浮名。回视千锺一发轻。从今心太平。爱松声。爱泉声。写向孤桐谁解听。空江秋月明。"
        },
        {
            "title": "长相思",
            "content": "暮山青。暮霞明。梦笔桥头艇子横。苹风吹酒醒。看潮生。看潮平。小住西陵莫较程。莼丝初可烹。"
        },
        {
            "title": "长相思",
            "content": "面苍然。鬓皤然。满腹诗书不直钱。官闲常昼眠。画凌烟。上甘泉。自古功名属少年。知心惟杜鹃。"
        },
        {
            "title": "长相思",
            "content": "云千重。水千重。身在千重云水中。月明收钓筒。头未童。耳未聋。得酒犹能双脸红。一尊谁与同。"
        },
        {
            "title": "鹊桥仙",
            "content": "华灯纵博，雕鞍驰射，谁记当年豪举。酒徒一一取封侯，独去作、江边渔父。轻舟八尺，低篷三扇，占断苹洲烟雨。镜湖元自属闲人，又何必、君恩赐与。"
        },
        {
            "title": "醉落魄/一斛珠",
            "content": "江湖醉客。投杯起舞遗乌帻。三更冷翠沾衣湿。袅袅菱歌，催落半川月。空花昨梦休寻觅。云台麟阁俱陈迹。元来只有闲难得。青史功名，天却无心惜。"
        },
        {
            "title": "豆叶黄/忆王孙",
            "content": "春风楼上柳腰肢。初试花前金缕衣。袅袅娉娉不自持。晓妆迟。画得蛾眉胜旧时。"
        },
        {
            "title": "谢池春",
            "content": "贺监湖边，初系放翁归棹。小园林、时时醉倒。春眠惊起，听啼莺催晓。叹功名、误人勘笑。朱桥翠径，不许京尘飞到。挂朝衣、东归欠早。连宵风雨，卷残红如扫。恨樽前、送春人老。"
        },
        {
            "title": "南歌子",
            "content": "异县相逢晚，中年作别难。暮秋风雨客衣寒。又向朝天门外、话悲欢。瘦马行霜栈，轻舟下雪滩。乌奴山下一林丹。为说三年常寄、梦魂间。"
        },
        {
            "title": "双头莲",
            "content": "华鬓星星，惊壮志成虚，此身如寄。萧条病骥。向暗里。消尽当年豪气。梦断故国山川，隔重重烟水。身万里。旧社凋零，青门俊游谁记。尽道锦里繁华，叹官闲昼永，柴荆添睡。清愁自醉。念此际。付与何人心事。纵有楚柂吴樯，知何时东逝。空怅望，鲙美菰香，秋风又起。"
        },
        {
            "title": "昭君怨",
            "content": "昼永蝉声庭院。人倦懒摇团扇。小景写潇湘。自生凉。帘外蹴花双燕。帘下有人同见。宝篆拆官黄。炷熏香。"
        },
        {
            "title": "隔浦莲近拍",
            "content": "骑鲸云路倒景。醉面风吹醒。笑把浮丘袂，寥然非复尘境。震泽秋万顷。烟霏散，水面飞金镜。露华冷。湘妃睡起，鬟倾钗坠慵整。临江舞处，零乱塞鸿清影。河汉横斜夜漏永。人静。吹箫同过缑岭。"
        },
        {
            "title": "点绛唇",
            "content": "采药归来，独寻茅店沽新酿。暮烟千嶂。处处闻渔唱。醉弄扁舟，不怕粘天浪。江湖上。遮回疏放。作个闲人样。"
        },
        {
            "title": "长相思",
            "content": "桥如虹。水如空。一叶飘然烟雨中。天教称放翁。侧船篷。使江风。蟹舍参差渔市东。到时闻暮锺。"
        },
        {
            "title": "隔浦莲近拍",
            "content": "飞花如趁燕子。直度帘栊里。帐掩香云暖，金笼鹦鹉惊起。凝恨慵梳洗。妆台畔，蘸粉纤纤指。宝钗坠。才醒又困，厌厌中酒滋味。墙头柳暗，过尽一年春事。罨画高楼怕独倚。千里。孤舟何处烟水。"
        },
        {
            "title": "一丛花",
            "content": "仙姝天上自无双。玉面翠蛾长。黄庭读罢心如水，闭朱户、愁近丝簧。窗明几净，闲临唐帖，深炷宝奁香。人间无药驻流光。风雨又催凉。相逢共话清都旧，叹尘劫、生死茫茫。何如伴我，绿蓑青箬，秋晚钓潇湘。"
        },
        {
            "title": "一丛花",
            "content": "尊前凝伫漫魂迷。犹恨负幽期。从来不惯伤春泪，为伊後、滴满罗衣。那堪更是，吹箫池馆，青子绿阴时。回廊帘影昼参差。偏共睡相宜。朝云梦断知何处，倩双燕、说与相思。从今判了，十分憔悴，图要个人知。"
        },
        {
            "title": "极相思",
            "content": "江头疏雨轻烟。寒食落花天。翻红坠素，残霞暗锦，一段凄然。惆怅东君堪恨处，也不念、冷落尊前。那堪更看，漫空相趁，柳絮榆钱。"
        },
        {
            "title": "桃源忆故人",
            "content": "中原当日三川震。关辅回头煨烬。泪尽两河征镇。日望中兴运。秋风霜满青青鬓。老却新丰英俊。云外华山千仞。依旧无人问。"
        },
        {
            "title": "桃源忆故人",
            "content": "城南载酒行歌路。冶叶倡条无数。一朵鞓红凝露。最是关心处。莺声无赖催春去。那更兼旬风雨。试问岁华何许。芳草连天暮。"
        },
        {
            "title": "桃源忆故人",
            "content": "栏干几曲高斋路。正在重云深处。丹碧未乾人去。高栋空留句。离离芳草长亭暮。无奈征车不住。惟有断鸿烟渚。知我频回顾。"
        },
        {
            "title": "桃源忆故人",
            "content": "斜阳寂历柴门闭。一点炊烟时起。鸡犬往来林外。俱有萧然意。衰翁老去疏荣利。绝爱山城无事。临去画楼频倚。何日重来此。"
        },
        {
            "title": "绣停针",
            "content": "叹半纪，跨万里秦吴，顿觉衰谢。回首鵷行，英俊并游，咫尺玉堂金马。气凌嵩华。负壮略、纵横王霸。梦经洛浦梁园，觉来泪流如泻。山林定去也。却自恐说著，少年时话。静院焚香，闲倚素屏，今古总成虚假。趁时婚嫁。幸自有、湖边茅舍。燕归应笑，客中又还过社。"
        },
        {
            "title": "洞庭春色/沁园春",
            "content": "壮岁文章，暮年勋业，自昔误人。算英雄成败，轩裳得失，难如人意，空丧天真。请看邯郸当日梦，待炊罢黄粱徐欠伸。方知道，许多时富贵，何处关身。人间定无可意，怎换得、玉鲙丝莼。且钓竿渔艇，笔床茶灶，闲听荷雨，一洗衣尘。洛水秦关千古後，尚棘暗铜驼空怆神。何须更，慕封侯定远，图像麒麟。"
        },
        {
            "title": "桃源忆故人",
            "content": "一弹指顷浮生过。堕甑元知当破。去去醉吟高卧。独唱何须和。残年还我从来我。万里江湖烟舸。脱尽利名缰锁。世界元来大。"
        },
        {
            "title": "自嘲",
            "content": "少读诗书陋汉唐，莫年身世寄农桑。\r\n骑驴两脚欲到地，爱酒一樽常在旁。\r\n老去形容虽变改，醉来意气尚轩昂。\r\n太行王屋何由动，堪笑愚公不自量。"
        },
        {
            "title": "鹧鸪天",
            "content": "家住苍烟落照间，丝毫尘事不相关。\r\n斟残玉瀣行穿竹，卷罢黄庭卧看山。\r\n贪啸傲，任衰残，不妨随处一开颜。\r\n元知造物心肠别，老却英雄似等闲！"
        },
        {
            "title": "渔家傲",
            "content": "东望山阴何处是？　\r\n往来一万三千里。　\r\n写得家书空满纸！　\r\n流清泪，　\r\n书回已是明年事。　\r\n寄语红桥桥下水，\r\n扁舟何日寻兄弟？　\r\n行遍天涯真老亦！　\r\n愁无寐，　\r\n鬓丝几缕茶烟里。"
        },
        {
            "title": "渔家傲",
            "content": "东望山阴何处是？往来一万三千里。\r\n写得家书空满纸！流清泪，书回已是明年事。\r\n寄语红桥桥下水，扁舟何日寻兄弟？\r\n行遍天涯真老亦！愁无寐，鬓丝几缕茶烟里。"
        },
        {
            "title": "渔父",
            "content": "湘湖烟雨长菁丝，\r\n菰米新炊滑上匙。\r\n云散后，月斜时，\r\n潮落舟横醉不知。"
        },
        {
            "title": "渔父",
            "content": "石帆山下雨空濛，\r\n三扇香新翠箬篷。\r\n蘋叶绿，蓼花红，\r\n回首功名一梦中。"
        },
        {
            "title": "夜游宫",
            "content": "雪晓清笳乱起，梦游处、不知何地？\r\n铁骑无声望似水。想关河，雁门西，青海际。\r\n睡觉寒灯里，漏声断、月斜窗纸。\r\n自许封候在万里。有谁知？鬓虽残，心未死。"
        },
        {
            "title": "谢池春",
            "content": "壮岁从戎，曾是气吞残虏。\r\n阵云高、狼烟夜举。\r\n朱颜青鬓，拥雕戈西戍。\r\n笑儒冠自多来误。\r\n功名梦断，却泛扁舟吴楚。\r\n漫悲歌、伤怀吊古。\r\n烟波无际，望秦关何处？\r\n叹流年又成虚度妒！"
        },
        {
            "title": "小舟游近村",
            "content": "斜阳古道赵家庄，负鼓盲翁正作场；\r\n身后是非谁管得？满村听说蔡中郎！"
        },
        {
            "title": "诉衷情",
            "content": "当年万里觅封侯，匹马戍梁州。\r\n关河梦断何处，尘暗旧貂裘。\r\n胡未灭，鬓先秋，泪空流。\r\n此身谁料，心在天山，身老沧洲！"
        },
        {
            "title": "沈园",
            "content": "梦断香销四十年，\r\n沈园柳老不吹绵。\r\n此身行作稽山土，\r\n犹吊遗踪一泫然！"
        },
        {
            "title": "沈园",
            "content": "城上斜阳画角哀，\r\n沈园非复旧池台。\r\n伤心桥下春波绿，\r\n曾是惊鸿照影来。"
        },
        {
            "title": "鹊桥仙",
            "content": "一竿风月，一蓑烟雨，家在钓台西祝。卖鱼生怕近城门，况肯到红尘深处？\r\n潮生理棹，潮平系缆，潮落浩歌归去。时人错把比严光，我自是无名渔父。\r\n【赏析】：　　陆游这首词表面上是写渔父，实际上是作者自己咏怀之作。他写渔父的生活与心情，正是写自己的生活与心情。\r\n　　“一竿风月，一蓑烟雨”，是渔父的生活环境。“家在钓台西住”，这里借用了严光不应汉光武的征召，独自披羊裘钓于浙江的富春江上……的典故。以此来喻渔父的心情近似严光。上片结句说，渔父虽以卖鱼为生，但是他远远地避开争利的市场。卖鱼还生怕走近城门，当然就更不肯向红尘深处追逐名利了。以此来表现渔父并不热衷于追逐名利，只求悠闲、自在。\r\n　　下片头三句写渔父在潮生时出去打鱼，在潮平时系缆，在潮落时归家。生活规律和自然规律相适应，并无分外之求，不象世俗中人那样沽名钓誉，利令智昏。最后两句承上片“钓台”两句，说严光还不免有求名之心，这从他披羊裘垂钓上可看出来。宋人有一首咏严光的诗说：“一着羊裘便有心，虚名留得到如今。当时若着蓑衣去，烟水茫茫何处寻。”也是说严光虽拒绝光武征召，但还有求名心。陆游因此觉得：“无名”的“渔父”比严光还要清高。\r\n　　这词上下片的章法相同，每片都是头三句写生活，后两句写心情，但深浅不同。上片结尾说自己心情近似严光，下片结尾却把严光也否定了。文人词中写渔父最早、最著名的是张志和的《渔父》，后人仿作的很多，但是有些文人的渔父词，用自己的思想感情代替劳动人民的思想感情，很不真实。\r\n　　陆游这首词，论思想内容，可以说在张志和等诸人之上。显而易见，这词是讽刺当时那些被名牵利绊的俗人的。我们不可错会他的写作意图，简单地认为它是消极的、逃避现实的作品。\r\n　　陆游另有一首《鹊桥仙》词：“华灯纵博，雕鞍驰射，谁记当年豪举？酒徒一半取封候，独去作、江边渔父。轻舟八尺，低逢三扇，占断苹洲烟雨。镜湖元自属闲人，又何必、官家赐与！”也是写渔父的。它上片所写的大概是他四十八岁那一年在汉中的军旅生活。而这首词可能是作者在王炎幕府经略中原事业夭折以后，回到山阴故乡时作的。两首词同调、同韵，都是写他自己晚年英雄失志的感慨，决不是张志和《渔父》那种恬淡、闲适的隐士心情。读这道词时，应该注意他这个创作背景和创作心情。"
        },
        {
            "title": "鹊桥仙·夜闻杜鹃",
            "content": "茅檐人静，篷窗灯暗，春晚连江风雨。林莺巢燕总无声，但月夜常啼杜宇。\r\n催成清泪，惊残孤梦，又拣深枝飞去。故山独自不堪听，况半世飘然羁旅。\r\n【赏析】：　　乾道八年（1172）冬陆游离开南郑，第二年春天在成都任职，之后又在西川淹留了六年。据夏承焘《放翁词编年笺注》，此词就写于这段时间。杜鹃，在蜀也是常见的暮春而鸣。它又名杜宇、子规、鹈鴂，古人曾赋予它很多意义，蜀人更把它编成了一个哀凄动人的故事。（《成都记》：“望帝死，其魂化为鸟，名曰杜鹃。”）因此，这种鸟的啼鸣常引起人们的许多联想，住在蜀地的文士关于杜鹃的吟咏当然就更多，杜甫入蜀就有不少这样的作品。陆游在成都时的心情本来就不大好，再加上他“夜闻杜鹃”，自然会惊动敏感的心弦而思绪万千了。 \r\n　　“茅檐人静，蓬窗灯暗，春晚连江风雨。”“茅檐”、“蓬窗”指其简陋的寓所。当然，陆游住所未必如此，这样写无非是形容客居的萧条，读者不必拘执。在这样的寓所里，“晻晻黄昏后，寂寂人定初”，坐在昏黄的灯下，他该是多么寂寥同时作者想象出“连江风雨”、“萧萧暗雨打窗声”。其愁绪便跃然纸上。 “ 林莺巢燕总无声，但月夜、常啼杜宇。”这时他听到了鹃啼，但又不直接写，而是先反衬一笔：莺燕无声使得鹃啼显得分外清晰、刺耳；莺燕在早春显得特别活跃，一到晚春便“燕懒莺残”、悄然无声了，对这“无声”的怨悱，就是对“有声”的厌烦。“总”字传达出了那种怨责、无奈的情味。接着再泛写一笔： “但月夜、常啼杜宇。”“月夜”自然不是这个风雨之夜，月夜的鹃啼是很凄楚的—— “又闻子规啼夜月，愁空山”（李白《蜀道难》）—— 何况是此时此境呢！ “常啼”显出这刺激不是一天两天，这样写是为了加强此夜闻鹃的感受。 \r\n　　上片是写夜闻鹃鸣的环境，着重于气氛的渲染。杜鹃本来就是一种“悲鸟”，在这种环境气氛里啼鸣，更加使人感到愁苦不堪。接着下片就写愁苦情状及内心痛楚。 \r\n　　“ 催成清泪，惊残孤梦，又拣深枝飞去。”“孤梦”点明。客中无聊，寄之于梦，偏又被“惊残”。 “催成清泪”，因啼声一声紧似一声，故曰“催”。就这样还不停息，“又拣深枝飞去”，继续它的哀鸣。 “又”，表明作者对鹃夜啼的无可奈何。杜甫《子规》写道：“客愁那听此，故作傍人低！”—— 客中愁闷时那能听这啼声，可是那杜鹃却似故意追着人飞！这里写的也是这种情况。鹃啼除了在总体上给人一种悲凄之感、一种心理重负之外，还由于它的象征意义引起人们的种种联想。比如它在暮春啼鸣，使人觉得春天似乎是被它送走的，它的啼鸣常引起人们时序倏忽之感，如《离骚》“恐鹈鴂之先鸣兮，使夫百草为之不芳”。同时，这种鸟的鸣声好似说“不如归去”，因此又常引起人们的羁愁。所以作者在下面写道：“故山犹自不堪听，况半世、飘然羁旅！”“ 故山”，故乡。 “半世”，陆游至成都已是四十九岁，故说半世。这结尾的两句就把他此时闻鹃内心深层的意念揭示出来了。在故乡听鹃当然引不起羁愁，之所以“不堪听”，就是因为打动了岁月如流、志业未遂的心绪，而今坐客他乡更增加了一重羁愁，这里的“犹自..况”就是表示这种递进。《词林纪事》卷十一引《词统》云： “去国离乡之感，触绪纷来，读之令人於邑”（於邑，通呜咽）。解说还算切当，但是这里忽略了更重要的岁月蹉跎的感慨，这是需要加以注意的。如果联系一下作者此时的一段经历，我们就可以把这些意念揭示得更明白些。 \r\n　　陆游是在他四十六岁时来夔州任通判的，途中曾作诗道：“四方男子事，不敢恨飘零”（《夜思》），情绪还是不错的。两年后到南郑的王炎幕府里赞襄军事，使他得以亲临前线，心情十分振奋。他曾身着戎装，参加过大散关的卫戍。这时他觉得王师北定中原有日，自己“英雄用武之地”的机会到了。可是好景不长，只半年多，王炎幕府被解散，自己也被调往成都，离开了如火如荼的前线生活，这当头一棒，是对作者的突如其来的打击可以想见。以后他辗转于西川各地，无路请缨，沉沦下僚，直到离蜀东归。由此看来，他的岁月蹉跎之感是融合了对功名的失意、对时局的忧念：“况半世、飘然羁旅！”从这痛切的语气里，可以体会出他对朝廷如此对待自己的严重不满。 \r\n　　陈廷焯比较推重这首词。《白雨斋词话》云：“放翁词，惟《鹊桥仙\"夜闻杜鹃》一章，借物寓言，较他作为合乎古。”陈廷焯论词重视比兴、委曲、沉郁，这首词由闻鹃感兴，由表及里、由浅入深，曲折婉转地传达了作者内心的苦闷，在构思上、表达上是比陆游其它一些作品进究些。但这仅是论词的一个方面的标准。放翁词大抵同于苏轼、辛弃疾之作，虽有些作品如陈氏所言“粗而不精”，但还是有不少激昂感慨、敷腴俊逸者，扬此抑彼就失之偏颇了。"
        },
        {
            "title": "秋夜读书每以二鼓尽为节",
            "content": "腐儒碌碌叹无奇，独喜遗篇不我欺；\r\n白发无情侵老境，青灯有味似儿时；\r\n高梧策策传寒意，叠鼓冬冬迫睡期；\r\n秋夜渐长饥作祟，一杯山药进琼糜。"
        },
        {
            "title": "秋波媚",
            "content": "秋到边城角声哀，烽火照高台。\r\n悲歌击筑，凭高酹酒，此兴悠哉。\r\n多情谁似南山月，特地暮云开。\r\n灞桥烟柳，曲江池馆，应待人来。"
        },
        {
            "title": "清商怨",
            "content": "江头日暮痛饮，乍雪晴犹凛。\r\n山驿凄凉，灯昏人独寝。\r\n鸳机新寄断锦，\r\n叹往事、不堪重剩\r\n梦破南楼，绿云堆一枕。"
        },
        {
            "title": "浪淘沙",
            "content": "绿树暗长亭，几把离尊。\r\n常恨不堪闻，何况今朝秋色里，身是行人。\r\n清泪浥罗巾，各自消魂。\r\n一江离恨恰平分。\r\n安得千寻横铁锁，截断烟津?"
        },
        {
            "title": "金错刀行",
            "content": "黄金错刀白玉装，夜穿窗扉出光芒。\r\n丈夫五十功未立，提刀独立顾八荒。\r\n京华结交尽奇士，意气相期共生死。\r\n千年史册耻无名，一片丹心报天子。\r\n尔来从军天汉滨，南山晓雪玉嶙峋。\r\n呜呼！楚虽三户能亡秦，岂有堂堂中国空无人！"
        },
        {
            "title": "浣溪沙",
            "content": "懒向沙头醉二瓶，\r\n唤君同赏小窗明。\r\n夕阳吹角最关情。\r\n忙日苦多闲日少，\r\n新愁常续旧愁生。\r\n客中无伴怕群行。"
        },
        {
            "title": "好事近",
            "content": "挥袖上西峰，孤绝去天无尺。\r\n拄杖下临鲸海，数烟帆历历。\r\n贪看云气舞青鸾，归路已将夕。\r\n多谢半山松吹，解殷勤留客．"
        },
        {
            "title": "度浮桥至南台",
            "content": "客中多病废登临，闻说南台试一寻；\r\n九轨徐行怒涛上，千般横系大江心。\r\n寺楼钟鼓催昏晓，墟落云烟自古今；\r\n白发未除豪气在，醉吹横笛坐榕阴。"
        },
        {
            "title": "豆叶黄",
            "content": "一春常是雨和风，\r\n风雨晴时春已空。\r\n谁惜泥沙万点红。\r\n恨难穷，恰似衰翁一世中。"
        },
        {
            "title": "朝中措 梅",
            "content": "幽姿不入少年场，无语只凄凉。\r\n一个飘零身世，十分冷淡心肠。\r\n江头月底，新诗旧梦，孤恨清香。\r\n任是春风不管，也曾先识东皇。"
        },
        {
            "title": "钗头凤",
            "content": "红酥手，黄藤酒，\r\n满城春色宫墙柳。\r\n东风恶，欢情薄，\r\n一怀愁绪，几年离索。\r\n错、错、错！\r\n春如旧，人空瘦，\r\n泪痕红邑鲛绡透。\r\n桃花落，闲池阁。\r\n山盟虽在，锦书难托。\r\n莫、莫、莫！"
        },
        {
            "title": "卜算子·咏梅",
            "content": "驿外断桥边，寂寞开无主。已是黄昏独自愁，更著风和雨。\r\n　　无意苦争春，一任群芳妒。零落成泥碾作尘，只有香如故。\r\n【注释】：①驿：驿站。\r\n②更著：又加上。\r\n③一任：任凭，不在乎。\r\n④群芳：普通的花卉，此处喻指政界中的群小。\r\n⑤碾：轧碎。【译文】：　　驿馆外面断桥的旁边，有一株开放的梅花寂寞而孤独，既无人欣赏也无人保护。已到了黄昏日暮，她仿佛在独自感伤愁苦，更何况又有凄风苦雨。\r\n　　她也没有心思苦苦地争占春光，任凭那些凡花俗卉去中伤嫉妒。高洁芳芬是她天生的秉赋，对那些林林总总的庸俗行为自然不屑一顾。纵然片片零落被碾成泥土，那淡淡的清香却依然如故。那气质、那清香，将同天地乎长存，将同日月乎用驻。【赏析】：　　这是一首典型的“托物言志”的词章。作者以梅花自喻，借梅花孤高正直、操节自守、矢志不渝的高尚品质，抒发自己请缨无路、壮志难酬的苦闷和炽热的爱国情感，其实也正是作者一生标格孤高，绝不与争宠邀媚、阿谀奉迎之徒为伍的品格和不畏谗毁、坚贞不渝的铮铮傲骨的真实写照，故历来为后人称颂。上片写梅花的遭遇：它植根的地方，是荒凉的驿亭外面，断桥旁边 。驿亭是古代传递公文的人在行旅中途歇息的处所。加上黄昏时候的风风雨雨，这环境被渲染得多么冷落凄凉！写梅花的遭遇，也是作者自写被排挤的政治遭遇。下片写梅花的品格：一任百花嫉妒，却无意与它们争春斗艳；即使凋零飘落，化为尘泥，依旧保持着清香。这首词上片写梅花在风雨交加的寒冬黄昏中孤独地开放着，这正是诗人不幸遭遇的形象化。全词用清俊的语言，白描的手法，形象地写出梅的品格、姿态，隐喻表达了诗人矢志不移，坚持理想的高尚品质。。陆游特别喜欢梅花，《剑南诗稿》中咏梅的诗很多，笔者未作精确的统计，凭印象也在百首以上。故他对梅的精神气质有深刻的理解。本词遗貌取神。并未对梅花作正面的描绘，只写了她的一种神韵，一种品格。"
        },
        {
            "title": "梅花绝句",
            "content": "幽谷那堪更北枝，年年自分著花迟。\r\n高标逸韵君知否？正在层冰积雪时。"
        },
        {
            "title": "午饭",
            "content": "民穷丰岁或无食，此事昔闻今见之。\r\n吾侪饭饱更念肉，不待人嘲应自知。"
        },
        {
            "title": "十一月四日风雨大作",
            "content": "僵卧孤村不自哀，尚思为国戍轮台。\r\n夜阑卧听风吹雨，铁马冰河入梦来。\r\n【注释】：① 僵(jiāng)卧：僵直躺着，不能动。说明天气很冷。 \r\n②不自哀：不为自己悲伤。 \r\n③戍(shù）轮台：守卫边疆(jiāng)。轮台，汉代西域地名，现在新疆轮台县。这里泛指北方的边防据点。 \r\n④夜阑（lán）：夜深。 \r\n⑤铁马：披着铁甲的战马。【译文】：　　拖着年迈孱弱的身躯躺在孤寂荒凉的乡村里，自己并不感到悲哀，原因是心中还想着替国家守卫边疆，驰骋疆场。夜深了，听着到那风雨的声音，迷迷糊糊地梦见自己骑着披甲的战马跨过冰封的河流出征北方疆场。【赏析】：　　这首诗是绍熙三年（1192）十一月陆游退居家乡山阴时所作，时年已六十八岁高龄。\r\n　　同陆游的许多爱国诗篇一样，在我国古代所有的爱国诗篇中占有重要的地位，在古典诗歌史上写下了积极厚重的一笔。这首诗充满爱国豪情，大气磅礴，风格悲壮。也以豪迈和悲壮的风格为浩如烟海的诗歌海洋增添了独特的色彩，表达了作者热爱祖国的思想感情。\r\n　　当时诗人年事已高，又一身病痛，孤独地躺在荒凉的乡村里，自然会想起很多往事。人生百年，匆匆而过，回首往事，虽如过眼云烟，但也不免感慨颇多。幼年时的理想，青年时的挫折，中年时的抱负，老年时的失意，等等等等，难免纠缠着诗人的思绪，一幕幕活跃在诗人的眼前。\r\n　　略有一些文学阅历的人可能都知道，陆游是我国宋代的一位杰出的爱国诗人，和许多爱国诗人一样，虽然在心智上是“位卑未敢忘忧国”，怎奈朝廷腐败无能，自己只能空怀一腔报国之志。\r\n　　当时金人入侵，宋朝丢失了大半壁江山，诗人也由于主张抗金而被罢官回乡。僵卧孤村，失意之思，经历之悲，病体之痛，家国之愁，同时袭上诗人的心头。然而，诗人并没有沉浸在悲愁与失落颓废之中，而是奋笔疾书“僵卧孤村不自哀”。这“不自哀”正如吉鸿昌雪地所书：“国破尚如此，我何惜此头”？国家尚且如此，个人那点不快还值得一提吗！？从另一个角度看，诗人“僵卧孤村不自哀”还有一个更为重要的原因，那就是“尚思为国戍轮台”。一个年近古稀的老人，拖着疲惫多病的身躯，躺在孤寂荒凉的乡村里，他想的不是个人的悲哀，而是在忧国忧民，在想着要亲自为国家守卫边疆，老骥伏枥，志在千里，报国之志，跃然纸上。\r\n　　从诗人的大量作品中可以看出，他的报国豪情是矢志不移的，应该说是伴随了陆游的一生，眼下国家飘零，山河破碎，自己又年迈多病，只能带着“卧听风吹雨”的无奈进入梦乡，在梦中实现一身戎装，骑着战马，跨越北国冰封的河流，同敌人在疆场厮杀，收复失落的山河。这是怎样的一个梦啊！\r\n　　陆游的诗从“位卑未敢忘忧国”到“但悲不见九州同”，到本诗“尚思为国戍轮台”无不流露了诗人坚定的报国之志和难以平复的哀愁。然而这只是在思想上，更不可忽略的是诗人艺术上的成就，本诗在结构处理上堪称为典范。诗的前三句“僵卧”、“尚思”、“夜阑卧听”巧妙地为第四句进入梦境实现诗人多年的夙愿做了一个从意念和情景上的很好的现实铺垫，使作品从思想上到艺术上实现了高度的统一。"
        },
        {
            "title": "冬夜读书示子津",
            "content": "古人学问无遗力，少壮工夫老始成。\r\n纸上得来终觉浅，绝知此事要躬行。"
        },
        {
            "title": "新春",
            "content": "老境三年病，新元十日阴。\r\n疏篱枯蔓缀，坏壁绿苔侵。\r\n忧国孤臣泪，平胡壮士心。\r\n吾非儿女辈，肯赋白头吟？"
        },
        {
            "title": "临安春雨初霁",
            "content": "世味年来薄似纱，谁令骑马客京华。\r\n小楼一夜听春雨，深巷明朝卖杏花。\r\n矮纸斜行闲作草，晴窗细乳戏分茶。\r\n素衣莫起风尘叹，犹及清明可到家。\r\n【注释】：①“矮纸”就是短纸、小纸，“草”就是草书。\r\n②“细乳”即是沏茶时水面呈白色的小泡沫。\r\n③“分茶”指鉴别茶的等级，这里就是品茶的意思。【译文】：　　[世态人情这些年来薄得像透明的纱,谁让我还要骑着马来客居京华呢?]\r\n \r\n　　[只身住在小客楼上,夜里一听到春雨淅淅沥沥,明天早上,深幽的小巷中就会传来卖杏花的声音.]\r\n \r\n　　[短小的纸张斜着运笔,闲时写写草书,在小雨初晴的窗边,看着沏茶时水面呈白色的小泡沫,戏着分辨茶的等级]\r\n \r\n　　[作为一介素衣,不要兴起风尘会沾污我衣的感叹,等到清明就可以回家了.]【赏析】：“小楼”一联是陆游的名句，语言清新隽永。诗人只身住在小楼上，彻夜听着春雨的淅沥；次日清晨，深幽的小巷中传来了叫卖杏花的声音，告诉人们春已深了。绵绵的春雨，由诗人的听觉中写出；而淡荡的春光，则在卖花声里透出。写得形象而有深致。传说这两句诗后来传入宫中，深为孝宗所称赏，可见一时传诵之广。历来评此诗的人都以为这两句细致贴切，描绘了一幅明艳生动的春光图，但没有注意到它在全诗中的作用不仅在于刻画春光，而是与前后诗意浑然一体的。其实，“小楼一夜听春雨”，正是说绵绵春雨如愁人的思绪。在读这一句诗时，对“一夜”两字不可轻轻放过，它正暗示了诗人一夜未曾入睡，国事家愁，伴着这雨声而涌上了眉间心头。李商隐的“秋阴不散霜飞晚，留得枯荷听雨声”，是以枯荷听雨暗寓怀友之相思。晁君诚“小雨愔愔人不寐，卧听赢马乾残刍”，是以卧听马吃草的声音来刻画作者彻夜不能入眠的情景。陆游这里写得更为含蓄深蕴，他虽然用了比较明快的字眼，但用意还是要表达自己的郁闷与惆怅，而且正是用明媚的春光作为背景，才与自己落寞情怀构成了鲜明的对照。在这明艳的春光中，诗人在作什么呢?于是有了五六两句。\r\n \r\n　　“矮纸”就是短纸、小纸，“草”就是草书。陆游擅长行草，从现存的陆游手迹看，他的行草疏朗有致，风韵潇洒。这一句实是暗用了张芝的典故。据说张芝擅草书，但平时都写楷字，人问其故，回答说，“匆匆不暇草书”，意即写草书太花时间，所以没功夫写。陆游客居京华，闲极无聊，所以以草书消遣。因为是小雨初霁，所以说“晴窗”，“细乳”即是沏茶时水面呈白色的小泡沫。 “分茶”指鉴别茶的等级，这里就是品茶的意思。无事而作草书，晴窗下品着清茗，表面上看，是极闲适恬静的境界，然而在这背后，正藏着诗人无限的感慨与牢骚。陆游素来有为国家作一番轰轰烈烈事业的宏愿，而严州知府的职位本与他的素志不合，何况觐见一次皇帝，不知要在客舍中等待多久！国家正是多事之秋，而诗人却在以作书品茶消磨时光，真是无聊而可悲！于是再也捺不住心头的怨愤，写下了结尾两句。\r\n \r\n　　陆机的《为顾彦先赠妇》诗中云：“京洛多风尘，素衣化为缁”，不仅指羁旅风霜之苦，又寓有京中恶浊，久居为其所化的意思。陆游这里反用其意，其实是自我解嘲。 “莫起风尘叹”，是因为不等到清明就可以回家了，然回家本非诗人之愿。因京中闲居无聊，志不得伸，故不如回乡躬耕。“犹及清明可到家”实为激楚之言。偌大一个杭州城，竟然容不得诗人有所作为，悲愤之情见于言外。"
        },
        {
            "title": "书愤",
            "content": "早岁那知世事艰，中原北望气如山。\r\n楼船夜雪瓜州渡，铁马秋风大散关。\r\n塞上长城空自许，镜中衰鬓已先斑。\r\n出师一表真名世，千载谁堪伯仲间。\r\n【注释】：①书愤：抒发义愤。 书：写。\r\n②早岁：早年，年轻时。  　　\r\n③楼船：一种大型战船，于三国魏发明。  　④瓜洲渡：地名，今在镇江对岸，当时是边防重镇。  　　\r\n⑤大散关：在陕西宝鸡县西南，为宋金交界处。  　　\r\n⑥塞上长城：南朝宋时名将檀道济，这里作者用作自比。  　　\r\n⑦堪：能够。  　　\r\n⑧衰鬓：苍老的鬓发。  　　\r\n⑨空自许：自许落空  　　\r\n⑩伯仲间：兄弟之间。意为相差无己。【译文】：年轻时就立志北伐中原， 哪想到竟然是如此艰难。  　　我常常北望那中原大地， 热血沸腾啊怨气如山啊。  　　记得在瓜州渡痛击金兵， 雪夜里飞奔着楼船战舰。  　　秋风中跨战马纵横驰骋， 收复了大散关捷报频传。  　　想当初我自比万里长城， 立壮志为祖国扫除边患。  　　到如今垂垂老鬓发如霜， 盼北伐盼恢复都成空谈。  　　不由人缅怀那诸葛孔明， 出师表真可谓名不虚传，  　　有谁像诸葛亮鞠躬尽瘁， 率三军复汉室北定中原！【赏析】：本诗系宋孝宗淳熙十三年（1186）春陆游居家乡山阴时所作。陆游时年六十有二，这分明是时不待我的年龄，然而诗人被黜，只能赋闲在乡，想那山河破碎，中原未收而“报国欲死无战场”，感于世事多艰，小人误国而“书生无地效孤忠”，于是，诗人郁愤之情便喷薄而出。“书愤”者，抒发胸中郁愤之情也。  　　“早岁那知世事艰，中原北望气如山。”当英雄无用武之地\r\n《书愤》时，他会回到铁马金戈的记忆里去的。想当年，诗人北望中原，收复失地的壮心豪气，有如山涌，何等气魄！诗人何曾想过杀敌报国之路竟会如此艰难？以为我本无私，倾力报国，那么国必成全于我，孰料竟有奸人作梗、破坏以至于屡遭罢黜？诗人开篇一自问，问出多少郁愤？  　　\r\n“楼船”二句，写宋兵在东南和西北抗击金兵进犯事，也概括诗人过去游踪所至。宋高宗绍兴三十一年（1161）十一月，金主完颜亮南侵，宋军在瓜洲一带拒守，后金兵溃退。上句指此。宋孝宗乾道八年（1172年），陆游正在南郑参加王炎军幕事，诗人与王炎积极筹划进兵长安，曾强渡渭水，与金兵在大散关发生遭遇战。下句指此。这两句概括的辉煌的过去恰与“有心杀贼，无力回天”的眼前形成鲜明对比。“良时恐作他年恨，大散关头又一秋。”想今日恢复中原之机不再，诗人之心何啻于泣血？从诗艺角度看，这两句诗也足见陆游浩荡诗才。“楼船”（雄伟的战舰）与“夜雪”，“铁马”与“秋风”，意象两两相合，便有两幅开阔、壮盛的战场画卷。意象选取甚为干净、典型。  　　\r\n“塞上长城”句，诗人用典明志。南朝时刘宋名将檀道济曾自称为“万里长城”。皇帝要杀他，他说：“自毁汝万里长城。”陆游以此自许，可见其少时之磅礴大气，捍卫国家，扬威边地，舍我其谁？然而，如今呢？诗人壮志未酬的苦闷全悬于一个“空”字。大志落空，奋斗落空，一切落空，而揽镜自照，却是衰鬓先斑，皓首皤皤！两相比照，何等悲怆？再想，这一结局，非我不尽志所致，非我不尽力所致，而是小人误我，世事磨我！我有心，天不予。悲怆便为郁愤。  　　\r\n再看尾联。亦用典明志。诸葛坚持北伐，虽“出师一表真名世”，但终归名满天宇，“千载谁堪伯仲间”。千载而下，有谁可与相提并论呢？很明显，诗人用典意在贬斥那朝野上下主降的碌碌小人，表明自己恢复中原之志亦将“名世”。诗人在现实里找不到安慰，便只好将渴求慰藉的灵魂放到未来，这自然是无奈之举。而诗人一腔郁愤也就只好倾泄于这无奈了。 通过诸葛亮的典故，追慕先贤的业绩，表明自己的爱国热情至老不移，渴望效法诸葛亮，施展抱负。  　　\r\n回看整首诗歌，可见句句是愤，字字是愤。以愤而为诗，诗便尽是愤。  　　\r\n全诗感情沉郁，气韵浑厚，显然得力于杜甫。中两联属对工稳，尤以颔联“楼船”、“铁马”两句，雄放豪迈，为人们广泛传诵。这样的诗句出自他亲身的经历，饱含着他的政治生活感受，是那些逞才摛藻的作品所无法比拟的。"
        },
        {
            "title": "假山拟宛陵先生体",
            "content": "叠石作小山，埋瓮作小潭。\r\n旁为负薪径，中开钓鱼庵。\r\n谷声应钟鼓，波影倒松楠。\r\n借问此何许，恐是庐山南。"
        },
        {
            "title": "游山西村",
            "content": "莫笑农家腊酒浑，丰年留客足鸡豚。\r\n山重水复疑无路，柳暗花明又一村。\r\n箫鼓追随春社近，衣冠简朴古风存。\r\n从今若许闲乘月，柱杖无时夜叩门。"
        },
        {
            "title": "示儿",
            "content": "死去元知万事空，但悲不见九州同。\r\n王师北定中原日，家祭无忘告乃翁。\r\n【注释】：①元：同“原”。\r\n②但：只。\r\n③悲：悲伤\r\n④九州：古代中国分为九州，所以常用九州指代中国。\r\n⑤同：统一\r\n⑥王师：指南宋朝廷的军队。\r\n⑦乃翁：老人自称，指陆游自己。\r\n⑧北定：收复。【译文】：　　我本来知道，当我死后，人间的一切就都和我无关了；但唯一使我痛心的，就是我没能亲眼看到祖国的统一。 因此，当大宋军队收复了中原失地的那一天到来之时，你们举行家祭，千万别忘把这好消息告诉你们的父亲！【赏析】：　　陆游是南宋爱国诗人，毕生从事抗金和收复失地的正义事业。虽然屡遭投降派排挤、打击，但爱国热情始终没有消减。《示儿》诗是诗人临终写给儿子的遗嘱，表达了诗人至死念念不忘“北定中原”、统一祖国的深挚强烈的爱国激情。\r\n　　首句“死去元知万事空”。“元知”，本来就知道；“万事空”，是说人死后万事万物都可无牵无挂了。但接着第二句意思一转：“但悲不见九州同”，唯独一件事却放不下，那就是沦丧的国土尚未收复，没有亲眼看见祖国的统一。诗的第三句“王师北定中原日”，表明诗人虽然沉痛，但并未绝望。他坚信总有一天宋朝的军队必定能平定中原，光复失地。有了这一句，诗的情调便由悲痛转化为激昂。结句“家祭无望告乃翁”，情绪又一转，无奈自己活着的时候已看不到祖国统一的那一天，只好把希望寄托于后代子孙。于是深情地嘱咐儿子，在家祭时千万别忘记把“北定中原”的喜讯告诉他。\r\n　　这首诗是陆游的绝笔。他在弥留之际，还是念念不忘被女真贵族霸占着的中原领土和人民，热切地盼望着祖国的重新统一，因此他特地写这首诗作为遗嘱，谆谆告诫自己的儿子。从这里我们可以领会到诗人的爱国激情是何等的执着、深沉、热烈、真挚！无怪乎自南宋以来，凡是读过这首诗的人无不为之感动，特别是当外敌入侵或祖国分裂的情况下，更引起了无数人的共鸣。 \r\n　　这首诗用笔曲折，情真意切地表达了诗人临终时复杂的思想情绪，既有对抗金大业未就的无穷遗恨，也有对神圣事业必成的坚定信念。全诗有悲的成分，但基调是激昂的。诗的语言浑然天成，没有丝毫雕琢，全是真情的自然流露，但比着意雕琢的诗更美，更感人。"
        },
        {
            "title": "梅花（六首其三）",
            "content": "闻道梅花坼晓风，雪堆遍满四山中。\r\n何方可化身千亿，一树梅花一放翁。\r\n【注释】：①闻道：听说。坼（chè）：裂开。这里是绽开的意思。\r\n②雪堆:指梅花盛开像雪堆似的。\r\n③何方：有什么办法。千亿：指能变成千万个放翁(陆游字放翁)。\r\n④梅花：一作梅前。【赏析】：　　陆游写过不少咏梅诗，这是其中别开生面的一首。头两句写梅花绽放的情景。以白雪堆山喻梅花之盛，语言鲜明，景象开阔。而三、四两句更是出人意表，高迈脱俗：愿化身千亿个陆游，而每个陆游前都有一树梅花，把痴迷的爱梅之情淋漓尽致地表达了出来。\r\n　　写此诗时作者已78岁高龄，闲居在故乡山阴，借咏梅来宣泄自己落寞孤高的情愫。前两句的写梅是为后两句写人作陪衬。“化身千亿”长在梅前，与梅相连，心相印：人梅合一，凸现了作者高标绝俗的人格。"
        },
        {
            "title": "剑门道中遇微雨",
            "content": "衣上征尘杂酒痕，远游无处不消魂。\r\n此身合是诗人未，细雨骑驴入剑门。"
        }
    ]
}