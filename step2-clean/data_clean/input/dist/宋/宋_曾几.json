{
    "dynasty": "宋",
    "author": "曾几",
    "intro": "（一○八五-一一六六），字吉甫，其先赣州（今江西赣县）人，徙居河南府（今河南洛阳）。徽宗朝，以兄弼恤恩授将仕郎。试吏部优等，赐上舍出身，擢国子正兼钦慈皇后宅教授。迁辟雍博士，除校书郎。历应天少尹。钦宗靖康元年（一一二六），提举淮东茶盐。高宗建煤田为三年（一一二九），改提举湖北茶盐，徙广西运判，历江西、浙西提刑。绍兴八年（一一三八），会兄开与秦桧力争和议，兄弟俱罢。逾月复广西转运副使，得请主管台州崇道观，侨居上饶七年，自号茶山居士。二十五年桧卒，起为浙东提刑。明年改知台州。二十七年召对，授秘书少监，擢权礼部侍郎。以老请谢，提举洪州玉隆观。孝宗隆兴二年（一一六四）以左通议大夫致仕。乾道二年卒，年八十二，谥文清。有《经说》二十卷、文集三十卷，久佚。清四库馆臣据《永乐大典》辑为《茶山集》八卷。《宋史》卷三八二有传。曾几诗，以影印文渊阁《四库全书》本为底本。参校武英殿聚珍版本（简称武英殿本），及《两宋名贤小集》所收《茶山集》（简称小集）、《瀛奎律髓》（简称律髓）。新辑集外诗另编一卷。",
    "items": [
        {
            "title": "赠阎德夫参议",
            "content": "阎公才气人无敌，列星官曹声藉藉。\r\n青云垂上却回头，笑说乡邦富泉石。\r\n问君功业男儿事，禹重寸阴轻尺璧。\r\n及身强健不勉旃，汲汲东皋恐非策。\r\n答云种木须十年，种得成阴已头白。\r\n是以江滨五亩园，拄杖芒鞋日经画。\r\n即今台榭数十处，花竹谁能计千百。\r\n是中便足了一生，颇觉轩裳总无益。\r\n我闻此语为惊叹，耆境之间真迫窄。\r\n元无三径可就荒，乃知贫过陶彭泽。\r\n想君舒啸东皋上，不但渊明心莫逆。\r\n神交又得王无功，一饭何尝留俗客。\r\n未妨献纳云台表，著绣昼行寻履迹。\r\n会当称是好林塘，门对诸峰一区宅。"
        },
        {
            "title": "雪晴",
            "content": "衾裯一夜冷于冰，雪事心知作得成。\r\n自起穴窗看不见，却来欹枕听无声。\r\n下床走报童心喜，开户惊呼老眼明。\r\n晴日垂檐白银塔，怪奇亦复可怜生。"
        },
        {
            "title": "郑顾道冲雨见过",
            "content": "茶橐临门门未开，多泥穷巷遍苍苔。\r\n始知犹胜杜陵老，旧雨客来今亦来。"
        },
        {
            "title": "次冯子容主簿信州筑居韵",
            "content": "闻君卜居水云乡，欲往从之各异方。\r\n屋角树阴倾老盖，溪南山色过浮梁。\r\n薰风自在翻书叶，梅雨相欺败堵墙。\r\n长铗高歌归去好，幽栖为我觅阳冈。"
        },
        {
            "title": "题意大师房",
            "content": "头白高僧心已灰，石菖蒲长水蕉开。\r\n庄严茗事炉烟起，不用关防俗子来。"
        },
        {
            "title": "避寇迁居郭内风雨凄然郑顾道饷酒",
            "content": "烟雨昏昏一月梅，全家避贼寄城隈。\r\n欲寻碧落侍郎去，遽沐青州从事来。\r\n令我妻孥争洗盏，想公伯仲政传杯。\r\n安能郁郁久居此，且傍茶山松径回。"
        },
        {
            "title": "大藤峡",
            "content": "一洗干戈眼，舟穿乱石间。\r\n不因深避地，何得饱看山。\r\n江溃重围急，天横一线悭。\r\n人言三峡险，此路足追攀。"
        },
        {
            "title": "水芭蕉",
            "content": "寒泉中有小峥嵘，种得芭蕉积渐成。\r\n一叶似抽人不见，无窗头白眼犹明。"
        },
        {
            "title": "出岭",
            "content": "乞得身閒又御魑，干戈瘴疠两危机。\r\n三年似涉新冰过，十口今持旧璧归。\r\n天静不忧鸿北向，月明休咏鹊南飞。\r\n只应黄帽青鞋底，城郭人民有是非。"
        },
        {
            "title": "乞梅曾宏甫二首",
            "content": "腊前腊后无非雪，溪北溪南并是梅。\r\n知有家山难觅路，敢烦健步送春来。"
        },
        {
            "title": "谢郑侍郎饷酒二首",
            "content": "鸣鞭走送徒纷然，开尝政足甜中边。\r\n甘辛未省有如许，气压烂柯山下泉。"
        },
        {
            "title": "句",
            "content": "地灵得南徐，天险称此固。"
        },
        {
            "title": "蟹",
            "content": "旧交髯簿久相忘，公子相从独味长。\r\n醉死糟丘终不悔，看来端的是无肠。"
        },
        {
            "title": "寻梅至杨家见数株盛开",
            "content": "芒鞋生杖寻梅去，只有香来未见花。\r\n村北村南行欲遍，数株如雪小民家。"
        },
        {
            "title": "雪中次韵",
            "content": "积雪何所待，冻云终未开。\r\n有时闻泻竹，无路去寻梅。\r\n只欲关门卧，谁能荡桨来。\r\n辟寒须底物，正乏曲生才。"
        },
        {
            "title": "寄崑山李宰觅石",
            "content": "崑山定飞来，美玉山所有。\r\n山只用功深，刓画岁时久。\r\n峥嵘出峰峦，空洞开户牖。\r\n几书通置邮，一片未入手。\r\n即今制锦人，在昔伐木友。\r\n尝蒙委绣段，尚阙报琼玖。\r\n奈何不厚颜，尤物更乞取。\r\n但怀相知心，岂惮一开口。\r\n指挥为幽寻，包裹付下走。\r\n散帙列岫窗，摩挲慰衰朽。"
        },
        {
            "title": "咏南池",
            "content": "衡门久栖迟，永日孰与俦。\r\n既绝车马喧，遂适林塘幽。\r\n荷香因雨来，水鸟鸣相酬。\r\n虚怀睨物表，可以观天游。\r\n古来英雄人，何异貉一丘。\r\n茫然不知归，没世随波流。"
        },
        {
            "title": "归来桥",
            "content": "安车过桥时，童稚皆喜舞。\r\n题柱作归来，元无长卿语。"
        },
        {
            "title": "游虎丘寺",
            "content": "重游吴子国，又入虎丘山。\r\n长日挽人住，好风将我还。\r\n儿童陪胜践，长老记衰颜。\r\n无复尹和靖，西庵空掩关。"
        },
        {
            "title": "吴甥遗灵壁石以诗还之",
            "content": "閒居百封书，总为一片石。\r\n窗中列远岫，所欠者灵壁。\r\n吴甥手持来，知向何许得。\r\n铿锵发金声，温润见玉色。\r\n诸峰扫空翠，一水界山白。\r\n嵁岩出其间，如月挂虚碧。\r\n坐令所珍藏，不作一钱直。\r\n吾虽甚爱之，子亦有此癖。\r\n归与霅溪旁，从汝旧知识。\r\n欲去复迟迟，摩挲遂移刻。"
        },
        {
            "title": "赠赵判官寿卿二首",
            "content": "身为高帝孙，面作寒士气。\r\n缘情德麟语，写物大年意。\r\n青云无苏黄，何以致后世。\r\n窗明几静间，是事且游戏。"
        },
        {
            "title": "登玉霄亭",
            "content": "老荷君恩付赤城，瘦筇扶上玉霄亭。\r\n悬知地接溟溟海，坐见天横两两星。\r\n作赋兴公虚想像，谪官司户实飘零。\r\n衰翁何幸分符竹，一览东吴未了青。"
        },
        {
            "title": "赠王明清",
            "content": "吾宗择婿得羲之，令子传家又绝奇。\r\n甥舅从来多酷似，弟兄如此信难为。"
        },
        {
            "title": "乙卯岁江南大旱七月六日临川得雨奉呈程伯禹",
            "content": "缥缈炉烟上帝阍，朝来一洗旱如焚。\r\n垄头无复成龟兆，水面初看起縠纹。\r\n政使夏畦炊白玉，未妨秋稼割黄云。\r\n使君闵雨心犹在，化得邦人不茹荤。\r\n\r\n【注释】：【原题】：\r\n乙卯岁江南大旱七月六日临川得雨奉呈程伯禹待制"
        },
        {
            "title": "次曾宏甫赴光守留别二首韵",
            "content": "听说光州好，淮山是四邻。\r\n凝香无一事，奠枕有馀民。\r\n世以文章著，朝须宠数频。\r\n西湖便归去，应不待班春。"
        },
        {
            "title": "晚雨",
            "content": "萧瑟度横塘，霏微映缭墙。\r\n压低尘不动，洒急土生香。\r\n声入楸梧碎，清分枕簟凉。\r\n回头忽陈迹，詹角挂斜阳。"
        },
        {
            "title": "玩鸥亭",
            "content": "乃翁独步辞云间，五花判罢游金銮。\r\n甘泉颇劳侍从事，夜直必梦江湖宽。\r\n晚遭忌刻泛湘水，众为不乐公欣欢。\r\n白鸥无数没浩荡，相亲相近俄相安。\r\n何曾一旦舞不下，始信前事盟未寒。\r\n文章炳蔚冠当代，衣被诸子犹班班。\r\n携持扁榜向阳羡，往日风味追令还。\r\n乃翁閒散莫浪许，乃翁青紫当拾取。\r\n回施佳名与老夫，长共群鸥卧烟雨。"
        },
        {
            "title": "绍兴帅相公遗小春新花且折简云对瑞香啜之大",
            "content": "酒压羔儿雪煮茶，红罗斗帐锦笼花。\r\n中书堂上权衡手，小物勤公定等差。\r\n\r\n【注释】：【原题】：\r\n绍兴帅相公遗小春新花且折简云对瑞香啜之大胜暖帐中饮羔儿酒也小诗两绝以谢"
        },
        {
            "title": "挽王元渤舍人二首",
            "content": "觞咏陪真率，言谈见坦夷。\r\n凄凉今日事，牢落暮年悲。\r\n有泪看诗卷，无情对酒卮。\r\n哀哉王子敬，吾党一何衰。"
        },
        {
            "title": "参云亭晚坐",
            "content": "大暑不可避，微凉安所寻。\r\n云霄非浊世，竹树有清阴。\r\n海近风先集，山高日易沈。\r\n无因见明月，萤火乱更深。"
        },
        {
            "title": "病中闻莺啼",
            "content": "独园森古木，其下客幽栖。\r\n尽日绿阴合，有时黄鸟啼。\r\n一声添昼寂，百啭使人迷。\r\n赖汝生佳听，身今气惨恓。"
        },
        {
            "title": "读吕居仁旧诗有怀其人作诗寄之",
            "content": "学诗如参禅，慎勿参死句。\r\n纵横无不可，乃在欢喜处。\r\n又如学仙子，辛苦终不遇。\r\n忽然毛骨换，正用口诀故。\r\n居仁说活法，大意欲人悟。\r\n常言古作者，一一从此路。\r\n岂惟如是说，实亦造佳处。\r\n其圆如金弹，所向若脱兔。\r\n风吹春空云，顷刻多态度。\r\n锵然奏琴筑，间以八珍具。\r\n人谁无口耳，宁不起欣慕。\r\n一编落吾手，贪读不能去。\r\n尝疑君胸中，食饮但风露。\r\n经年阙亲近，方寸满尘雾。\r\n足音何时来，招唤亦云屡。\r\n贱子当为君，移家七闽住。"
        },
        {
            "title": "谢寄端砚四首",
            "content": "管城子挟秋霜气，绛县人含松壑风。\r\n不是端溪石居士，分甘弃置一生中。"
        },
        {
            "title": "尹少稷寄顾渚茶",
            "content": "骎骎要路津，旧日水南人。\r\n尚记茶山老，能分顾渚春。\r\n江淮劳庙算，河路暗胡尘。\r\n忧国惟生睡，降魔固有神。"
        },
        {
            "title": "儿辈次复热诗韵再次韵示之",
            "content": "蓐收何在涉层空，三伏炎蒸尚未中。\r\n况复今宵无好月，不知底处有清风。\r\n看云暮暮不为雨，畏日朝朝还自东。\r\n忆昔给孤园里梦，褰裳觅路踏泥融。"
        },
        {
            "title": "食酥二首",
            "content": "土酥绝类穆家儿，好著崔家钉坐梨。\r\n如梦甘寒千百颗，雪肌相伴出关西。"
        },
        {
            "title": "湖州张公济仰高亭",
            "content": "苕溪霅溪磨青铜，南山北山无数峰。\r\n不知当用几钱买，罗列乃在君窗中。\r\n属官属私置莫问，但办一榻眠清风。\r\n烟波钓徒定乃祖，傥有渔舟吾请从。"
        },
        {
            "title": "种竹",
            "content": "近郊蕃竹树，手种满庭隅。\r\n馀子不足数，此君何可无。\r\n风来当一笑，雪压要相扶。\r\n莫作封侯相，生来鄙木奴。"
        },
        {
            "title": "吴帅见和亦复次韵",
            "content": "九日心飞类琯灰，龙山直上好楼台。\r\n老身稚子扶将去，胜地元戎借得来。\r\n酒似朝霞披雾散，诗如秋菊艳霜开。\r\n至今研席珠玑满，莫道登高寂寞回。"
        },
        {
            "title": "墨竹梅",
            "content": "的皪江梅竹外枝，能将幻法转生机。\r\n凭君莫作风垂绿，便恐飘零学雪飞。"
        },
        {
            "title": "禽声",
            "content": "不如归去东皋上，美酒提壶迎妇饷。\r\n何妨脱袴著新衣，百箔蚕丝茧如盎。\r\n春泥滑滑未没腰，田间布穀初立苗。\r\n牧儿喜舞麦熟也，报答尔曹婆饼焦。"
        },
        {
            "title": "空公长老一出即住雪峰书来以建茗为寄长句奉",
            "content": "此公出世使人惊，道眼看来却未曾。\r\n政尔雪峰千百众，澹然云水一孤僧。\r\n不妨诗笔作佛事，已用茗瓯传祖灯。\r\n我老尚堪行脚在，因风为寄古崖藤。\r\n\r\n【注释】：【原题】：\r\n空公长老一出即住雪峰书来以建茗为寄长句奉呈空公时以笔砚作佛事也"
        },
        {
            "title": "挽程伯禹尚书三首",
            "content": "昔在宣和日，雍容接俊游。\r\n横经临璧沼，提椠上瀛洲。\r\n去德俄千里，依仁复两州。\r\n岂知垂老别，华屋落山丘。"
        },
        {
            "title": "李商叟秀才求斋名于王元渤以养源名之求诗",
            "content": "自古词林枝叶，皆从根柢中来。\r\n万卷须窥藏室，一尘莫点灵台。"
        },
        {
            "title": "晁园",
            "content": "晁氏芳菲圃，因依渌水浔。\r\n峰峦春著色，桃李昼成阴。\r\n可惜花狼籍，仍遭雨滞淫。\r\n饶阳供客眼，只有此园林。"
        },
        {
            "title": "挽陈丞相",
            "content": "身已栖岩壑，公初冠庙堂。\r\n奉祠方德庇，次对复恩光。\r\n政尔为舟楫，如何坏栋梁。\r\n绋讴争点笔，衰谢独难忘。"
        },
        {
            "title": "挽焦适道寺丞二首",
            "content": "岂意初秋事，俄闻远日期。\r\n在公无可憾，有客不胜悲。\r\n宅兆溪山好，郊原草木衰。\r\n给孤园上路，无复往还时。"
        },
        {
            "title": "游张公善权二洞四首",
            "content": "善权石状说不尽，怪怪奇奇惊倒人。\r\n大屋修廊岩下路，凄风冷雨洞中春。"
        },
        {
            "title": "觅梅",
            "content": "欲寻梅去不禁寒，宜著书签研滴间。\r\n闻道南坡开似雪，略分疏影到茶山。"
        },
        {
            "title": "次王元渤问余脱齿韵",
            "content": "齿危但以粥充虚，辜负公家夏屋渠。\r\n政恐曲生深作崇，可怜髯簿顿成疏。\r\n动摇不减韩吏部，蹴踏非同焦校书。\r\n落势今年残未已，只应从此并无馀。"
        },
        {
            "title": "三老亭",
            "content": "华发累朝人，苍髯几时树。\r\n政恐郢斤寻，明堂要材具。"
        },
        {
            "title": "水仙花",
            "content": "坐令簪一枝，蛾眉淡初扫。\r\n笑弄黄金杯，连台盘拗倒。"
        },
        {
            "title": "春初过王仲礼教授小园",
            "content": "幽居倦孤寂，俗驾难追攀。\r\n相携筇九节，径造茅三间。\r\n三卿贫无事，况得独冷官。\r\n衡门静如水，委巷深于山。\r\n自言学为圃，虽小殊可观。\r\n始至度略彴，徐行转阑干。\r\n当阶艺红药，坐待青春还。\r\n春还未数日，草树犹清寒。\r\n殷勤小梅花，一笑冰雪颜。\r\n煮茗当酒醴，言诗替吹弹。\r\n君知静中胜，得此良独难。\r\n相戒勿浪出，黄尘点人冠。"
        },
        {
            "title": "岁寒亭",
            "content": "饱霜林下风，霜毛极清润。\r\n为问载高轩，何如弄闲影。"
        },
        {
            "title": "句",
            "content": "不堪相背处，何竞独归时。"
        },
        {
            "title": "谢宜春宰黄时举惠冬笋二首",
            "content": "竹底春从雪底归，烦君抱送玉婴儿。\r\n白头无复迎船喜，只供江鱼作许悲。"
        },
        {
            "title": "逮子赴湖南漕司举寄之",
            "content": "举子忙如此，槐花细细开。\r\n吾儿承诏去，有客附书来。\r\n鹤发风前帽，鸡头月下杯。\r\n衰年馀几许，胜日不同陪。"
        },
        {
            "title": "山房",
            "content": "竹树转深径，茶山给孤园。\r\n禅流打包去，旧日单寮存。\r\n堂堂十八公，不知几寒温。\r\n其谁晤对汝，冷落依颓垣。\r\n有客占作室，此公正当轩。\r\n风声落天半，似与幽人言。\r\n已矣复焉往，佳哉略无喧。\r\n在昔公择父，实惟谪仙孙。\r\n读书庐山中，仰视五老尊。\r\n头白不归来，高议排金门。\r\n吾敢效前辈，分应守丘樊。\r\n何忧蕙帐缺，怅望鹤与猿。"
        },
        {
            "title": "剡溪竹纸三首",
            "content": "会稽竹箭东南美，研席之间见此君。\r\n为间溪工底方法，杀青书字有前闻。"
        },
        {
            "title": "复热",
            "content": "墨云行雨并成空，突兀彤云在眼中。\r\n瓜李不禁如许热，蒲葵能得几多风。\r\n通宵看月坐还卧，竟日追凉西复东。\r\n回首本无寒暑地，听渠亭午汗珠融。"
        },
        {
            "title": "岩桂二首",
            "content": "栗玉黏枝细，青云翦叶齐。\r\n团团岩下桂，表表木中犀。\r\n江树风萧瑟，园花气惨恓。\r\n浓薰不如此，何以慰幽栖。"
        },
        {
            "title": "书左举善秀才乞米图",
            "content": "乞米鲁公书作帖，睎颜处士画成图。\r\n若教浑似侏儒饱，还有流传翰墨无。"
        },
        {
            "title": "题徐子礼自觉斋时子礼为江阴抱麾之行",
            "content": "徐子长吟复短吟，奇书窗下日幽寻。\r\n谁知密密深深地，参得明明了了心。\r\n千里澄江空更阔，中秋素月古犹今。\r\n使君胸次端如许，愿以馀光照所临。"
        },
        {
            "title": "道逢王左丞不及避谢之二首",
            "content": "黄童白叟趁虚回，左辖车前拨不开。\r\n记得绿槐阴御路，万人辟易绣鞍来。"
        },
        {
            "title": "挽焦适道寺丞二首",
            "content": "气质推浑厚，言谈见切磋。\r\n过从方里巷，挽送忽山阿。\r\n吉士今如此，高穹定若何。\r\n交游虽不乏，耆旧已无多。"
        },
        {
            "title": "将适台州",
            "content": "风林何许著惊禽，惟有台州旧所临。\r\n避地妻孥虽在眼，藏山文字却关心。\r\n维扬大将金城固，建业名臣天椠深。\r\n说与单于归去好，长淮边是杀胡林。"
        },
        {
            "title": "独步小园四首",
            "content": "谁将山杏胭脂色，来作江梅玉颊红。\r\n但得暗香疏影在，不妨妆面对春风。"
        },
        {
            "title": "泛宅",
            "content": "芗林新赐宅，春水向鸥前。\r\n不是萧何第，元非范蠡船。"
        },
        {
            "title": "辞召命呈子忱侍郎",
            "content": "嬾慢无端世所遗，独怜衰病少光辉。\r\n惠然投我有华衮，何以报公无伫衣。\r\n末学虚声惭取誉，旧章多识恐成非。\r\n侍郎清銮悬明镜，莫道尘埃一点飞。"
        },
        {
            "title": "逮子作亭于官舍明清堂后种竹殆千竿余名其亭",
            "content": "种竹无他事，林间与客游。\r\n自应携手入，安用闭门留。\r\n静可过僧夏，清宜对弈秋。\r\n衰翁九节杖，来往亦风流。\r\n\r\n【注释】：【原题】：\r\n逮子作亭于官舍明清堂后种竹殆千竿余名其亭以留客取老杜竹深留客处之句因题二小诗云"
        },
        {
            "title": "寄信守徐穉山侍郎",
            "content": "归去来兮莫问津，有船即买击江滨。\r\n自应一学陶元亮，不用更呼祁孔宾。\r\n已卜春前春后日，重寻水北水南人。\r\n使君为我新茅栋，数有书来意甚真。"
        },
        {
            "title": "雪作",
            "content": "卧闻微霰却无声，起看阶前又不能。\r\n一夜纸窗明似月，多年布被冷于冰。\r\n履穿过我柴门客，笠重归来竹院僧。\r\n三白自佳晴亦好，诸山粉黛见层层。"
        },
        {
            "title": "食杨梅三首",
            "content": "一月如绳雨泻檐，只言新竹渐多添。\r\n岂知政负幽人腹，不放杨梅蜜样甜。"
        },
        {
            "title": "上饶方君小粹官而不婚宦居偏户间静无官宦之",
            "content": "从容吏隐间，游戏僧俗里。\r\n孤月浪中翻，吾心正如此。\r\n\r\n【注释】：【原题】：\r\n上饶方君小粹官而不婚宦居偏户间静无官宦之事舍后梯城而上即棚为亭尽得溪山之胜名之曰快哉为作四小诗以快哉此风为韵"
        },
        {
            "title": "留别三侄",
            "content": "僧窗又与汝周旋，百感相随到酒边。\r\n无复吹箎如异日，空惊枕块已三年。\r\n一门叔父吾衰矣，东阁郎君但勉旃。\r\n不为怀金纡紫事，澡身玉雪是空传。"
        },
        {
            "title": "程吉老抚干以英石见遗层叠可爱报之以此",
            "content": "几净窗明丈室间，炷香危坐不开关。\r\n如何密密深深地，忽有层层叠叠山。\r\n珍重故人初入手，携持使我得怡颜。\r\n从今石友常相对，世上交游费往还。"
        },
        {
            "title": "钱仲修饷新蟹",
            "content": "开奁破壳喜新黄，此物移来所未尝。\r\n一手正宜深把酒，二螯已是饱经霜。\r\n横行足使班寅惧，乾死能令疟鬼亡。\r\n毕竟爬沙能底事，只应大嚼慰枯肠。"
        },
        {
            "title": "盛夏东轩偶成五首",
            "content": "因病不举酒，况当朱明天。\r\n客至但茗椀，谈诗复谈禅。\r\n甘寒百尺井，旧日陆子泉。\r\n安得僧舍雪，霏微湿茶烟。"
        },
        {
            "title": "遗直堂",
            "content": "元佑几阅岁，诸公一无遗。\r\n吾舅典型在，神明力扶持。"
        },
        {
            "title": "造侄寄人面毛竹杖四",
            "content": "麦秋气清和，槐夏日阴翳。\r\n块然守蓬蒿，何以破昏滞。\r\n肩舆卒辈乏，徒步脚力费。\r\n出门即林丘，散策空梦寐。\r\n賸为犹子怜，遽以此君至。\r\n分明人面目，刻画老根柢。\r\n毛君又一奇，枝干不少异。\r\n想应开一束，妙简得三四。\r\n今晨入吾手，夷险可历试。\r\n芒鞋与周旋，白拂相妩媚。\r\n人生七十稀，况复已过二。\r\n多谢汝扶持，无乃太晚计。"
        },
        {
            "title": "怪石",
            "content": "济胜初无具，搜奇只此间。\r\n飞来太湖石，坐我洞庭山。\r\n面面成窗户，峰峰出髻鬟。\r\n寓居端欠此，颇欲载之还。"
        },
        {
            "title": "寄空同山中道士",
            "content": "昨夜清霜重，念此山中客。\r\n落叶聚堆床，暗虫吟败壁。\r\n泬漻天宇肃，疏林风瑟瑟。\r\n曳杖挂诗瓢，悠然适所适。\r\n息心归冥漠，山深万籁寂。\r\n散发排天闼，叱咤鞭龙脊。\r\n何时共采药，相与对晨夕。\r\n月夜供洪崖，啸吟铿金石。"
        },
        {
            "title": "雪中陆务观数来问讯用其韵奉赠",
            "content": "江湖迥不见飞禽，陆子殷勤有使临。\r\n问我家居谁暖眼，为言忧国只寒心。\r\n官军渡口战复战，贼垒淮壖深又深。\r\n坐看天威扫除了，一壶相贺小丛林。"
        },
        {
            "title": "送戚弼甫解官盐场二首",
            "content": "听说君中外，堂堂世上名。\r\n文华张右史，正素老先生。\r\n已上三年课，相期万里程。\r\n赠行无好句，聊用一杯倾。"
        },
        {
            "title": "方时敏作寄茶诗允迪赵承之争论锋起有以诗棋",
            "content": "丛林一转语，矛盾生诸方。\r\n不知维摩诘，众论付括囊。\r\n君家富月团，入眼惊未尝。\r\n劝君勿浪出，中有双龙藏。\r\n一朝不自秘，词锋起堂皇。\r\n诗棋竞攻取，信美非吾乡。\r\n吾乡亦何有，黍麦纷低昂。\r\n作诗天所戒，但欲身稍昌。\r\n弈棋正如诗，坐看星垂芒。\r\n怪君真不廉，顾我俱无长。\r\n天寒袖手垂，未厌舌本强。\r\n悬知决战时，两阵争堂堂。\r\n诗坛与棋兵，伤杀亦大当。\r\n归去竟何得，惊雷转空肠。\r\n\r\n【注释】：【原题】：\r\n方时敏作寄茶诗允迪赵承之争论锋起有以诗棋取决之意二者仆皆不能姑次韵"
        },
        {
            "title": "春日二首",
            "content": "今日知何日，东风破腊来。\r\n寒随边骑去，春与汉军回。\r\n彩胜参差翦，蔬盘饤饾开。\r\n不妨时节好，年事岂禁催。"
        },
        {
            "title": "雪晴",
            "content": "未快溪桥踏雪心，朝阳已复上遥岑。\r\n可怜昨夜琼瑶迹，化作春泥尺许深。"
        },
        {
            "title": "岩桂二首",
            "content": "擢本千岩秀，开花八月凉。\r\n虽非倾国色，要是恼人香。\r\n篱下菊清好，林间兰静芳。\r\n可怜遭遇晚，妙语欠苏黄。"
        },
        {
            "title": "梨花原",
            "content": "酒渴上安市，甘寒为解园。\r\n鹅儿黄不见，空见鹭鸶飞。"
        },
        {
            "title": "赠外甥吕祖谦",
            "content": "昔别溪南寺，奇庞总角儿。\r\n传闻不好弄，賸喜更能诗。\r\n弦术真吾道，躬行是汝师。\r\n掖垣家学在，何以遍参为。"
        },
        {
            "title": "挽王元渤舍人二首",
            "content": "早得文章誉，仍高政事科。\r\n珠玑随咳唾，襦袴起讴歌。\r\n老去贫逾甚，归来病更多。\r\n善人今已矣，施报果如何。"
        },
        {
            "title": "送洪州西山香城长老通公惠通",
            "content": "闻说香城寺，孤峰靉靆间。\r\n公今怀祖印，老去入乡关。\r\n稳泛春波水，深藏暮雨山。\r\n笔头多语句，寄我不当悭。"
        },
        {
            "title": "寒食只旬日间风雨不已",
            "content": "年光胡不少留连，熟食清明又眼前。\r\n改望深宫传蜡烛，可堪小市禁炊烟。\r\n满城风雨无杯酒，故国松楸欠纸钱。\r\n老病心情冷时节，只将书策替幽禅。"
        },
        {
            "title": "诗催",
            "content": "练裙染翰初不惜，布袋写真殊未来。\r\n并作山房一奇事，临岐更著小诗催。"
        },
        {
            "title": "探梅",
            "content": "幅巾芒鞋筇竹策，踏遍山南与山北。\r\n雪含欲下不下意，梅带将开未开色。\r\n绕树三匝且复去，前村一枝应可摘。\r\n丁宁说似水边人，从今日报花消息。"
        },
        {
            "title": "通幽花径",
            "content": "一径夹青葱，无人到幽处。\r\n花发晓莺啼，欣得得佳趣。"
        },
        {
            "title": "董令升舍人朋溪图赵祖文笔也",
            "content": "谷风不须歌，朋友道缺绝。\r\n请歌伐木诗，歌罢听吾说。\r\n汉朝儒宗系，今代侍臣杰。\r\n甘泉久论思，阳羡小休歇。\r\n郊园谷幽幽，乔木覆清樾。\r\n百禽鸣其间，相唤极可悦。\r\n坐令公感慨，朋好苦难结。\r\n不如侣荆溪，迥与世情别。\r\n淡乎若无味，了不见凉热。\r\n是以乐从之，诸峰况罗列。\r\n赵侯有能事，短纸藏曲折。\r\n更作陶渊明，飘摇弄明月。"
        },
        {
            "title": "荔子六言",
            "content": "蕉叶定成哙伍，梅花应愧卢前。\r\n金谷危楼魂断，白州旧井名传。"
        },
        {
            "title": "题寿樟亭",
            "content": "大屋连甍小容足，栋宇以来非一木。\r\n豫章不是十围樗，受命于天何得独。\r\n君莫厌老大蓬蒿间，应龙虹梁果非福。\r\n虚堂昼静闻丁丁，溜雨枯皮在空谷。"
        },
        {
            "title": "题张彥实舍人墓下涌泉亭",
            "content": "紫薇花底人，去作泉下梦。\r\n佳城闭青春，风木号永痛。\r\n寒泓孰出之，甘冽可抱甕。\r\n乃知主地神，效此清净供。\r\n汲引入中廚，色味胜乳湩。\r\n老龙来试诗，事有万钧重。\r\n寄声松大夫，并语石翁仲。\r\n俱修护持职，以遗云来用。"
        },
        {
            "title": "次劝农韵",
            "content": "典郡治中总得贤，郊原一出万人传。\r\n山行野渡时时雨，妇饷夫耕处处田。\r\n说与老农无罪岁，但当力作有逢年。\r\n驱儿播种贫家事，可奈西畴只仰天。"
        },
        {
            "title": "诸公次韵予复次韵二首",
            "content": "琐琐红英密缀枝，春风春物不差池。\r\n诸君但办樽前去，昨夜灯花报客知。"
        },
        {
            "title": "南归题扬州竹西亭",
            "content": "往岁出芜城，飘然一客星。\r\n又从江北路，重到竹西亭。\r\n楚岸宽围碧，吴山远借青。\r\n圣时还旧观，歌吹月中听。"
        },
        {
            "title": "横碧轩",
            "content": "道山心已灰，但有爱山癖。\r\n移家过溪住，政为数峰碧。\r\n空蒙梅子雨，了不见颜色。\r\n朝来忽献状，欣若对佳客。\r\n晴窗卷书坐，葱翠长在侧。\r\n似为神所怜，持用慰岑寂。\r\n会登此山头，却望水南北。\r\n烟树有无间，吾庐应可识。"
        },
        {
            "title": "谢柳全叔县丞寄高丽松花",
            "content": "幽人所住空山里，老树皆作虯龙起。\r\n但知树底听松风，不见风前落松子。\r\n三韩华萼手自开，其间琐碎如婴孩。\r\n请因贾客诏君长，二十馀年无使来。"
        },
        {
            "title": "致仕",
            "content": "妻孥挽我奉真祠，老子婆娑正坐谁。\r\n受禄功无一毫末，休官事有十年迟。\r\n尚容款曲悬车地，绝胜仓皇易箦时。\r\n请祝圣人千万寿，小臣何敢望期颐。"
        },
        {
            "title": "柔桑陌",
            "content": "南陌绿成阴，园林正春老。\r\n能令蚕事办，更遣鸮音好。"
        },
        {
            "title": "碧芦潈",
            "content": "春风桃李蹊，学语鸟相唤。\r\n不可无寒芦，汀洲下凫雁。"
        },
        {
            "title": "剡溪竹纸三首",
            "content": "会稽竹箭东南美，来伴陶泓住管城。\r\n可惜不逢韩吏部，相从但说楮先生。"
        },
        {
            "title": "送晁恭道侍郎守临川",
            "content": "才猷表表自名卿，何况传家烜赫声。\r\n道院老人真乃祖，雪堂高弟是诸兄。\r\n一牛鸣地正接迹，五马行时尤见情。\r\n拟岘登临试回首，小轩应记碧山横。"
        },
        {
            "title": "挽韩子苍待制",
            "content": "佩声曾到凤凰池，不尽胸中五色丝。\r\n三黜本因元佑学，一飞合在中兴时。\r\n忽惊地下修文去，太息门边问字谁。\r\n犹想泉台有新作，郊原小雨欲催诗。"
        },
        {
            "title": "松谿",
            "content": "不似居城市，澄湖上有松。\r\n日斜人影散，百尺卧苍龙。"
        },
        {
            "title": "次折仲古避寇浔州韵",
            "content": "我持十口家，不办一叶船。\r\n贼声日夜急，欲济江无边。\r\n身虽堕眢井，仰视犹有天。\r\n天理傥未爽，偷儿浪垂涎。\r\n洗心占罗池，稽首依灵泉。\r\n竟以妻子免，百神果昭然。\r\n得从浔江游，未断龙城缘。\r\n为问米何如，买禾可论廛。\r\n向来鱼菜市，十户八九旋。\r\n令我喜折屐，喜定翻悲怜。\r\n王师静江南，趋者人摩肩。\r\n一日百回首，我非强项宣。\r\n盛欲径梅庾，不然傍郴连。\r\n终鲜孔方兄，留滞等谪迁。\r\n尚念吾鼻祖，永怀旧山川。\r\n往还武城居，家风到今传。\r\n我方寻昨梦，一舸百笮牵。\r\n而公下劈箭，如驵骏得鞭。\r\n江村索居地，未敢高枕眠。\r\n世事公等在，归与有逢年。"
        },
        {
            "title": "南山除夜",
            "content": "薰风吹船落江潭，日月除尽犹湖南。\r\n百年所已度强半，十事不能成二三。\r\n青编中语要细读，蒲团上禅须饱参。\r\n儿时颜状听渠改，潇湘水色深挼蓝。"
        },
        {
            "title": "读书四首",
            "content": "朝游夕咏一窗书，只要今吾胜昔吾。\r\n未识此间真气味，直缘圣处少工夫。"
        },
        {
            "title": "至日述事时江海大捷",
            "content": "观台四望楚氛开，云物轮囷瑞九垓。\r\n大雪山阴消得尽，微阳井底放令回。\r\n江心皁帜千艘没，海角黄旗一骑来。\r\n想像天颜知有喜，正衙入贺荐金罍。"
        },
        {
            "title": "寓轩",
            "content": "故国例卜宅，他乡多惜居。\r\n短长三万日，何处是吾庐。"
        },
        {
            "title": "送绍兴张耆年教授之永嘉学官",
            "content": "海内孤寒士，江头独冷官。\r\n胡为涉修阻，不肯近长安。\r\n蠲纸无留笔，生枝不带酸。\r\n名山天下少，行矣雪消残。"
        },
        {
            "title": "春日即事次韵",
            "content": "秾李花如许，殊胜灼灼红。\r\n只言开似雪，不道去随风。\r\n胜日从吾党，衰年念此翁。\r\n诗情犹可强，杯勺不能同。"
        },
        {
            "title": "读书四首",
            "content": "黄卷中人最起予，病来相对却成疏。\r\n新凉试傍青灯看，犹有飞蚊小未除。"
        },
        {
            "title": "挽石参议",
            "content": "人物千岩秀，家风万石馀。\r\n刘侯深爱画，杜氏富藏书。\r\n卿寺曾亲擢，藩方有诏除。\r\n遽随丹旐去，老泪溅衣裾。"
        },
        {
            "title": "次曾宏甫见过二首韵",
            "content": "客有过兰若，交情似竹林。\r\n野花无可落，村酒不宜斟。\r\n又得清新句，如闻謦欬音。\r\n南坡盟好在，为问几时寻。"
        },
        {
            "title": "子苍携和章见过用韵为谢",
            "content": "胡岭三年自竄流，归来差慰此生浮。\r\n政缘天下无双士，非为江东第一州。\r\n悬榻坐中难入眼，设罗门外少回头。\r\n袖诗不意高轩过，问里人曾到此不。"
        },
        {
            "title": "送绍兴帅汤相得请洞霄归括苍二首",
            "content": "武公入相不虚传，奏牍求閒却更前。\r\n圣主闵劳天下士，诏书许作地行仙。\r\n少微星分临江左，大涤山门锁日边。\r\n便以公归良易耳，午桥虽好莫留连。"
        },
        {
            "title": "蚊蝇扰甚戏作",
            "content": "黑衣小儿雨打窗，斑衣小儿雷殷床。\r\n良宵永昼作底用，只与二子更飞扬。\r\n开尊匕箸须一洗，破卷灯火尤相妨。\r\n从来所持白羽扇，自许百万犹能当。\r\n安知手腕为汝脱，以小喻大真成狂。\r\n挥之使去定无策，葛帐十幅眠空堂。\r\n朝喧暮哄姑听汝，坐待九月飞严霜。"
        },
        {
            "title": "郑顾道招赏瑞香",
            "content": "山城底处不春风，未似留宾郑驿中。\r\n家酿篘成玉池水，槛花移得锦薰笼。\r\n已将故事来招我，不著新诗去恼公。\r\n从此溪南溪北路，桃蹊一任雨繁红。"
        },
        {
            "title": "送李商叟",
            "content": "好去皇华使，佳哉所领州。\r\n职除天禄阁，家近岳阳楼。\r\n一别谁青眼，相逢各白头。\r\n西来多驿骑，能寄短书不。"
        },
        {
            "title": "闻东湖荷花盛开未尝一游寄郑禹功",
            "content": "言登巾子山，天外入眼界。\r\n呀然城之东，一鉴如许大。\r\n得非所领州，其下临渤澥。\r\n乃知湖浸阔，便觉井邑隘。\r\n朝朝横乌纱，暮暮束韦带。\r\n何曾官事了，只使人意败。\r\n径须水清泠，一洗胸芥蒂。\r\n昨来放船好，如更宅爽垲。\r\n四围纯浸山，碧玉乱石黛。\r\n兼随郑广文，人境两疏快。\r\n维扬几同僚，独喜此翁在。\r\n只今万红妆，一一倚青盖。\r\n柳阴閒画舫，荷叶绕公廨。\r\n鬓丝禅榻上，句法出蔬菜。\r\n因之双鲤鱼，慎勿欠诗债。"
        },
        {
            "title": "投壶",
            "content": "连朝赐沐吏功休，请以陶壶竹矢投。\r\n整整斜斜森剑戟，纷纷藉藉委戈矛。\r\n坐人各自庆多马，老子不惟输一筹。\r\n中否何关兴废事，天公应解笑齐侯。"
        },
        {
            "title": "次徐{左山右客}立韵",
            "content": "此身那得作飞仙，魂梦相从但欲眠。\r\n极目参辰不相见，论心胶漆未为坚。\r\n别君甲子三千日，问我春秋七十年。\r\n久要不忘吾辈事，交情自昔几人全。"
        },
        {
            "title": "久雨",
            "content": "谁言春雨散如丝，一月垂空似绠縻。\r\n云去云来何日了，花开花落不曾知。\r\n直愁排荡根荄尽，安用栽培桃李为。\r\n政恐东君不无意，十分妍暖乞酴釄。"
        },
        {
            "title": "吴傅朋出游丝书求诗",
            "content": "使君官事閒时书，略取万象随指呼。\r\n空中游丝定何物，非蚕所吐仍非蛛。\r\n光风霁日青春暮，惹草萦花细于缕。\r\n君今幻出一毫端，此秘从来人未睹。\r\n铃斋观者客如云，有无断续吁难分。\r\n不知谁束此毛颖，能使字画纖无伦。\r\n尝闻扫垩生雪白，颠草亲承担夫力。\r\n世间妙处不可传，心手应时须自得。"
        },
        {
            "title": "上方",
            "content": "前朝兰若旧闻名，绝顶禅房日月邻。\r\n木润山辉应有物，锡飞杯渡不无神。\r\n郊坰行去仅百里，郡郭往来今十春。\r\n未踏青云梯一级，会当齐侣个中人。"
        },
        {
            "title": "即事",
            "content": "朝随粥鱼作，夕与栖鸟眠。\r\n中间复何事，野饭炊山田。\r\n摩腹步修庑，披襟坐南轩。\r\n薰炉郁佳气，茶鼎浮轻烟。\r\n閒开竹窗帙，静憩蒲团禅。\r\n庶几永白日，亦用销残年。"
        },
        {
            "title": "挽李泰发参政三首",
            "content": "公昔遭前政，忠精不少衰。\r\n立谈廷争地，上疏里居时。\r\n意气南山在，名声北斗垂。\r\n心知不亡者，送往得无悲。"
        },
        {
            "title": "食杨梅三首",
            "content": "饶阳接种江南少，越上楞梅天下无。\r\n梅熟应同儿辈吃，有兄八十信东吴。"
        },
        {
            "title": "东轩小室即事五首",
            "content": "有客过丈室，呼儿具炉薰。\r\n清谈似微馥，妙处渠应闻。\r\n沈水已成烬，博山尚停云。\r\n斯须客辞去，趺坐对馀芬。"
        },
        {
            "title": "诸公次韵予复次韵二首",
            "content": "梅花过后杏花前，嫩蕊装成一盖圆。\r\n恼乱春风为渠了，幽香破睡有明年。"
        },
        {
            "title": "李子长县丞示诗卷",
            "content": "乃祖天边太白星，裔孙名字见家声。\r\n官曹卑似崔斯立，句律清如庾义城。\r\n赠我不知相报答，投人政恐未分明。\r\n丞哉于子元无负，松竹成阴水乱鸣。"
        },
        {
            "title": "秘省避暑抵暮乃出",
            "content": "蜗庐何以度袢延，竟日蓬山一洗湔。\r\n阴翳树林无六月，风凉殿阁是诸天。\r\n政须深隐似玄豹，不用怀归如杜鹃。\r\n咄咄逼人牛马走，夜窗妨我枕书眠。"
        },
        {
            "title": "食蜂儿有感",
            "content": "蜂儿虽小物，各自有君臣。\r\n夺食已非义，焚巢兹不仁。\r\n杀身缘底罪，作俑定何人。\r\n不惮高论直，宁辞远送珍。\r\n解包颜有喜，入坐齿生津。\r\n海错休胶列，山肴且不陈。\r\n其谁心恻怛，为汝鼻酸辛。\r\n愿下孩虫令，恩倾雨露春。"
        },
        {
            "title": "闻寇至初去柳州",
            "content": "剥啄谁敲户，仓皇客抱衾。\r\n只看人似蚁，共道贼如林。\r\n两岸论千里，扁舟抵万金。\r\n病夫桑下恋，万一有佳音。"
        },
        {
            "title": "喻子才提举招昌源观梅倦不克往苏仁仲有诗次",
            "content": "问公何许看花回，賸说郊坰十里梅。\r\n树杂古今他处少，枝分南北一齐开。\r\n昌源已办行廚去，离渚犹须使节来。\r\n况复兰亭公所葺，清流九曲要传杯。\r\n\r\n【注释】：【原题】：\r\n喻子才提举招昌源观梅倦不克往苏仁仲有诗次韵"
        },
        {
            "title": "苏秀道中自七月二十五日夜大雨三日秋苗以苏",
            "content": "一夕骄阳转作霖，梦回凉冷润衣襟。\r\n不愁屋漏床床湿，且喜溪流岸岸深。\r\n千里稻花应秀色，五更桐叶最佳音。\r\n无田似我犹欣舞，何况田间望岁心。\r\n\r\n【注释】：【原题】：\r\n苏秀道中自七月二十五日夜大雨三日秋苗以苏喜而有作"
        },
        {
            "title": "苦雨",
            "content": "尽道迎梅雨，能无一日晴。\r\n窗昏愁细字，檐暗乱疏更。\r\n未怪蛙争席，真忧水冒城。\r\n何由收积潦，箫鼓赛西成。"
        },
        {
            "title": "病起始浴二首",
            "content": "无数尘埃一病身，不蒙湔拂几经旬。\r\n政须皁荚相料理，可笑梁州阴子春。"
        },
        {
            "title": "谒灵康庙",
            "content": "玉霄峰外海西头，即是衰翁所领州。\r\n云水茫茫长发兴，春山叠叠未生愁。\r\n旧时英物馀千载，胜地丛祠尚一丘。\r\n苦雨凄风莫为崇，与君同乐亦同忧。"
        },
        {
            "title": "句",
            "content": "使君领客未经旬，更以蝤蛑作小春。"
        },
        {
            "title": "沈明远教授用东坡仇池石韵赋予所蓄英石次其",
            "content": "维南有丝溪，溪石如水绿。\r\n瞻相百里间，抱负一夫足。\r\n声名作灾怪，攻取及背腹。\r\n在者略无奇，溪神为颦蹙。\r\n蛮烟瘴雨地，故旧实州牧。\r\n坐令数峰青，飞过大江渎。\r\n何尝说向人，恐类和氏玉。\r\n公然遭夺攘，不使得藏伏。\r\n广文到吾庐，索隐妙蓍卜。\r\n东坡韵险艰，句句巧追逐。\r\n幽人所好山，已占一林谷。\r\n又兼小峥嵘，无乃太多欲。\r\n端如耐久朋，相与会心曲。\r\n大胜轻薄儿，浮云变何速。\r\n\r\n【注释】：【原题】：\r\n沈明远教授用东坡仇池石韵赋予所蓄英石次其韵"
        },
        {
            "title": "和刘圣俞顾龙山约客韵",
            "content": "诗筒四出走中涓，诗句万选如青钱。\r\n曰余借舟期七贤，共嗅梅花咀芳鲜。\r\n津头几度唤长年，昼眠乃若经笥边。\r\n举头急雪风中旋，瞪视不见山之颠。\r\n八窗玲珑绣佛前，同来且结西方缘。\r\n小轩宛若壶中天，玉琴不断雨声传。\r\n诺君再宿余敢愆，从君索句发春妍。"
        },
        {
            "title": "禽声四首",
            "content": "春泥滑滑强知时，野日荒荒已露机。\r\n政与鹁鸠同一律，朝来唤得阿姑归。"
        },
        {
            "title": "同官皆和复次韵",
            "content": "华屋落山丘，悲歌咏曹植。\r\n故有主林神，百年依正直。"
        },
        {
            "title": "剡溪竹纸三首",
            "content": "会稽竹箭东南美，化作经黄纸叠层。\r\n旧日土毛无用处，剡中老却一溪藤。"
        },
        {
            "title": "寄提舶王季羔",
            "content": "外台隐吏极风流，记得衰翁旧日不。\r\n三岛十洲曾接武，千岩万壑更从游。\r\n官曹閒似云间鹤，贾舶纷如海上鸥。\r\n幸有西湖应著我，时操艇子过明州。"
        },
        {
            "title": "郑侍郎招赏瑞香感旧有作",
            "content": "郑驿留宾处，看花又一年。\r\n香囊依叶密，锦繖向人圆。\r\n子敬新游岱，吾宗复在边。\r\n小诗相促迫，感旧一凄然。"
        },
        {
            "title": "读书",
            "content": "散帙有佳趣，俗人那得知。\r\n醉乡非为酒，坐隐不关棋。\r\n几净幽怀惬，窗明老眼宜。\r\n一生无用处，又把教群儿。"
        },
        {
            "title": "二儿次韵予亦复次韵二首",
            "content": "此君今日醉，不复记方隅。\r\n窈窕因吾有，恢台到尔无。\r\n青犹须雨沐，直不要人扶。\r\n旁舍连高柳，何堪与作奴。"
        },
        {
            "title": "次曾宏甫见寄韵",
            "content": "剖符舒子国，蜡屐皖公台。\r\n恨不从山简，欣然见老莱。\r\n功名身已老，交旧首空回。\r\n早晚依刘去，朝廷不乏材。"
        },
        {
            "title": "次刘千岁喜折仲古见过二首韵",
            "content": "新知刘子政，生理发萧疏。\r\n胜日归谈笑，佳山奉起居。\r\n摩挲千古物，料理一床书。\r\n秀色堪餐否，聊须摘我蔬。"
        },
        {
            "title": "次奄中二陆韵",
            "content": "问石寻泉到竹斋，木犀花尽菊花开。\r\n老僧有约君知否，乘兴前村雪里来。"
        },
        {
            "title": "次曾宏甫社日赏海棠吴守宅且试新茗韵",
            "content": "一树深深地主家，外边谁复见秾华。\r\n却因社日治聋酒，得醉春时近眼花。\r\n著偻施朱俱惬当，吹风洗雨但惊嗟。\r\n酴釄芍药垂垂发，更试头纲一饼茶。"
        },
        {
            "title": "宫祠满秩",
            "content": "云水天台郡，祠庭我所监。\r\n几年真傲吏，今日是前衔。\r\n禄米谁周急，园蔬不疗馋。\r\n上书端未免，定不达空函。"
        },
        {
            "title": "竹奴",
            "content": "雾帐桃笙昼寝馀，此君那可一朝无。\r\n秋来冷落同班扇，岁晚温柔是锡奴。"
        },
        {
            "title": "再题天衣寺",
            "content": "画舫珠帘出缭墙，天风吹到芰荷乡。\r\n水光入座杯盘莹，花气侵人笑语香。"
        },
        {
            "title": "东轩小室即事五首",
            "content": "去圣未云远，故在黄卷中。\r\n孰能领其要，直用一理通。\r\n森罗废兴事，莹若磨青铜。\r\n使我见万古，敬谢典午公。"
        },
        {
            "title": "同官皆和复次韵",
            "content": "寂寞西州路，凄凉渭阳思。\r\n敢不酷似舅，苍官实临之。"
        },
        {
            "title": "示逢子",
            "content": "清臞骨相类诸生，黾勉寒窗守一经。\r\n用赋要窥司马室，学诗频过伯鱼庭。\r\n可怜亲发镜中白，莫负子衿身上青。\r\n五桂荫门家世事，寂寥天畔几回星。"
        },
        {
            "title": "送吕仓部治先守齐安",
            "content": "齐安剖竹要循良，分付吾家坦腹郎。\r\n賸有江山连赤壁，略无讼狱到黄堂。\r\n铃斋昼永宜深念，边锁秋高合过防。\r\n此地元之馀烈在，勉旃幸未鬓毛苍。"
        },
        {
            "title": "久雨",
            "content": "小雨飞空十日馀，苔钱称意上阶除。\r\n芒鞋不踏门前路，坐听呕哑过竹舆。"
        },
        {
            "title": "次韵三首",
            "content": "御冬无过酒，得酒政应难。\r\n可爱惟晴日，相依度岁寒。\r\n虽非挟纩坐，且作拥炉看。\r\n饥亦何堪忍，斜阳挂食单。"
        },
        {
            "title": "次韵三首",
            "content": "凿土篝松火，为炉有底难。\r\n未知行地日，可辟中人寒。\r\n气味醇醪似，光阴尺璧看。\r\n回头长夏景，直欲褫中单。"
        },
        {
            "title": "落梅",
            "content": "玉颊香肌委尘土，雪魄冰魂无处所。\r\n一年春事顿成空，不必飘零似红雨。"
        },
        {
            "title": "为张四明作",
            "content": "一生所闻张仲蔚，闭门蓬蒿深几尺。\r\n迩来伐竹声丁丁，手披榛丛待三益。\r\n径中踏破苍苔色，定是幽人芒屦迹。\r\n莫将车边两轮赤，夺此千竿一池碧。"
        },
        {
            "title": "秋雨排闷十韵",
            "content": "今夏久无雨，从秋却少晴。\r\n空蒙迷远望，萧瑟送寒声。\r\n衣润香偏著，书蒸蠹欲生。\r\n坏檐闻瓦堕，涨水见堤平。\r\n沟溢池鱼出，天低塞雁征。\r\n萤飞明暗庑，蛙闹杂疏更。\r\n药醭时须焙，舟閒任自横。\r\n未忧荒楚菊，直恐败吴秔。\r\n夜永灯相守，愁深酒细倾。\r\n浮云会消散，鼓笛赛西成。"
        },
        {
            "title": "久雨",
            "content": "荒院已无趣，愁霖终不开。\r\n檐声喧客语，屋漏逐人来。\r\n桥报今朝断，墙闻昨夜摧。\r\n尚馀汤饼具，积潦未为灾。"
        },
        {
            "title": "松风亭四首",
            "content": "客至引幽步，步及松风亭。\r\n问亭何当作，笑视何足听。\r\n俗论哄蛙黾，市声殷雷霆。\r\n时来不洗耳，两眼为君青。"
        },
        {
            "title": "寄空惮师",
            "content": "江西句法空公得，一向逃禅挽不回。\r\n深密伽陀妙天下，无人知道派中来。"
        },
        {
            "title": "送周德修侍郎守武陵郡",
            "content": "倾盖江头许定交，谈经论事听忘劳。\r\n辙环万里犹持橐，门掩三秋却梦力。\r\n流水落花公境界，摘山煮海我官曹。\r\n人生五马从来贵，行乐何须叹二毛。"
        },
        {
            "title": "竹坞",
            "content": "烟雨百馀年，茅茨数间屋。\r\n中有在家僧，萧然如此竹。"
        },
        {
            "title": "疏山一览亭",
            "content": "青云梯尽得朱栏，不但令人六月寒。\r\n无限江南好山水，庵摩勒果掌中看。"
        },
        {
            "title": "悼云泉勤庵王",
            "content": "正坐长斋早得衰，中年一病莫医治。\r\n悬知水複山重地，难度风饕雪虐时。\r\n乘兴前村曾有约，寄声绝顶可无诗。\r\n禅房手自栽花木，付主林神好护持。"
        },
        {
            "title": "上饶方君小粹官而不婚宦居偏户间静无官宦之",
            "content": "簿书苦沈迷，世俗嗟迫隘。\r\n不如溪山上，风至取一快。\r\n\r\n【注释】：【原题】：\r\n上饶方君小粹官而不婚宦居偏户间静无官宦之事舍后梯城而上即棚为亭尽得溪山之胜名之曰快哉为作四小诗以快哉此风为韵"
        },
        {
            "title": "六月十四日大雨连朝",
            "content": "黄金北斗高，何似六月雨。\r\n举头看云霄，此秘初未睹。\r\n今晨沛然下，其势莫能御。\r\n既蠲人郁陶，又长我禾黍。\r\n谁言为郡乐，病不对樽俎。\r\n似为神所怜，用是娱悦汝。\r\n缁黄諠讽诵，巫觋乱呼舞。\r\n惠然从风来，兹事一不举。\r\n临民多秕政，何道致如许。\r\n稽首谢皇天，倾心奉明主。"
        },
        {
            "title": "松风亭四首",
            "content": "回环数株松，老干极落落。\r\n清风一披拂，竽籁自然作。\r\n喧嚣世俗事，只使人意恶。\r\n谁能洗耳来，相与憩寂寞。"
        },
        {
            "title": "句",
            "content": "摸金千骑去，埋玉几人归。"
        },
        {
            "title": "读书四首",
            "content": "勿谓微言久绝弦，六经正用此心传。\r\n假令坏壁无馀烬，日月堂堂故丽天。"
        },
        {
            "title": "送绍兴帅汤相得请洞霄归括苍二首",
            "content": "谁言富贵践危机，永日深春故里归。\r\n烟雨高楼增意气，蓬莱杰阁少光辉。\r\n向来赤舄又遵陆，此去青鞋长掩扉。\r\n画戟门东是茅宇，铃斋相像独依依。"
        },
        {
            "title": "送周仲固寺正提举湖北茶盐余建炎己酉岁尝为",
            "content": "洞庭湖北饱知闻，尝以輶轩犯楚氛。\r\n远有光华新令尹，分投閒散故将军。\r\n武陵源口自碧水，古德山头多白云。\r\n一路澄清纵幽讨，不妨书札细论文。\r\n\r\n【注释】：【原题】：\r\n送周仲固寺正提举湖北茶盐余建炎己酉岁尝为此官"
        },
        {
            "title": "郡斋偶成",
            "content": "卧病江东久，饥驱强作官。\r\n年丰双雪鬓，心事一蒲团。\r\n帘影垂昼寂，竹阴生夏寒。\r\n无人知老子，於此有馀欢。"
        },
        {
            "title": "送曾宏甫守天台",
            "content": "莫作阳关堕泪声，丹丘胜事要君听。\r\n兴公赋里云霞赤，子美诗中岛屿青。\r\n天近岂无宣室召，地偏犹有草堂灵。\r\n銮坡飞上勤回首，记取来游旧客星。"
        },
        {
            "title": "题东皋",
            "content": "市声俱不闻，野色良可喜。\r\n听公北宅住，还我东皋子。"
        },
        {
            "title": "游张公善权二洞四首",
            "content": "缦缨乳盖张公洞，风驭云軿定不无。\r\n勿以衰翁作生客，旧时相识选仙图。"
        },
        {
            "title": "次郑侍郎卧闻秋风韵",
            "content": "茶山石燥泉亦枯，草树叠叠成樵苏。\r\n天公风雷起挥袂，咳唾急雨纷跳珠。\r\n我诗曾未管窥豹，况有文采如於菟。\r\n勤公见索扫地无，公自瑶碧玱华琚。"
        },
        {
            "title": "题黄嗣深家所蓄惠崇秋晚画",
            "content": "丛芦受风低，积潦得霜浅。\r\n沙匀洲渚净，水澹凫鸭远。\r\n禅扉掩昼夜，短纸开秋晚。\r\n欲问此间诗，半山呼不返。"
        },
        {
            "title": "迪侄屡饷新茶二首",
            "content": "吾家今小阮，有使附书频。\r\n唤起南柯梦，持来北苑春。\r\n顾余多下驷，况复似陈人。\r\n不是能分少，其谁遣食新。"
        },
        {
            "title": "江彥章内翰除守临川以诗贺之",
            "content": "临川内史诏除谁，里巷传闻报客知。\r\n金马门深曾草制，水精宫冷近题诗。\r\n行看画省旌旗入，定把书麟笔札随。\r\n若访毗耶旧居士，无人问疾鬓成丝。"
        },
        {
            "title": "柑子园",
            "content": "小摘乱青黄，开尝馥香气。\r\n持比千户封，真成败人意。"
        },
        {
            "title": "清樾轩",
            "content": "开轩在独园，绕屋得清樾。\r\n不知何年树，殆为今日设。\r\n窗扉落林影，时复乱风月。\r\n喧声了不闻，幽哢极可悦。\r\n玉溪僧所庐，无似许明洁。\r\n颇疑三昧手，断取从二浙。\r\n禅房花木深，此语信佳绝。\r\n何以落其成，炉薰荐茗雪。"
        },
        {
            "title": "游张公洞",
            "content": "张公洞府未著脚，向人浪说游荆溪。\r\n欲看直上翠羽盖，不惜扶下青云梯。\r\n劲风翻动土囊口，暗水流出桃花蹊。\r\n却将深处问儿辈，一夕飞梦穷攀跻。"
        },
        {
            "title": "竹轩出笋",
            "content": "问讯东轩竹，新萌颇不齐。\r\n文章藏雾豹，头角触藩羝。\r\n逸气先腾上，长鞭半落西。\r\n后来堪底用，采摄付山妻。"
        },
        {
            "title": "送戚弼甫解官盐场二首",
            "content": "访旧今无几，惟君昔有连。\r\n笑谈倾一坐，笔札富诸贤。\r\n作恶又数日，从游经二年。\r\n勉旃绳祖武，穷达自关天。"
        },
        {
            "title": "尝建茗二首",
            "content": "茅宇已初夏，茶瓯方早春。\r\n真成汤沃雪，无复渴生尘。\r\n有客嘲三韭，其谁送八珍。\r\n不如藏去好，孤负一年新。"
        },
        {
            "title": "岭梅",
            "content": "蛮烟无处洗，梅蕊不胜清。\r\n顾我已头白，见渠犹眼明。\r\n折来知韵胜，落去得愁生。\r\n坐久江南梦，园林雪正晴。"
        },
        {
            "title": "衢僧送新茶",
            "content": "斋肠得饱又逐去，午梦欲成还唤回。\r\n定是僧家不堪此，满匳青箬送春来。"
        },
        {
            "title": "次曾宏甫见寄韵",
            "content": "今晨尺书至，令我寸心宽。\r\n老去光阴速，人生会合难。\r\n竹舆云洞暖，钓艇玉溪寒。\r\n小憩饶阳否，吾衰合挂冠。"
        },
        {
            "title": "晚春酒醒寻梦得",
            "content": "料合同惆怅，花残酒亦残。\r\n醉心忘老易，醒眼别春难。\r\n独出虽慵懒，相逢定喜欢。\r\n还携小蛮去，试觅老刘看。"
        },
        {
            "title": "谢寄端砚四首",
            "content": "治中长啸得石砚，乞与衰翁一笑开。\r\n小试松煤便终日，必知渠是下岩来。"
        },
        {
            "title": "重阳",
            "content": "老去长净一寸阴，良辰物色负幽襟。\r\n中秋素月偏离毕，九日黄花未散金。\r\n蓓蕾不妨供小摘，茱萸聊复伴孤斟。\r\n重阳何必今朝是，从此篱边日访寻。"
        },
        {
            "title": "新种竹有笋",
            "content": "此君非俗物，今岁有佳儿。\r\n径密无人见，僧来报客知。\r\n西家应满地，上番欲横枝。\r\n添得清声未，君听风雨时。"
        },
        {
            "title": "次绿字韵",
            "content": "会前南山青，舍后北山绿。\r\n扪萝陟其巅，策杖绕其足。\r\n中间奇绝处，青里见心腹。\r\n登临岂不佳，老境日以蹙。\r\n谁知怪石供，能坐我郊牧。\r\n政应索幽遐，何惮越川渎。\r\n嵚崎庾岭南，美者色苍玉。\r\n赏音无东坡，尤物多跧伏。\r\n今年致书求，屡以可否卜。\r\n故人为遣送，健步远相逐。\r\n虽非古仇池，要是好崖谷。\r\n似为天所矜，此段独从欲。\r\n深惭舁致重，路转知几曲。\r\n安得沧海神，鞭笞使之速。"
        },
        {
            "title": "尝建茗二首",
            "content": "破除汤饼睡，倚赖建溪春。\r\n-往日惟求旧，今朝遽食新。\r\n不辞浓似粥，少待细于尘。\r\n宝胯无多子，留须我辈人。"
        },
        {
            "title": "二儿次韵予亦复次韵二首",
            "content": "幽居有忙事，为竹绕墙隅。\r\n雨后青葱否，风前安稳无。\r\n井深时汲引，架倒复持扶。\r\n只欠江梅树，君应婿玉奴。"
        },
        {
            "title": "风月堂二首",
            "content": "青罗熨镜正揩磨，上有虚堂发兴多。\r\n大热端能排酷吏，广寒只合在嫦娥。\r\n又成画舫珠帘去，可奈红妆翠盖何。\r\n纵使曲肱无别梦，一尊风月弄婆娑。"
        },
        {
            "title": "北垞",
            "content": "不谓蕞尔邦，有此岿然宅。\r\n江山自比邻，风月相主客。"
        },
        {
            "title": "抚州呈韩子苍待制",
            "content": "一时翰墨颇横流，谁以斯文坐镇浮。\r\n后学不虚称吏部，此生曾是识荆州。\r\n相逢未改旧青眼，自笑无成今白头。\r\n闻道少林新得髓，离言语次许参不。"
        },
        {
            "title": "挽向伯恭侍郎三首",
            "content": "用舍行藏事，如公世所难。\r\n谁能奉香火，直作挂衣冠。\r\n国论言犹在，宸毫墨未乾。\r\n一生无限好，留与后人看。"
        },
        {
            "title": "放鱼矶",
            "content": "一丝公不挂，钓饵也怜渠。\r\n旧日垂竿地，临流只放鱼。"
        },
        {
            "title": "途中二首",
            "content": "小麦青青大麦黄，新蚕满箔稻移秧。\r\n绿阴马倦休亭午，芳草牛閒卧夕阳。"
        },
        {
            "title": "次曾宏甫赴光守留别二首韵",
            "content": "淮白美无度，山丹开欲然。\r\n谈夸空海内，怅望只溪边。\r\n老境嗟无几，宗盟幸有连。\r\n到时能走送，别后见相怜。"
        },
        {
            "title": "海棠洞",
            "content": "玉颊酒潮红，醉头扶不举。\r\n杜老岂无诗，应为六丁取。"
        },
        {
            "title": "黄嗣深尚书自仰山来惠茶及竹薰炉",
            "content": "茗椀中超舌界，薰炉上悟香尘。\r\n坐我集云峰顶，对公小释迦身。"
        },
        {
            "title": "大热欲过广寿寺谒韩子苍追凉先之以诗",
            "content": "执热今如此，追凉定若何。\r\n长廊受风远，广殿得阴多。\r\n盛欲扶筇去，还能下榻麽。\r\n近公如玉雪，未厌数经过。"
        },
        {
            "title": "风凰台",
            "content": "檐声无复到层台，画栋空馀燕雀来。\r\n我是凤凰池上客，等閒汀鹭莫相猜"
        },
        {
            "title": "还守台州次陆务观赠行韵",
            "content": "蝉噪高柳岸，鹭飞远沙汀。\r\n萧然感予怀，清净游神庭。\r\n老树失故绿，残芳谢微馨。\r\n胡为趣召节，日日晨昏星。\r\n放缆西兴渡，落帆浙江亭。\r\n恭惟陛下圣，万国瞻仪刑。\r\n黼座悬日月，孤灯耿荧荧。\r\n况复如许病，自知不能廷。\r\n所以乞閒散，庶几守沈冥。\r\n方虞秋霜严，翻犁春露零。\r\n再闻芸草香，一洗海物腥。\r\n父老喜我来，无异化鹤丁。\r\n儿童喜我来，小驷骑青青。\r\n谅有隔生契，不然定谁令。\r\n四海习凿齿，几年读书萤。\r\n新诗中律吕，虽美无人听。\r\n鸣声勿浪出，坐待轩皇伶。"
        },
        {
            "title": "禽声四首",
            "content": "有酒如淮肉如坻，何如麦饭滑流匙。\r\n但看此物丰登日，即是侬家快活时。"
        },
        {
            "title": "山斋",
            "content": "颇知藏曲折，故作小峥嵘。\r\n一穟香已过，半山云正横。"
        },
        {
            "title": "兰畹",
            "content": "深林以芗名，花木不知数。\r\n一点无俗氛，兰芽在幽处。"
        },
        {
            "title": "谒径山佛日杲禅师于虎丘",
            "content": "此老云相似，何天不往还。\r\n打包龙井寺，持钵虎丘山。\r\n一别经年事，相逢半日閒。\r\n向来参底语，不堕有无间。"
        },
        {
            "title": "挽梁元功",
            "content": "朋俦大半白头新，臭味同流少似君。\r\n交契虽深淡如水，宦情何翅薄于云。\r\n安知暮景莺声谷，遽作高原马鬣坟。\r\n忍向西风歌薤露，略无好语颂清芬。"
        },
        {
            "title": "读书四首",
            "content": "童子区区攻一艺，老生汲汲事三馀。\r\n偶然领会忘言处，只有渊明解读书。"
        },
        {
            "title": "过松江",
            "content": "家在朱帘画舫中，今朝误入水精宫。\r\n江澄不起无风浪，天远长垂未霁虹。\r\n酒熟杯盘供雪鱠，诗成岛屿落霜枫。\r\n帆来帆去何曾歇，万顷烟波属钓翁。"
        },
        {
            "title": "太湖石",
            "content": "谁怜孤峭质，移在太湖心。\r\n出得风波外，任他池馆深。\r\n不同花逞艳，多愧竹垂阴。\r\n一片至坚操，那忧岁月侵。"
        },
        {
            "title": "戏作盆池四于和青堂",
            "content": "陂湖春尽水茫茫，收拾波涛入小塘。\r\n睡起微凉馥荷气，雨馀斜日丽萍光。\r\n聊为堂下龟鱼主，少退阶前雁鹜行。\r\n只欠盆行数峰在，并持小树作青苍。"
        },
        {
            "title": "喜晴",
            "content": "求晴而得晴，老子不胜喜。\r\n夜间屋瓦声，如疾痛在己。\r\n通宵遂无寐，落势殊未已。\r\n禾头卧沙泥，便恐欲生耳。\r\n谓天为不仁，春夏雨如彼。\r\n即今孰主张，秋潦更如此。\r\n垂成又败之，天意定不尔。\r\n果如吾所料，林杪风忽起。\r\n玄云走四山，白日行万里。\r\n腰镰知几家，持杵者谁子。\r\n欢声田野间，乐事图画里。\r\n使君经旬忧，杯酒为一洗。\r\n官仓不须问，百室既盈止。\r\n作诗告同僚，可以贺我矣。"
        },
        {
            "title": "次程伯禹尚书见寄韵",
            "content": "往年书到西风凉，病夫随牒天一方。\r\n今年书到玉溪上，暧空白露为清霜。\r\n人生俯仰成陈迹，只有一丘如宿昔。\r\n故乡杰阁公饱山，野寺幽轩我横碧。\r\n石交晓月长庚星，势交飞絮水上萍。\r\n往时玉溪二三老，死生贵贱论交情。\r\n归来访旧其谁羡，程公笔力犹强健。\r\n郑公霜鬓未成丝，挂冠不受儿曹劝。\r\n公于道德犹耕猎，所得不随天下裂。\r\n胸中具眼世莫知，笔端有口公能说。\r\n豹文未省一斑窥，戏逐群儿日课诗。\r\n诗病无人与商略，湔肠浣胃付神医。"
        },
        {
            "title": "松风亭四首",
            "content": "长卿壁四立，杜老茅三重。\r\n茶山穷次骨，憩寂以长松。\r\n直干以栋宇，清阴自帡幪。\r\n山泉落高处，审听是松风。"
        },
        {
            "title": "壬戌岁除作明朝六十岁矣",
            "content": "禅榻萧然丈室空，薰销火冷闭门中。\r\n光阴又似烛见跋，学问只如船逆风。\r\n一岁临分惊老大，五更相守笑儿童。\r\n休言四十明朝过，看取霜髯六十翁。"
        },
        {
            "title": "西崦",
            "content": "一重仍一掩，少有外人知。\r\n杖屦归来处，斜阳隐半规。"
        },
        {
            "title": "盛夏东轩偶成五首",
            "content": "松风夏逾清，竹日午更净。\r\n萧然松竹间，得此林壑性。\r\n异哉今日暑，无复有晨暝。\r\n疲薾安所逃，茅斋入僧定。"
        },
        {
            "title": "竹轩小睡",
            "content": "好竹迷时手自栽，一轩寒碧谢尘埃。\r\n清风政为我辈设，小睡忽从何许来。\r\n已用官茶麾得去，莫因家酿挽令回。\r\n呼儿静扫黄叶径，吾与此君俱快哉。"
        },
        {
            "title": "寄浙漕韩公圭璡",
            "content": "故人官达更相求，不但寒温札翰投。\r\n深贮炉薰来岭海，远包书帙到林丘。\r\n未知挽粟飞刍外，尚及哦诗把酒不。\r\n千里往返殊不隔，梦魂常绕日边州。"
        },
        {
            "title": "谢胡帅饷酥",
            "content": "虎头骨相生来无，谈天吻燥斋肠枯。\r\n欲从底处觅膏润，凝香燕寝烹牛酥。\r\n鹅儿黄拂冰肌肤，关中穰下远不如。\r\n已令炊饼作十字，今晨盛馔非伊蒲。"
        },
        {
            "title": "观四种梅",
            "content": "斩新梅蕊破东风，一树鹅黄一树红。\r\n不着铅华元自好，未妨时世略相同。"
        },
        {
            "title": "过花桥",
            "content": "溶溶水拍堤，了了花隔岸。\r\n不著小桥通，令人方寸乱。"
        },
        {
            "title": "冯县丞墨花",
            "content": "君持松煤与研滴，惨澹不言生百物。\r\n胸中自无俗子韵，落笔乃有此气骨。\r\n江梅正尔不施丹，为我拂拭为清寒。\r\n一枝早晚到窗几，定作月影横斜看。"
        },
        {
            "title": "留别荣茂实侍郎",
            "content": "老为吴会客，耆旧不相忘。\r\n政以牛马走，曾陪鹓鹭行。\r\n千年书穴在，六月镜湖凉。\r\n从此登临地，回头忆侍郎。"
        },
        {
            "title": "东轩小室即事五首",
            "content": "卷书坐东轩，有竹甚魁伟。\r\n清风过其间，戛戛鸣不已。\r\n写之以素琴，音节淡如水。\r\n不惜为人弹，临流须洗耳。"
        },
        {
            "title": "痁病",
            "content": "谁言似病元非病，一日之间行四时。\r\n不用文殊来问疾，个中实怕有人知。"
        },
        {
            "title": "乞猫二首",
            "content": "春来鼠壤有馀蔬，乞得猫奴亦已无。\r\n青蒻裹盐仍裹茗，烦君为致小於菟。"
        },
        {
            "title": "赠赵判官寿卿二首",
            "content": "得州敢为荣，得士乃足诧。\r\n此郎精琴书，不独妙诗画。\r\n虽云于小道，举不在人下。\r\n无乃太不廉，谁知非讥骂。"
        },
        {
            "title": "谢寄端砚四首",
            "content": "名声藉甚端溪砚，何况珍材琢下岩。\r\n兔颖麝煤俱惬当，使君裁鉴果超凡。"
        },
        {
            "title": "八月十五夜月二首",
            "content": "云日晶荧固自佳，幽人有待至昏鸦。\r\n远分岩际松枫树，复乱洲前芦荻花。\r\n曳履商声怜此老，倚楼长笛问谁家。\r\n霜螯玉柱姚江上，作意三年醉月华。"
        },
        {
            "title": "把酒思閒事二首",
            "content": "把酒思閒事，春娇何处多。\r\n试鞍新白马，弄镜小青娥。\r\n掌上初教舞，花头欲按歌。\r\n凭君劝一醉，劝了又如何。"
        },
        {
            "title": "次韵陈鲁山正字社日同游西湖",
            "content": "昔在儿童岁，湖山入眼新。\r\n只今馀白发，何以报青春。\r\n日暖繁游子，年丰乐社神。\r\n诸公勤载酒，四事每参辰。"
        },
        {
            "title": "鸣水驿",
            "content": "一道溪流百转深，挼蓝如色佩如音。\r\n青蔬几叶来何处，知有幽人底事寻。"
        },
        {
            "title": "郡中禁私酿严甚戏作",
            "content": "结交欢伯无他肠，小槽窍比顾建康。\r\n此身忽堕禁酒国，何路得到无功乡。\r\n官酤快甚夏酌水，斋酿惬于冬饮汤。\r\n客来且复置是事，北焙荐椀春风香。"
        },
        {
            "title": "上饶方君小粹官而不婚宦居偏户间静无官宦之",
            "content": "逼仄何逼仄，官居尘土中。\r\n高城与隔尽，惟有一溪风。\r\n\r\n【注释】：【原题】：\r\n上饶方君小粹官而不婚宦居偏户间静无官宦之事舍后梯城而上即棚为亭尽得溪山之胜名之曰快哉为作四小诗以快哉此风为韵"
        },
        {
            "title": "喜闻天兵已临衢寇",
            "content": "野宿溪行各晏然，吴头楚尾接风烟。\r\n岂知苻泽深为崇，不道柯山最近天。\r\n境上音邮多浪语，殿前兵马是真传。\r\n未论日报书三捷，竹簟纱幮到晓眠。"
        },
        {
            "title": "送尹叔之象州",
            "content": "岁星一别又回天，贫贱交情老更坚。\r\n传世典型清彻骨，向人怀抱直如弦。\r\n经营象郡三椽屋，漂泛龙城一叶船。\r\n风雨萧萧鸡自晓，此心常与子周旋。"
        },
        {
            "title": "观四种梅",
            "content": "花信风从底处来，水边探得一枝开。\r\n箯舆日日溪南北，看尽江梅看腊梅。"
        },
        {
            "title": "寻春次曾宏甫韵",
            "content": "春山数峰青，春水一溪绿。\r\n幽寻山水间，物物可寓目。\r\n花香若三薰，柳色若新沐。\r\n吾侪幸閒放，晴昼颇连属。\r\n胡为深闭门，终日仰看屋。\r\n嘉招傥亟拜。岂敢惮仆仆。\r\n请君携壶去，政恐日不足。\r\n小槽虽蜜甜，何必待醽醁。\r\n茗事姑置之，雷车困枵腹。"
        },
        {
            "title": "送王宣子赴庐陵守",
            "content": "秋风送远庐陵守，车骑光华鬓未斑。\r\n早岁名高天下士，同时身到海中山。\r\n淹回二水分流处，邂逅千岩竞秀间。\r\n行矣衰翁如未死，锦衣白昼候君还。"
        },
        {
            "title": "寄轩",
            "content": "人皆爱吾庐，烛理均是寓。\r\n未办山林居，聊依佛僧住。"
        },
        {
            "title": "题方氏清芬阁用范文正公韵",
            "content": "胜绝登临地，桐江占十分。\r\n省郎才不世，御史气如云。\r\n遂使芝兰秀，俱能锦绣文。\r\n诸孙又如许，百代有清芬。"
        },
        {
            "title": "题盛彥光少府丘壑轩",
            "content": "何许觅丘壑，不专在山林。\r\n胸次傥萧散，市朝有幽寻。\r\n只今谢幼舆，超然抱遐心。\r\n俯仰得佳趣，何尝日登临。\r\n我虽非夔旷，粗亦能赏音。\r\n不用一再鼓，山高水深深。"
        },
        {
            "title": "痁病",
            "content": "老身危似草头露，疾势来如江上潮。\r\n寒热自无安著处，不然何以脱今朝。"
        },
        {
            "title": "陆务观读道书名其斋曰玉笈",
            "content": "自生民以来，未有夫子盛。\r\n六经更百代，略不睹疵病。\r\n瞿聃书角立，亦各谈性命。\r\n空门甚宏放，果报骇观听。\r\n是以虽至愚，读者无不敬。\r\n周时柱下史，设教本清静。\r\n至今五千言，谈若鼓钟磬。\r\n虽为二郗谄，只作二何佞。\r\n遂令黄冠徒，冷落度晨暝。\r\n贤哉机云孙，道眼极超胜。\r\n杀青贝多叶，收贮腹中竟。\r\n概然发琅函，窗白棐几净。\r\n三家一以贯，不事颊舌竞。\r\n吾皇汉孝文，恭己民自定。\r\n愿君益沈涵，持以奉仁圣。\r\n远师曹相国，下视刘子政。"
        },
        {
            "title": "次韵三首",
            "content": "白日无偏照，玄冥不作难。\r\n有炉如许大，无地可言寒。\r\n书腹夤缘晒，禅心邂逅看。\r\n呼儿来共此，形影未孤单。"
        },
        {
            "title": "王履道左丞见访",
            "content": "近市三椽屋，斜阳一席门。\r\n故人空厚禄，过我独高轩。\r\n转刻求巾屦，忘形奉笑言。\r\n性容安石缓，道许穆生存。\r\n暝色遥岑合，归途涨水浑。\r\n传呼听已远，依旧雀声喧。"
        },
        {
            "title": "吴元中少宰复官守长沙以诗贺之",
            "content": "眼看乱后几凋年，神护灵光独岿然。\r\n镜里未添新白发，囊中初得旧青毡。\r\n寄书地正当回雁，晤语身方走跕鸢。\r\n社稷于公端可卜，一篇江汉咏周宣。"
        },
        {
            "title": "黄香梅",
            "content": "雪里何人作道装，冰绡重叠色鹅黄。\r\n染时定著蔷薇露，雨洗风吹故自香。"
        },
        {
            "title": "寓居有招客者戏成",
            "content": "蓬蒿小院立秋天，秃鬓凄风雨飒然。\r\n丈室何人问摩诘，后堂无地著影宣，\r\n床头白酒新浮甕，案上黄诗屡绝编。\r\n不厌寒家淡生活，书窗期与子周旋。"
        },
        {
            "title": "置酒签厅观荷徐判官携家酿四首",
            "content": "绿水波深欲上阶，红蕖香劝要传杯。\r\n幕中自有两佳客，又载青州从事来。"
        },
        {
            "title": "闻禽声有感",
            "content": "寂寂禅房闭，阴阴夏木繁。\r\n坐闻幽鸟语，胜与俗人言。\r\n脱袴高低树，提壶远近村。\r\n汝曹知底事，独与子规论。"
        },
        {
            "title": "寓广教寺东轩",
            "content": "谁将老境觅菟裘，聊与瞿昙共一丘。\r\n青士无多自萧散，紫君虽小亦风流。\r\n要须憩寂有茅宇，何以落成惟茗瓯。\r\n稳看林间上番笋，惜无馀地可通幽。"
        },
        {
            "title": "曾宏甫见过因问讯鞓红花则云已落矣惊呼之馀",
            "content": "不令老眼看鞓红，岂是青春不负公。\r\n尚有扬州风物在，亦防此段并成空。\r\n\r\n【注释】：【原题】：\r\n曾宏甫见过因问讯鞓红花则云已落矣惊呼之馀戏成三首"
        },
        {
            "title": "大暑",
            "content": "赤日几时过，清风无处寻。\r\n经书聊枕籍，瓜李漫浮沉。\r\n兰若静复静，茅茨深又深。\r\n炎蒸乃如许，那更惜分阴。"
        },
        {
            "title": "病起始浴二首",
            "content": "欲著床头浣濯衣，汗流成雨垢成泥。\r\n呼儿为我供汤事，今日身轻好杖藜。"
        },
        {
            "title": "题摘蔬亭",
            "content": "幽畦小雨馀，一一锦绣段。\r\n春日细春盘，悬知咄嗟办。"
        },
        {
            "title": "寄许子礼",
            "content": "草堂竹坞闭门中，吏部持身有古风。\r\n老去一麾还作病，归来四壁又成空。\r\n今朝札翰如无恙，旧日诗书却未穷。\r\n拭目看君进明德，乃兄事业付天公。"
        },
        {
            "title": "曾宏甫饷溪山堂南坡胯新茶",
            "content": "溪山宝胯能分我，不但禅房破睡魔。\r\n便觉胸中有丘壑，免教辛苦上南坡。"
        },
        {
            "title": "送路应求赴郢守",
            "content": "一雨全清去路尘，石城风物话临分。\r\n了无狱讼劳官长，賸有江山奉使君。\r\n楼上今谁能和曲，鼻端那复可挥斤。\r\n吾人莫道知音少，千里欢谣入听闻。"
        },
        {
            "title": "春晴",
            "content": "青春挽留渠不住，白发抛去吾安能。\r\n东风送汝一杯酒，从此闭户真同僧。\r\n酴醿芍药待判断，腰鼓横笛当施行。\r\n奈何但效鹁鸠辈，竟日讨论阴与晴。"
        },
        {
            "title": "郑侍郎送蜡梅次韵三首",
            "content": "江梅难以蜡妆成，女手虽工未必能。\r\n香气恼人眠不著，若为学得定中僧。"
        },
        {
            "title": "南埭",
            "content": "薰风追晚凉，爱日引朝步。\r\n瘦策与青鞋，应知来往路。"
        },
        {
            "title": "七月一日复大雨用前韵",
            "content": "山头一寸云，山下一尺雨。\r\n青天在层阴，未用遽披睹。\r\n悬知垅亩间，不著蓑笠御。\r\n呼儿趣秧稻，唤妇催酿黍。\r\n使君同戚休，有味胜鼎俎。\r\n似闻小人言，无复怨詈汝。\r\n行看黄云翻，不独翠浪舞。\r\n饬廚办千觞，饮客醉一举。\r\n不知城东湖，今复深几许。\r\n鸥鹭莫相疑，龟鱼且为主。"
        },
        {
            "title": "初还信州呈寓居诸公",
            "content": "万事不称意，一生长损心。\r\n稍知閒有味，又觉老相侵。\r\n田舍那能问，溪山未暇寻。\r\n清歌一杯酒，聊与故人斟。"
        },
        {
            "title": "曾宏甫分饷洞庭柑",
            "content": "黄柑送似得尝新，坐我松江震泽滨。\r\n想见霜林三百颗，梦成罗帕一双珍。\r\n流泉喷雾真宜酒，带叶连枝绝可人。\r\n莫向君家樊素口，瓠犀微齼远山颦。"
        },
        {
            "title": "游桥南竹园",
            "content": "杖屦桥南访此君，别君安否断知闻。\r\n苦遭积雨来为崇，政得新晴为解纷。\r\n直干万馀森碧玉，高标一半入青云。\r\n人言岁暮於吾子，踏雪相看未当勤。"
        },
        {
            "title": "置酒签厅观荷徐判官携家酿四首",
            "content": "鄣日青圆自拥阶，绉风绿净可添杯。\r\n被花恼处君知否，罗袜凌波笑不来。"
        },
        {
            "title": "自号在家衲子",
            "content": "绝胜人间万户侯，不称俗士不缁流。\r\n又随拄杖去行脚，未办把茅来盖头。\r\n但使宗风嗣庞蕴，谁能佛事觉裴休。\r\n只应除却閒名字，一听人呼作马牛。"
        },
        {
            "title": "咏城居",
            "content": "盘碧栖寒结露居，虚封水户食芙蕖。\r\n锦云长日来无定，萝月通宵色有馀。\r\n静拂琴书寻密契，时因斋戒具甘蔬。\r\n门穿藜径裁尘迹，车马无烦问广闾。"
        },
        {
            "title": "广南韩公舶使致龙涎香三种数珠一串戏赠",
            "content": "千里传闻陆凯，一枝远寄梅花。\r\n虎节无烦驿使，龙涎走送寒家。"
        },
        {
            "title": "挽吕{左山右客}智直阁二首",
            "content": "历数交游内，公家雅有连。\r\n舍人先即世，驾部复沈泉。\r\n远讣闻今夏，高谈记昔年。\r\n离穷一片影，大似老夫然。"
        },
        {
            "title": "黄嗣深尚书见访",
            "content": "骑气初占安至，履声忽报公来。\r\n不乱空庭鸟雀，何妨满席尘埃。"
        },
        {
            "title": "长至日述怀兼寄十七兄",
            "content": "老来愈觉白驹忙，眼看重阳又一阳。\r\n心似死灰飞不起，技如寒日短中长。\r\n厌看宾客空投谒，强对妻孥略举觞。\r\n回首山阴酬劝地，应怜鸿雁不成行。"
        },
        {
            "title": "句",
            "content": "可惜不当梅蕊破，幽香合在弟兄间。"
        },
        {
            "title": "煎茶",
            "content": "贫中有佳设，石鼎事煎烹。\r\n顾渚草芽白，惠山泉水清。\r\n酌多风可御，董歇雾犹横。\r\n饮罢妻孥笑，枯肠百转鸣。"
        },
        {
            "title": "有山堂",
            "content": "江南家家窗，何处无远岫。\r\n唯有谢玄晖，眼中揖其秀。"
        },
        {
            "title": "题退轩",
            "content": "求名恐颠隮，求道戒进取。\r\n谁知却行人，可以超万古。"
        },
        {
            "title": "许公华遗潘衡墨云其女所造也",
            "content": "潘公之墨东坡诀，只今有女能传业。\r\n许郎来自大江西，手探玄圭出箱箧。\r\n磨挲熟视家风在，款识明明笔奇绝。\r\n见渠颜面得渠心，湛如瞳子坚如铁。\r\n晴窗大几石泓净，未忍磨研令小缺。\r\n冷金玉版姑试之，一点清光初漏泄。\r\n廷珪去人端未远，馀子何劳定优劣。\r\n健妇果胜大丈夫，从此庐陵是黟歙。"
        },
        {
            "title": "郑侍郎家瑞香花盛开而未尝戏赠二首",
            "content": "移春小槛绿樽前，记得花头数尺圆。\r\n传语郑庄修故事，锦薰笼畔过年年。"
        },
        {
            "title": "送苏伯益提干代还侍下",
            "content": "幕下官曹寄玉溪，溪边野老借光辉。\r\n齧毡校尉冲寒去，扇枕郎君触热归。\r\n大父正携灵寿杖，尊公更著老莱衣。\r\n赠行未说功名事，此事如公世上稀。"
        },
        {
            "title": "王元渤自湖楚归赠之",
            "content": "南池荷叶叠青钱，玉山门外君著鞭。\r\n南池荷叶成青繖，问君东游何当返。\r\n闻道湖州又楚州，旧隐故乡宜款款。\r\n清晨剥啄叩我门，我不出门非是嬾。\r\n不知何物苦相干，能令人热令人寒。\r\n偶然脱命冰炭里，至今体不胜衣冠。\r\n溪流落尽才如带，想见南池空聚块。\r\n更无小鸭睡枯荷，况有红妆依翠盖。\r\n眼看物变惜年光，明月黄花盍举觞。\r\n知有中秋恐无分，须君满意作重阳。"
        },
        {
            "title": "乞梅曾宏甫二首",
            "content": "寻梅不惜上南坡，傍险冲泥奈老何。\r\n寂寞僧窗禅榻畔，好枝还解送人麽。"
        },
        {
            "title": "次招客见赠韵",
            "content": "夏夜僧窗淡月笼，新凉绝类九秋中。\r\n曲生入座有清浊，荔子堆盘能白红。\r\n持此淹留数佳客，慰予牢落一衰翁。\r\n骊驹散后君知否，独卧山房竹里风。"
        },
        {
            "title": "溆浦县邓梦授主簿惜日轩",
            "content": "羲和鞭白驹，秋日凄已短。\r\n向来晒书地，欲作炙背暖。\r\n邓侯开西轩，枣下歌纂纂。\r\n前山隐半规，怅望支手版。\r\n我慵类天赋，身世两不管。\r\n著鞭惭祖生，运甓谢陶侃。\r\n铜壶一百刻，夜梦分去半。\r\n午窗又为崇，长闭读书眼。\r\n勉旃崇明德，己事不可缓。\r\n作诗非为君，实自警疏懶。"
        },
        {
            "title": "东轩小室即事五首",
            "content": "烹茗破睡境，炷香玩诗编。\r\n问诗谁所作，其人久沈泉。\r\n工部百世祖，涪翁一灯传。\r\n閒无用心处，参此如参禅。"
        },
        {
            "title": "送方务德将漕广西时余亦有此除",
            "content": "壮时一别鬓成丝，忽谩同盘又语离。\r\n底事不为三日款，相逢犹是半年迟。\r\n溪边赠策正杨柳，境上开尊应荔枝。\r\n莫叹峤南荒绝好，光华最有远人知。"
        },
        {
            "title": "次秘丞李希声新省韵",
            "content": "吾皇德泽小沧溟，倒载干戈不用刑。\r\n天以图书效河洛，人如兰玉秀阶庭。\r\n石渠尽日蓬山影，金殿凌虚帝座星。\r\n从此崇文三万卷，权舆甲部圣师经。"
        },
        {
            "title": "游虎丘",
            "content": "谁能竟日把书看，荡桨扶筇十里间。\r\n未办深藏豹林谷，不妨时到虎丘山。\r\n秋来千顷境绝丽，老矣北窗人极閒。\r\n忽见题名在尘壁，馀生那得许坚顽。"
        },
        {
            "title": "寄泉南守赵表之",
            "content": "天遣高人下别峰，谅无官事汩胸中。\r\n香来海外沈烟碧，果熟林间荔子红。\r\n曹植诗篇疏入社，裴休参问远同风。\r\n萧然丈室维摩诘，何日文殊对此翁。"
        },
        {
            "title": "山礬",
            "content": "青云叶底雪花繁，只与田家插髻鬟。\r\n不枉涪翁初着句，能令大士久开颜。"
        },
        {
            "title": "绍兴帅相汤公会五客蓬莱阁登望海亭属某赋诗",
            "content": "赫赫会稽郡，潭潭府公居。\r\n一州胜绝处，毕集于庭除。\r\n秦望极高秀，千峰散江湖。\r\n蓬莱为收揽，远近争奔趋。\r\n溟渤无百里，登临失东隅。\r\n翚飞卧龙顶，便可窥方壶。\r\n丞相不独飨，故人盛招呼。\r\n兵廚列樽俎，宾次罗簪裾。\r\n杰阁坐褫带，危亭上肩舆。\r\n耄倪争指似，还见云间无。\r\n一月明白璧，五星灿连珠。\r\n鄙夫何足数，愧汗沾霜须。\r\n客有徐季海，题名数行书。\r\n怒猊抉石外，筋力颜之徒。\r\n周老盍命驾，属闻遂悬车。\r\n何妨行役事，政用儿孙扶。"
        },
        {
            "title": "夕雨",
            "content": "屣履行莎径，移床卧草亭。\r\n风声杂溪濑，雨气挟龙腥。\r\n烨烨空中电，昏昏云罅星。\r\n徂年又如许，吾鬓得长青。"
        },
        {
            "title": "书陆务观所藏阿罗汉像一轴",
            "content": "大阿罗汉十有六，一一腾空见人足。\r\n手持贝叶坐禅林，称不动尊惟我独。"
        },
        {
            "title": "友直轩",
            "content": "友义丧来久，琢磨复谁能。\r\n金鉤被采录，绝弃朱丝绳。\r\n直哉少稷甫，一室清于冰。\r\n危坐对书帙，曲几非所凭。\r\n日暮无人来，疏篱上寒藤。\r\n惟有手种竹，挺然得其朋。\r\n风低与雪重，抢地如弗胜。\r\n政使可断折，天姿谅难凌。\r\n物或乱真赝，君其别淄渑。\r\n攘羊而证父，是子乌足称。\r\n所以贵温润，不令见觚棱。\r\n要我细商略，此言有师承。"
        },
        {
            "title": "和李宗丞",
            "content": "海邦西渡即朝廷，双阙琼台天下名。\r\n跋马望君真屡矣，拏舟过我太迟生。\r\n门阑不日登元礼，句律今朝得少卿。\r\n已办黄花一尊酒，有如江水莫寒盟。"
        },
        {
            "title": "松风亭四首",
            "content": "有客过茅宇，煮茶坐松风。\r\n问亭果安在，笑指十八公。\r\n君看梁与栋，岂不深且雄。\r\n何必用斤斧，然后成帡幪。"
        },
        {
            "title": "种芭蕉",
            "content": "僧窗谁与晤，有竹两三竿。\r\n栽培费老手，方法传多端。\r\n朝朝问无恙，暮暮愁其乾。\r\n调护阅三载，今年遽雕残。\r\n芭蕉虽小草，长大不作难。\r\n一身菡萏然，万窍玲珑间。\r\n满中贮春水，烈日何能干。\r\n以兹阴凉叶，代彼青琅玕。\r\n但恐质柔脆，不堪岁祁寒。\r\n人生无牢强，当作如是观。"
        },
        {
            "title": "陈卿又和三首而仲通判亦三作严教授再赋皆有",
            "content": "官属邃中书，朝班高太府。\r\n陈卿掉臂去，偃仰一茅宇。\r\n临池看鱼乐，坐树听鸟语。\r\n修竹手所载，薪萌争上土。\r\n天开重新运，圣作万物睹。\r\n会合如风云，吹嘘者龙虎。\r\n陈卿落閒处，问孰与为伍。\r\n毛颖传中人，渠侬适成五。\r\n诗章出咳唾，流派考宗祖。\r\n仲严更献酬，胸次非小户。\r\n览观不暇给，烂若花药圃。\r\n可畏韵险艰，浮梁袅相拄。\r\n\r\n【注释】：【原题】：\r\n陈卿又和三首而仲通判亦三作严教授再赋皆有见及语予不可以无言故复次韵"
        },
        {
            "title": "挽向伯恭侍郎三首",
            "content": "忠义云霄逼，声名日月悬。\r\n剧谈风满座，杰作气无前。\r\n诗酒今彭泽，山林昔辋川。\r\n不随秋露尽，家集灿成编。"
        },
        {
            "title": "挽郑禹功",
            "content": "山海淮壖利，吾徒职骏奔。\r\n长官惟我在，同事只公存。\r\n句法深深见，心宗细细论。\r\n清风今已矣，微月耿黄昏。"
        },
        {
            "title": "同官皆和复次韵",
            "content": "大厦要直木，郢斤弃如遗。\r\n一朝谏省上，王魏不支持。"
        },
        {
            "title": "皇石堂",
            "content": "南坡佳绝处，夏木昼成阴。\r\n青壁可对面，寒泉能醒心。\r\n驾言同胜践，晤语契幽襟。\r\n野兴何曾尽，林间栖暮禽。"
        },
        {
            "title": "晁侍郎折赠芍药三种",
            "content": "室空无侍者，终日延白光。\r\n今夕果何夕，粲者忽在旁。\r\n得非散花天。来试铁石肠。\r\n非罗复非绮，何物为衣裳。\r\n或浓若猩血，或浅若鹅黄。\r\n或如淡胭脂，薰以百和香。\r\n竟不可意解，发书问何祥。\r\n乃知延阁老，买得从维扬。\r\n自不耐渠恼，幽怀可禁当。\r\n牢辞又不敢，熟视徒彷徨。\r\n吾闻诸古人，物美应献王。\r\n呼儿燎沈水，持以供虚皇。"
        },
        {
            "title": "挽陈丞相",
            "content": "中兴论相得耆英，进退能为国重轻。\r\n有望临人山泰华，无私待物器权衡。\r\n两朝礼貌缘同德，多士凭依为至诚。\r\n自古元臣薨位少，一时生死极哀荣。"
        },
        {
            "title": "次钱处和赠赴召之行韵",
            "content": "苍颜白发海边州，敢与君王侧席求。\r\n水似篙深催我去，雨如丝下要人留。\r\n偶然结绶登畿左，不受攀辕拥道周。\r\n高卧耦耕吾有分，何心赐璧取封侯。"
        },
        {
            "title": "高邮无梅花求之于扬帅邓直阁",
            "content": "送腊腊垂尽，迎春春欲回。\r\n如何万家县，不见一枝梅。\r\n有客幽寻去，无人远寄来。\r\n扬州何逊在，政用小诗催。"
        },
        {
            "title": "同郑禹功登巾子山",
            "content": "天台雁荡天下奇，岂不欲往官缚之。\r\n巾山只在郡南郭，曾未著眼真成痴。\r\n今晨排遣簿书了，往赴郑老同幽期。\r\n羊肠转尽得兰若，飞鸟不到云雨垂。\r\n青铜镜外翠屏绕，中有万屋鱼鳞差。\r\n古来二事不兼得，此地一览俱无遗。\r\n蓬莱方丈果何许，云驾飚驭知为谁。\r\n赤城风月幸好戏，驱取鸾凤相追随。"
        },
        {
            "title": "雨夜",
            "content": "一雨遂通夕，安眠失百忧。\r\n窗扉淡欲晓，枕簟冷生秋。\r\n画烛争棋道，金尊数酒筹。\r\n依然锦城梦，忘却在南州。"
        },
        {
            "title": "蛱蝶",
            "content": "不逐春风去，仍当夏日长。\r\n一双还一只，能白或能黄。\r\n恋恋不能已，翩翩空自狂。\r\n计功归实用，终自愧蜂房。"
        },
        {
            "title": "题陆务观草堂",
            "content": "草堂人去客来游，竹笕泉鸣山更幽。\r\n向使经营无陆子，残僧古寺不宜秋。"
        },
        {
            "title": "墨坳",
            "content": "有水碧于天，玄云滃然起。\r\n定是临池人，一沐管城子。"
        },
        {
            "title": "咏旱三首",
            "content": "春雨接梅雨，便有水潦忧。\r\n乞晴今几日，又似悯雨求。\r\n田苗虽向槁，尚冀什一收。\r\n政恐穫稻月，沛淫不能休。"
        },
        {
            "title": "十月一日",
            "content": "屋角羲娥转两轮，今朝水帝又司辰。\r\n山家尝稻知良月，野径寻梅见小春。\r\n一岁坐看除得尽，百年正与死为邻。\r\n谁能思许无穷事，闭合开炉但饮醇。"
        },
        {
            "title": "挽梁元功谏议",
            "content": "岂弟更三郡，题评冠一乡。\r\n绳愆御史疏，补阙谏臣章。\r\n直叹牙弦绝，明嗟魏鉴亡。\r\n皇情应震悼，追贲盛龙光。"
        },
        {
            "title": "廿一兄以手和四清香见饷用心清闻妙香为韵成",
            "content": "花覆春风殿，炉薰上紫清。\r\n旧时香案吏，趺坐对烟明。\r\n\r\n【注释】：【原题】：\r\n廿一兄以手和四清香见饷用心清闻妙香为韵成五小诗"
        },
        {
            "title": "以汤饼招韩伯周王岩起二提举郑深道曾宏甫二",
            "content": "镜湖淮渎旧刺史，庐阜赤城新使君。\r\n敢持汤饼一取饱，更用尊酒重论文。\r\n玉川遣奴致双鲤，吏部呼儿书八分。\r\n不如哦君七字句，举首看度南山云。\r\n\r\n【注释】：【原题】：\r\n以汤饼招韩伯周王岩起二提举郑深道曾宏甫二使君宏甫有诗次其韵"
        },
        {
            "title": "郑侍郎招赏瑞香",
            "content": "浮花虽不多，要是乏美质。\r\n前庭锦烘笼，君向何许得。\r\n色香极秾丽，裁翦极细密。\r\n複幕重帘开，毋令犯风日。"
        },
        {
            "title": "次折仲古游浔州桂园韵",
            "content": "鸡犬图书同一舸，老夫荡桨儿扶柂。\r\n浔江一击欲生根，梦下湖南向江左。\r\n极知越俗留连客，性不相投如水火。\r\n是谁招唤写羁愁，拄颊西山云数朵。\r\n云山下有园五亩，不植侧生旁挺果。\r\n十年艺桂待芳辛，岁晚风霜深印可。\r\n有怀泽畔入骚辞，配以兰椒真类我。\r\n斧斤竟不赦孤根，问主林神安所坐。\r\n乃知有用祸先集，社栎之徒最繁夥。\r\n径须浇下磈磊胸，乞取青钱供白堕。"
        },
        {
            "title": "张子公招饭灵感院",
            "content": "生舆响肩舻哑哎，芙蕖城晓六月秋。\r\n露华犹泫草光合，晨气欲动荷香浮。\r\n给孤独园赖君到，伊蒲塞供为我羞。\r\n僧窗各自占山色，处处薰炉茶一瓯。"
        },
        {
            "title": "企疏堂",
            "content": "芗林未置身，泛宅先入手。\r\n二疏归来时，能似今日否。"
        },
        {
            "title": "置酒签厅观荷徐判官携家酿四首",
            "content": "白日红红花映阶，高高下下叶成杯。\r\n娇娆似不禁长夏，故就团圞扇影来。"
        },
        {
            "title": "句",
            "content": "斫雪流膏乃如许，也容石蟹趁时新。"
        },
        {
            "title": "李商叟秀才求斋名于王元渤以养源名之求诗",
            "content": "学问直须富有，文章政要深藏。\r\n玉在山中辉润，兰生林下芬芳。"
        },
        {
            "title": "李商叟秀才求斋名于王元渤以养源名之求诗",
            "content": "老杜诗家初祖，涪翁句法曹溪。\r\n尚论渊源师友，他时派列江西。"
        },
        {
            "title": "独步小园四首",
            "content": "只道江梅发不迟，最先零落使人悲。\r\n从今秾李花千树，未抵前村雪一枝。"
        },
        {
            "title": "乞猫二首",
            "content": "江茗吴盐雪不如，更令女手缀红{上须下巾}。\r\n小诗却欠涪翁句，为问衔蝉聘得无。"
        },
        {
            "title": "啜建溪新茗李文授有二绝句次韵",
            "content": "北焙今年但取陈，草芽过了二分春。\r\n为君湔洗丁坑后，宝胯云团一样新。"
        },
        {
            "title": "次僧道规蜜蜂去而复集韵",
            "content": "公如老殊所嗜蜜，种花山中引蜂入。\r\n千门万户芙蕖房，为公谋食如风狂。\r\n朝来蜂臣不趋衙，一心祝蜂早归家。\r\n归来喜舞击铜钵，与人从今莫胡越。"
        },
        {
            "title": "遗直堂",
            "content": "三孔吾渭阳，犹及见仲叔。\r\n堂堂舍人公，再拜但乔木。"
        },
        {
            "title": "喜天游二十一兄至毫社时同叔夏十六兄作",
            "content": "登高望南都，雉堞疑可数。\r\n城中人不见，百里等燕楚。\r\n我无简书畏，自笑谁缚汝。\r\n东风送兄来，下马逼三鼓。\r\n迎门闹儿童，罗拜欣欲舞。\r\n花枝应亦喜，红幞已微吐。\r\n聊为文字饮，一洗别离苦。\r\n别离何足云，千载成仰俯。\r\n要知静中趣，回视今孰愈。\r\n焚香默自照，下此一转语。\r\n铃阁老师兄，当为君去取。"
        },
        {
            "title": "曾同季饷建溪顾渚新茶",
            "content": "雨润梅黄后，风薰麦秀初。\r\n不持新茗椀，空枉故人书。\r\n顾渚琼糜似，闽溪玉食馀。\r\n吾宗重盟好，并以遗閒居。"
        },
        {
            "title": "置酒签厅观荷徐判官携家酿四首",
            "content": "休看红药咏翻阶，极目荷花照酒杯。\r\n静濯明妆何所待，风标公子远飞来。"
        },
        {
            "title": "又二首",
            "content": "一纸寝丘书，僧窗屡卷舒。\r\n无因浮左蠡，况复度匡庐。\r\n政以相望远，非关自作疏。\r\n梦成飞鸟去，千里不踌躇。"
        },
        {
            "title": "次陈少卿见赠韵",
            "content": "少卿令德公，不肯入州府。\r\n种花养风烟，艺木荫庭宇。\r\n了无适俗韵，真可与晤语。\r\n永怀君诗句，净洗我尘土。\r\n如何百里间，此秘欠未睹。\r\n今晨款荆扉，老气压方虎。\r\n新诗疾雨风，妙字列行伍。\r\n华宗有后山，句律严七五。\r\n豫章乃其师，工部以为祖。\r\n君方讨渊源，奚啻窥牖户。\r\n我贫无一钱，不敢学农圃。\r\n空馀数卷书，肠腹自撑拄。"
        },
        {
            "title": "游张公善权二洞四首",
            "content": "自疑身是洞中仙，才出张公又善权。\r\n只道石田无用处，种成玉粒至今传。"
        },
        {
            "title": "吴傅朋送惠山泉两瓶并所书石刻",
            "content": "锡谷寒泉双玉瓶，故人捐惠意非轻。\r\n疾风骤雨汤声作，淡月疏星茗事成。\r\n新岁头纲须击拂，旧时水递费经营。\r\n银鉤虿尾增奇丽，并得晴窗两眼明。"
        },
        {
            "title": "途中二首",
            "content": "鹁鸠晴雨报人知，更问农家底事宜。\r\n村落泥干收麦地，稻田水满插秧时。"
        },
        {
            "title": "糟蟹",
            "content": "风味端宜配曲生，无肠公子藉糟成。\r\n可怜不作空虚腹，尚想能为郭索行。\r\n张翰莼鲈休发兴，洞庭虾蟹可忘情。\r\n君看醉死真奇事，不受人间五鼎烹。"
        },
        {
            "title": "代书抵筠守谭崧老求茶笋",
            "content": "问讯江南美，人推道院州。\r\n雨前收雀舌，雪底荐猫头。\r\n有客同僧过，频年遣仆求。\r\n故交今五马，解送老庞不。"
        },
        {
            "title": "雨二首",
            "content": "秋冬久不雨，气浊喜云生。\r\n麦陇崇朝润，茅檐彻夜声。\r\n初来断幽径，渐密杂疏更。\r\n赖有墙阴荠，离离已可烹。"
        },
        {
            "title": "岁尽",
            "content": "漏箭更筹日夜摧，万牛不挽白驹回。\r\n梅花雪片岁华尽，萱草柳条春鼎来。\r\n病里诗书元不读，贫中尊俎未尝开。\r\n年光似此真虚掷，请以丹心学死灰。"
        },
        {
            "title": "郑侍郎折赠白芍药",
            "content": "奇葩天遣殿芳丛，一朵瑶台月下逢。\r\n黄绕腰间空自贵，红潮颊上莫争秾。\r\n如何风日许妍暖，更著衣裳能叠重。\r\n定是扬州玉楼子，略无佳句与形容。"
        },
        {
            "title": "雪后月窗戏题",
            "content": "青女翻空一笑开，天花散尽更徘徊。\r\n嫦娥相与有瓜葛，也向读书窗下来。"
        },
        {
            "title": "羃翠庭",
            "content": "群木上参天，清阳并为一。\r\n炎曦无路来，不废风月入。"
        },
        {
            "title": "述侄饷日铸茶",
            "content": "宝胯自不乏，山芽安可无。\r\n子能来日铸，吾得且风炉。\r\n夏木啭黄鸟，僧窗行白驹。\r\n谈多转生睡，此味正时须。"
        },
        {
            "title": "造侄寄建茶",
            "content": "汝已去闽岭，茶酒犹粲然。\r\n买应从聚处，寄不下常年。\r\n洗涤卢仝椀，提携陆羽泉。\r\n无人分得好，更忆仲容贤。"
        },
        {
            "title": "荣茂实侍郎饷家酿",
            "content": "风窗雪屋坐昏晨，一老江湖寂寞滨。\r\n解战充虚惟有酒，绝甘分少不无人。\r\n交情好在篔簹谷，腊味持来曲米春。\r\n便觉寒家生暖热，故知客里未全贫。"
        },
        {
            "title": "立春",
            "content": "十载东都客，春盘种种春。\r\n翠看疏甲小，黄爱韭苗新。\r\n流落成吾老，萧疏对此辰。\r\n睦邻如有使，传语大梁人。"
        },
        {
            "title": "挽吕{左山右客}智直阁二首",
            "content": "--吕卿豪杰士，家世两申公。\r\n小试为郎日，深知有祖风。\r\n名高中兴后，病著半生中。\r\n遂作青山去，呜呼万事空。"
        },
        {
            "title": "送曾宏甫赴光山守",
            "content": "千里光山去拊循，长淮练静属城闉。\r\n开门自少公家事，领客宁无我辈人。\r\n网户得鱼肌切玉，兵廚有酒色鎔银。\r\n老翁生死谁相访，札翰时时到水滨。"
        },
        {
            "title": "遗直堂",
            "content": "柏叶松其身，在时公手植。\r\n杂树谁所栽，一钱初不值。"
        },
        {
            "title": "游沧浪亭诗",
            "content": "丘壑园林得我惊，兹游便足了馀生。\r\n飞来嶓冢横空翠，流出沧浪彻底清。\r\n探讨不遗幽士力，招邀难得主人情。\r\n波间渔父还知否，已挂朝冠不濯缨。"
        },
        {
            "title": "绍兴帅相公遗小春新花且折简云对瑞香啜之大",
            "content": "打门将军得人惊，十月茶牙照眼明。\r\n漏泄春光凌雪色，柳条萱草太迟生。\r\n\r\n【注释】：【原题】：\r\n绍兴帅相公遗小春新花且折简云对瑞香啜之大胜暖帐中饮羔儿酒也小诗两绝以谢"
        },
        {
            "title": "榴花",
            "content": "树阴看已合，榴朵见初明。\r\n当夏岂无意，避春真有情。\r\n花虽后文杏，实可待环橙。\r\n病叟缘何喜，留苔看落英。"
        },
        {
            "title": "家酿酒乡四首",
            "content": "恶怀种种占胸次，俗物纷纷遮眼边。\r\n知有醉乡无路入，行渠昨夜响山泉。"
        },
        {
            "title": "曾宏甫见招看海棠而郡城新有更初阖扉之令予",
            "content": "西蜀名花得许秾，晚来呼客醉花中。\r\n可怜朵朵枝枝弱，自占深深浅浅红。\r\n收拾虽微少陵老，宠光还有翰林公。\r\n无聊独出城闉去，烧烛看时恨不同。\r\n\r\n【注释】：【原题】：\r\n曾宏甫见招看海棠而郡城新有更初阖扉之令予闻鼓亟归一诗呈宏甫"
        },
        {
            "title": "游姑苏张氏园二首",
            "content": "郭内名园旧所闻，扶携老穉及良辰。\r\n重重碧树深留客，一一华堂极可人。\r\n绿暗池塘初破夏，清和时节尚关春。\r\n恁谁说与沧浪水，早晚芒鞋去问津。"
        },
        {
            "title": "句",
            "content": "红皱解罗襦处，清香开玉肌时。"
        },
        {
            "title": "竹轩睡起诗和者既多辄复次韵",
            "content": "雨中好竹不难栽，雨后清无一点埃。\r\n政有贤人林下集，何尝俗客洞中来。\r\n稽山老干应相忆，茂苑新梢未遣回。\r\n归去南轩曲肱梦，葱葱郁郁气佳哉。"
        },
        {
            "title": "同官皆和复次韵",
            "content": "孔父昔所游，父老不能语。\r\n文章翠珉上，如此树高古。"
        },
        {
            "title": "次雪峰空老韵二首",
            "content": "雪峰僧中龙，此道谁与共。\r\n萧然两伽陀，不举似大众。\r\n独贻茶山老，以当蒲塞供。\r\n岩花与涧草，信手拈来用。"
        },
        {
            "title": "九日二首",
            "content": "尊前韵度落乌纱，却是西风识孟嘉。\r\n当日龙山无数客，问谁整整复斜斜。"
        },
        {
            "title": "绿毛龟",
            "content": "若为介物成毛物，颜色挼蓝省见稀。\r\n定是多生捕鱼子，至今犹著绿蓑衣。"
        },
        {
            "title": "题临川宰徐伯章心远轩",
            "content": "徐侯心万里，身堕百里中。\r\n政以诗礼庭，上有鹤发翁。\r\n岂无敲榜喧，不入丘壑胸。\r\n开轩寄远韵，几净窗玲珑。\r\n竹影落夏簟，水光摇秋空。\r\n一对凫鹜行，万里牛马风。\r\n悠然见南山，不与俗眼同。\r\n徐侯归去来，三径资已丰。\r\n身将心共远，勿为督邮恭。"
        },
        {
            "title": "冬",
            "content": "岁事空馀数行历，年劳绕得几篇诗。\r\n犹悭雪片下弥陇，已放梅花开满枝。\r\n便是东风来解冻，春盘生菜属群儿。"
        },
        {
            "title": "寄十扇与陈述之",
            "content": "饶阳轻箑人共知，封书寄与今其时。\r\n清风两腋想披拂，明月千里能追随。\r\n一朝贵重得谢傅，中道捐弃怜班姬。\r\n吾徒且当置是事，鲁缟如雪题新诗。"
        },
        {
            "title": "九日二首",
            "content": "儋耳重阳菊满头，恰如佳月即中秋。\r\n归来唱著中原句，却道黄花蝶也愁。"
        },
        {
            "title": "即事",
            "content": "野寺山家两寂然，小窗下有白头禅。\r\n微风不动炉烟直，永日方中树影圆。\r\n隐几读书长竟夕，闭门觅句可忘年。\r\n幸无驷马高车客，触忤幽人到眼边。"
        },
        {
            "title": "闻降湖北提盐",
            "content": "一为散吏寄郊坰，三见南山木叶零。\r\n病著不能朝帝所，老来只合奉祠庭。\r\n绣衣玉节官仍作，流水桃花路再经。\r\n洞口故人应问我，淹留何处发星星。"
        },
        {
            "title": "似贤斋竹",
            "content": "大暑不可度，小轩聊复开。\r\n只消看竹坐，不必要风来。\r\n岂待迷时种，何妨腊月栽。\r\n叶端须雨打，有句索渠催。"
        },
        {
            "title": "曾宏甫到光山遣送鹅梨淮鱼等数种",
            "content": "吾宗席未暖淮滨，遣骑持书賸送珍。\r\n美实来从压沙寺，巨鱼长比藉糟人。\r\n欲雕好语略为报，但愧新诗如有神。\r\n领客不无桃李树，知君忆著故园春。"
        },
        {
            "title": "句",
            "content": "猩血染罗欣入手，冰肌饮露欲濡唇。"
        },
        {
            "title": "赠疏山清老",
            "content": "江西草堂清，道价直寰宇。\r\n中分死心坐，亲饮晦堂乳。\r\n与人作阴凉，雨后散烦暑。\r\n千林摇落后，郁郁松柏古。\r\n厖头覆霜雪，碧眼照针缕。\r\n贯穿禅家流，领略我辈语。\r\n居山专论道，馀事百不睹。\r\n人言师疏慢，我但见媚妩。\r\n去年潇湘来，丛席历几所。\r\n踞堂号知识，说法若云雨。\r\n阴求乃翁事，未见一人举。\r\n请师长住世，此道要盟主。\r\n杖拂有馀閒，时时入州府。"
        },
        {
            "title": "诸人见和返魂梅再次韵",
            "content": "蜡炬高花半欲摧，斑斑小雨学黄梅。\r\n有时燕寝香中坐，如梦前村雪里开。\r\n披拂故令携袖满，横斜便欲映窗来。\r\n重帘幽户深深闭，亦恐风飘不得回。"
        },
        {
            "title": "郑深道饯曾宏甫台州之行见招风雨不能度溪桥",
            "content": "一觞相属费招呼，况复吾宗揽辔初。\r\n春雨春风俱作恶，溪南溪北顿成疏。\r\n刻残红蜡君哦句，挑尽青灯我读书。\r\n细故乖遐犹似此，功名不必问何如。\r\n\r\n【注释】：【原题】：\r\n郑深道饯曾宏甫台州之行见招风雨不能度溪桥作此赠宏甫"
        },
        {
            "title": "王周士显谟自闽中归沩山旧隐道经临川惠然先",
            "content": "此生寡偶固其宜，何况身从老得衰。\r\n门外设罗谁一顾，道旁倾盖子相知。\r\n断金已定交游事，伐木仍传故旧诗。\r\n闻说沩山堪避世，卜邻他日更无疑。\r\n\r\n【注释】：【原题】：\r\n王周士显谟自闽中归沩山旧隐道经临川惠然先辱且出示吕居仁送行诗有见及语因次其韵赠周士"
        },
        {
            "title": "家酿酒乡四首",
            "content": "醉乡论石仍论斗，如此山重水複何。\r\n我觉去人殊不远，从来杯勺不能多。"
        },
        {
            "title": "挽李泰发参政三首",
            "content": "道义曾无间，因依遂有连。\r\n旋闻新雨露，亟返旧林泉。\r\n父老门庭下，儿孙几杖前。\r\n不令成比段，泣涕问苍天。"
        },
        {
            "title": "雨二首",
            "content": "薄晚初沾洒，清晨更惨凄。\r\n鱼寒抛饵去，鸦湿就檐栖。\r\n幽润溅溅溜，长堤浅浅泥。\r\n一杯持自贺，吾事在锄犁。"
        },
        {
            "title": "闻李泰发参政得旨自便将归以诗迓之",
            "content": "苦遭前政堕危机，二十馀年咏式微。\r\n天上谪仙皆欲杀，海滨大老竟来归。\r\n故园松菊犹存否，旧日人民果是非。\r\n最小郎君今弱冠，别时闻道不胜衣。"
        },
        {
            "title": "次忧字韵",
            "content": "公家伯仲世名流，画省归来共乐忧。\r\n稍喜对床听夜雨，永怀扇枕作凉秋。\r\n谁言小草能蠲忿，未信閒花可疗愁。\r\n惟有埙箎发清吹，渠侬无厌亦无求。"
        },
        {
            "title": "言怀贻寓居",
            "content": "郊居麦风凉，佛屋梅雨润。\r\n萦帘一炷香，隐几百念尽。\r\n时从黄卷语，坐看青灯烬。\r\n昏昏花乱眼，种种雪侵鬓。\r\n怀哉佳友朋，久矣阙亲近。\r\n其谁破愁寂，令我生鄙吝。\r\n及閒当过君，请以茗椀进。\r\n言诗固不能，把酒亦无分。"
        },
        {
            "title": "次镇江守曾宏甫见寄韵",
            "content": "一别高明去，频为瘴疠侵。\r\n连沧公境界，横碧我山林。\r\n夜雨思同梦，秋风辱寄音。\r\n他年如衣锦，毕世莫分襟。"
        },
        {
            "title": "再过翠屏",
            "content": "蛮荒乃有此巑岏，石黛因依碧玉寒。\r\n须信佳山如绝色，凭谁貌取一生看。"
        },
        {
            "title": "自越上还信步寻梅",
            "content": "客子千里至，未曾款入门。\r\n妻孥劳苦外，径走江梅村。\r\n江梅若有待，欲谢花犹存。\r\n向人一笑粲，冷蕊生春温。\r\n绕树三匝已，投空雪飞翻。\r\n归来理梦事，淡月笼黄昏。"
        },
        {
            "title": "玉井",
            "content": "茗饮贵石泉，江流亦其亚。\r\n甘寒如此井，未肯出汝下。"
        },
        {
            "title": "春来闻故旧多云亡者作诗示同志",
            "content": "雁足曾无一字收，有时书到却生愁。\r\n故人叠叠半黄壤，今我萧萧全白头。\r\n大抵百年皆逝水，可怜万事只浮沤。\r\n朝闻夕死真吾道，圣处工夫办得不。"
        },
        {
            "title": "宜兴邵智卿天远堂",
            "content": "目极云沙静涉然，邵卿风月过年年。\r\n雁行灭没山横晚，渔艇空蒙水接天。\r\n南国棠阴春寂寂，东风瓜蔓日绵绵。\r\n问君许作邻翁否，阳羡溪边即买田。"
        },
        {
            "title": "送秘丞罗庭扬将漕湖北",
            "content": "湖南八九州，海内清绝地。\r\n与公白鸡年，接翼鸿雁使。\r\n高堂亲八十，无复远游意。\r\n奉承万事了，趋走三节至。\r\n诏书引上殿，帝曰汝国器。\r\n置之蓬莱山，身亦典中秘。\r\n乖离如许久，会念差足慰。\r\n胡为未暖席，归与不可制。\r\n人生故乡乐，况揽澄清辔。\r\n皇华遣使臣，光采宁有是。\r\n红尘跨鞍马，老矣殊少味。\r\n著鞭输公先，吾亦从此逝。"
        },
        {
            "title": "王岩起乐斋",
            "content": "欢悰挽不来，愁思推不去。\r\n达人方寸地，固自有乐处。\r\n得非山林欤，或用诗酒故。\r\n一朝不在眼，便觉少佳趣。\r\n人言颜子乐，瓢饮映蔬茹。\r\n何曾梦见渠，浪自起欣慕。\r\n此君与天游，于物初不寓。\r\n携持小斋名，扁榜随所住。\r\n要知真乐事，未省离跬步。\r\n我亦欲睎颜，从君尚能屡。"
        },
        {
            "title": "何德器寄道州怪石",
            "content": "一去舂陵郡，天星几度回。\r\n身今镜湖住，山自道州来。\r\n指点双岩出，摩挲一笑开。\r\n是谁营致此，石友似陈雷。"
        },
        {
            "title": "悯雨",
            "content": "梅子黄初遍，秧针绿未抽。\r\n若无三日雨，那复一年秋。\r\n薄晚看天意，今宵破客愁。\r\n不眠听竹树，还有好音不。"
        },
        {
            "title": "长淮有感",
            "content": "目送长淮去不回，登临万感集层台。\r\n波间定有隋渠水，曾向大梁城下来。"
        },
        {
            "title": "题无热轩",
            "content": "一溪乔木阴，六月火云冷。\r\n门外有行人，寒泉思汲井。"
        },
        {
            "title": "用逮子韵奉赠郑禹功参议",
            "content": "雨馀依砌上苍苔，竟日山房闭不开。\r\n下马厌闻生客至，敲门喜见故人来。\r\n长哦绿竹诗三叠，小酌黄花酒一杯。\r\n此外相看复何事，团蒲隐几湛灵台。"
        },
        {
            "title": "绝句",
            "content": "自公退食入僧定，心与香字俱寒灰。\r\n小儿了不解人意，正用此时持事来。"
        },
        {
            "title": "癸未八月十四日至十六夜月色皆佳",
            "content": "年年岁岁望中秋，岁岁年年雾雨愁。\r\n凉月风光三夜好，老夫怀抱一生休。\r\n明时谅费银河洗，缺处应须玉斧修。\r\n京洛胡尘满人眼，不知能似浙江不。"
        },
        {
            "title": "廿一兄以手和四清香见饷用心清闻妙香为韵成",
            "content": "老柏参深水，封题远寄将。\r\n发奁知长者，闭合自调香。\r\n\r\n【注释】：【原题】：\r\n廿一兄以手和四清香见饷用心清闻妙香为韵成五小诗"
        },
        {
            "title": "自广西归上饶阅所藏书",
            "content": "久矣山人去，怀哉屋壁藏。\r\n侵陵阅梅雨，调护乏芸香。\r\n次第繙经集，呼儿理在亡。\r\n乞归全为此，何爱橐中装。"
        },
        {
            "title": "夏雨应祈呈桂帅二首",
            "content": "窗前有梧桐，报我以好雨。\r\n不眠听疏滴，佳事想农圃。\r\n苗根不须问，蔬甲已如许。\r\n小簟六尺床，萧然睡亭午。"
        },
        {
            "title": "相马图呈杜勉斋左司",
            "content": "造物出万类，贵贱伊谁分。\r\n圭章杂瓦砾，世道同疏亲。\r\n既收大宛种，一扫驽贻群。\r\n乃观相马图，低首先吟呻。\r\n千金購死骨，举国无其真。\r\n生死何太晚，盐车负艰辛。\r\n悠悠虞阪道，赤日煎红尘。\r\n行人亦何多，具眼惟孙君。\r\n一顾不旋踵，价越连城珍。\r\n谁为绘此像，庸示将来人。\r\n相马失之瘦，相士失之贫。\r\n于兹有钜公，数载居沉沦。\r\n涵养浩然气，轮蹄任纷纭。\r\n素识太平相，鹗表飞青云。\r\n紫泥日边下，八座生阳春。\r\n摅心握文柄，引年启贤门。\r\n凝睇辨臧否，立志安斯民。\r\n他时了经济，丹青画麒麟。\r\n回顾相马者，细务何足云。\r\n寥寥载千古，二道非同伦。\r\n相士今何人，少陵身后身。"
        },
        {
            "title": "独步小园四首",
            "content": "山衣重叠六铢轻，淡拂槐花染不成。\r\n报答春工选何物，鹅儿黄酒十分倾。"
        },
        {
            "title": "郡中迎怀玉山应真请雨得之未沾足",
            "content": "悯雨连三月，为霖抵万金。\r\n小垂开士手，足慰老农心。\r\n果欲千仓积，犹须一尺深。\r\n病夫浑不寝，危坐听佳音。"
        },
        {
            "title": "题程伯禹给事漫吾亭",
            "content": "漫郎专一溪，万事俱不理。\r\n胡为堕我相，名字出奇诡。\r\n山林轩冕欤，等是寄焉耳。\r\n程公傍亭意，道眼深照此。\r\n端居亦偶然，小出聊复尔。\r\n宣城幻事了，却梦归故里。\r\n结庐澄潭上，尽室清镜里。\r\n木阴凉夏簟，荷气馥秋水。\r\n遥岑招不来，为我列窗几。\r\n昔吾与今吾，念念如脱屣。\r\n心期次山外，人要安石起。\r\n公勿赋远游，行应去天咫。"
        },
        {
            "title": "题天衣寺",
            "content": "布袜青鞋踏欲无，登山临水未成疏。\r\n十峰双涧天衣寺，万壑千岩总不如。"
        },
        {
            "title": "又二首",
            "content": "政喜溪南宅，还乘剡县船。\r\n归来知底日，老去惜馀年。\r\n觞咏虽休矣，音书未寂然。\r\n省郎君旧物，消息已真传。"
        },
        {
            "title": "怪石",
            "content": "眼前突兀见此石，怪怪奇奇俱可人。\r\n为问何如潘骑省，世间妍丑本非真。"
        },
        {
            "title": "十二月六日大雪",
            "content": "薄晚蓬山下直馀，笑看六出点衣裾。\r\n絮飞帘外无萦绊，花落阶前不扫除。\r\n松鬣垂身全类我，竹头抢地最怜渠。\r\n短檠便可捐墙角，剩有窗光映读书。"
        },
        {
            "title": "广南韩公舶使致龙涎香三种数珠一串戏赠",
            "content": "花气薰肌郁郁，贯珠入手累累。\r\n想见范公和处，绝胜乃祖偷时。"
        },
        {
            "title": "荷池",
            "content": "名园中有十顷池，一钱不用君得之。\r\n菱荷枯折小鸭睡，绝胜红妆青盖时。\r\n蛙鸣莫作鼓吹想，亦莫问属官与私。\r\n读书之暇招客饮，能有此乐非公谁。"
        },
        {
            "title": "盛夏东轩偶成五首",
            "content": "一堂既虚閒，一室可息偃。\r\n松篁度风清，窗户去日远。\r\n幽禅过亭午，凉气生薄晚。\r\n阃内即妻孥，更深遂忘返。"
        },
        {
            "title": "寄何晋之真阁",
            "content": "别来不寄一行书，贝叶琅函想自娱。\r\n喜得直庐新内阁，梦成同舍旧东都。\r\n绝知笔底鶱腾在，未省体中安稳无。\r\n见说闽山小儿子，夤缘即罢数趋隅。"
        },
        {
            "title": "谢寄端砚四首",
            "content": "我居南楚君南越，遣骑持书致石泓。\r\n未识松煤先一笑，向人鸲鹆眼能明。"
        },
        {
            "title": "汪{左山右客}仁教授即官舍作斋予以独冷名之",
            "content": "昔君困虀盐，蓬首窗下读。\r\n秋萤屡乾死，明月以为烛。\r\n麻衣肘欲穿，才换一袍绿。\r\n岂知冷淡债，十载偿未足。\r\n书斋开冰厅，败壁数椽屋。\r\n横经缀鹄鹭，未省进凫鹜。\r\n穷通更事耳，裘扇有反覆。\r\n直今张罗地，便恐车击毂。\r\n先生粲可流，示现著冠服。\r\n从渠势炙手，了不见凉燠。\r\n小诗应大笑，笑我未忘俗。"
        },
        {
            "title": "游灵川县水洞",
            "content": "清溪东南驰，碍此碧玉峰。\r\n蛟龙夜相宅，奋迅生雷风。\r\n剨开两贝阙，凿翠成珠宫。\r\n坐令空洞处，一水油然通。\r\n泉流百道来，投注万斛钟。\r\n不知深几许，湛若鎔青铜。\r\n定应天下稀，岂但湘南雄。\r\n嘉与二三子，叶舟渺相从。\r\n周旋乳盖底，荡漾菱花中。\r\n为我告行客，无为苦匆匆。\r\n小酌清泠渊，洗汝尘坌胸。"
        },
        {
            "title": "逮子作亭于官舍明清堂后种竹殆千竿余名其亭",
            "content": "行到竹穷处，有亭佳可游。\r\n境因吾子胜，客为此君留。\r\n娟静经时雨，萧梢六月秋。\r\n岂无他草树，泾渭不同流。\r\n\r\n【注释】：【原题】：\r\n逮子作亭于官舍明清堂后种竹殆千竿余名其亭以留客取老杜竹深留客处之句因题二小诗云"
        },
        {
            "title": "句",
            "content": "馀子不足数，此君何可无。"
        },
        {
            "title": "家酿酒乡四首",
            "content": "酒泉郡郭果何在，校尉兵廚安足求。\r\n即使愁城攻得破，策勋当拜醉乡侯。"
        },
        {
            "title": "次雪峰空老韵二首",
            "content": "独烹茶山茶，未对雪峰雪。\r\n须知千里间，只共一明月。\r\n陈家参玄天，道眼应一瞥。\r\n为语管城君，相从炽然说。"
        },
        {
            "title": "病起赠曾宏甫",
            "content": "同病仍同起，无聊独至今。\r\n酒杯君入手，药裹我关心。\r\n极暑方无奈，新凉又不禁。\r\n呼儿锄径草，万一故人临。"
        },
        {
            "title": "盛夏东轩偶成五首",
            "content": "涧蒲上九节，不受尘土姿。\r\n清泉自澡洁，白石相因依。\r\n种蕉水中央，佳处略似之。\r\n谁能后雕赏，惟有岁寒知。"
        },
        {
            "title": "陆务观效孔方四舅氏体倒用二舅氏题云门草堂",
            "content": "陆子家风有自来，胸中所患却多才。\r\n学如大令仓盛笔，文似若耶溪转雷。\r\n襟抱极知非世俗，簿书那解作氛埃。\r\n集贤旧体君拈出，诗卷从今盥水开。\r\n\r\n【注释】：【原题】：\r\n陆务观效孔方四舅氏体倒用二舅氏题云门草堂韵某亦依韵"
        },
        {
            "title": "处守谢景思寄劝农诗次其韵",
            "content": "使君小队出田间，却拥旌旗鼓吹还。\r\n走送劳农诗俊逸，悬知领客事清閒。\r\n坐曹已白儿时鬓，置酒聊朱病后颜。\r\n无路从公上烟雨，梦魂长绕处州山。"
        },
        {
            "title": "风月堂二首",
            "content": "西湖地僻少人知，隐吏官曹占作池。\r\n浩荡芙蕖风过夜，扶疏杨柳月明时。\r\n虽多不用一钱买，纵少足供千首诗。\r\n但使尊中深贮此，卮刀细薄可无饥。"
        },
        {
            "title": "秋日郊居",
            "content": "眼前百种并愁予，风日凄凄野外居。\r\n落雁沙边水清浅，蜕蝉枝上叶萧疏。\r\n一身病著残光景，尽室贫依古屋庐。\r\n物色情怀两岭寂，更无人问客何如。"
        },
        {
            "title": "寒食与客游东湖",
            "content": "官曹颜状满尘埃，负郭陂湖眼为开。\r\n春色少留如过客，赏心多病只寒灰。\r\n黄童白叟喜相告，皁盖朱幡能一来。\r\n日暮游人归去尽，沙头鸥鹭与徘徊。"
        },
        {
            "title": "效诸生作雪中探梅",
            "content": "野梅消息近，踏冷访林端。\r\n东阁尊空满，南枝雪半残。\r\n疏条未禁笑，真态欲欺寒。\r\n后夜花应好，仍勤束火看。"
        },
        {
            "title": "廿一兄以手和四清香见饷用心清闻妙香为韵成",
            "content": "微雨久逾润，禅房低复深。\r\n下帷香一缕，收尽向来心。\r\n\r\n【注释】：【原题】：\r\n廿一兄以手和四清香见饷用心清闻妙香为韵成五小诗"
        },
        {
            "title": "梅坡",
            "content": "被雪一枝好，令人双眼明。\r\n未须贪结子，对汝不胜清。"
        },
        {
            "title": "南雄郡守致怪石四株",
            "content": "只道无南雁，书今数往还。\r\n一窗江表地，数朵广东山。\r\n奇甚君风骨，苍然我面颜。\r\n归时要船重，更为斸岩间。"
        },
        {
            "title": "三次苏字韵",
            "content": "陶诗虽瘠元非枯，确论近出眉山苏。\r\n君诗不赠世作者，以暗投我如投珠。\r\n鄙人摹写不成就，妄指画狗为於菟。\r\n安得才似柳刺史，好辞玉佩鸣琼琚。"
        },
        {
            "title": "咏旱三首",
            "content": "骄阳方施行，秋节已树立。\r\n田亩在膏肓，何道可副急。\r\n云雷不成雨，成雨初不湿。\r\n咄咄逼中秋，为霖恐无及。"
        },
        {
            "title": "句",
            "content": "一天倒影澄秋色，万顷波浮浸月华。"
        },
        {
            "title": "挽向伯恭侍郎三首",
            "content": "昔在儿童岁，曾陪竹马游。\r\n芗林叨共席，泛宅幸同舟。\r\n忽忽三年别，堂堂万事休。\r\n孤风亭下梦，犹记曩时不。"
        },
        {
            "title": "家酿红酒美甚戏作",
            "content": "曲生奇丽乃如许，酒母秾华当若何。\r\n向人自作醉时面，遣我宁不苍颜酡。\r\n得非琥珀所成就，更有丹砂相荡磨。\r\n可怜老杜不对汝，但爱引颈舟前鹅。"
        },
        {
            "title": "句",
            "content": "手自栽培千个竹，身常枕籍一床书。"
        },
        {
            "title": "迪侄屡饷新茶二首",
            "content": "敕廚羞煮饼，扫地供炉芬。\r\n汤鼎聊从事，茶瓯遂策勋。\r\n兴来吾不浅，送似汝良勤。\r\n欲作柯山点，当令阿造分。"
        },
        {
            "title": "次郑禹功韵",
            "content": "怪底消除执热烦，郑公方丈接三韩。\r\n空馀坐榻悬犀柄。岂有行廚洗玉盘。\r\n作吏忽惊玄鸟变，寻盟未向白鸥寒。\r\n诸山只在登临眼，安得陪君杖履看。"
        },
        {
            "title": "雪后梅花盛开折置灯下",
            "content": "满城桃李望东君，破腊江梅未上春。\r\n窗几数枝逾静好，园林一雪倍清新。\r\n已无妙语形容汝，不用幽香触拨人。\r\n迨此暇时当举酒，明朝风雨恐伤神。"
        },
        {
            "title": "家酿酒乡四首",
            "content": "醉乡即是无何有，欢伯相招归去休。\r\n全以个中为境界，更于底处觅温柔。"
        },
        {
            "title": "廿一兄以手和四清香见饷用心清闻妙香为韵成",
            "content": "拟去竹坞间，煎茶炷新料。\r\n从容二士谈，领会一语妙。\r\n\r\n【注释】：【原题】：\r\n廿一兄以手和四清香见饷用心清闻妙香为韵成五小诗"
        },
        {
            "title": "独步小园四首",
            "content": "江梅落尽红梅在，百叶缃梅賸欲开。\r\n园里无人园外静，暗香引得数蜂来。"
        },
        {
            "title": "句",
            "content": "借我以一鉴，饷公无两郗。"
        },
        {
            "title": "次子苍追忆馆中纳凉韵",
            "content": "饭罢蓬瀛屧响廊，薰风啜茗倚绳床。\r\n草荒老氏藏书屋，山绕王家避世墙。\r\n汤饼承公荐槐绿，炉芬遣我梦芸香。\r\n欲论旧事愁无奈，愿挽天河作酒浆。"
        },
        {
            "title": "归途",
            "content": "归途似乌鹊，得树且依栖。\r\n一寸客亭烛，数声村舍鸡。\r\n路长风正北，野旷日沈西。\r\n梦作祠官去，江干入马蹄。"
        },
        {
            "title": "啜建溪新茗李文授有二绝句次韵",
            "content": "壑源今日为君倾，可当杯盘泻浊清。\r\n未到舌根先一笑，风炉石鼎雨来声。"
        },
        {
            "title": "谢送蜡梅三首",
            "content": "化工团蜡作寒梅，绝胜牛酥点滴开。\r\n不是前村深雪里，蜜蜂应认暗香来。"
        },
        {
            "title": "香寂圃",
            "content": "陂陀茶山西，草树无空空。\r\n呼儿锄其荒，花木乱栽种。\r\n葩华以时折，芗泽得风送。\r\n真成摩诘病，幻出天女供。\r\n游人等蜂蜨，晴日竞喧哄。\r\n灵坚不自持，玉陇纷一哄。\r\n谁知根尘间，境界极空洞。\r\n诚能返其流，当见寂不动。\r\n花飞已无踪，香过忽如梦。\r\n于焉自闻闻，尔乃得大用。"
        },
        {
            "title": "盛夏东轩偶成五首",
            "content": "携簟入深竹，脱巾挂低枝。\r\n无令儿辈觉，更恐俗客知。\r\n清风何故来，口咏渊明诗。\r\n凉冷似太过，还从径中归。"
        },
        {
            "title": "谢郑侍郎饷酒二首",
            "content": "尊中政尔空空然，忽有一壶来眼边。\r\n君知情快何所似，石润怒流深夜泉。"
        },
        {
            "title": "何德器赠太湖石",
            "content": "爱山已成痴，爱石又成癖。\r\n徒闻有丝溪，时复梦灵壁。\r\n太湖只在眼，曾未收寸碧。\r\n多自五岭来，仍烦百书索。\r\n何侯小峥嵘，湖水深处得。\r\n苍润波涛馀。巉岩鬼神力。\r\n摩挲复湔洗，攘取畏宾客。\r\n偶然及幽事，遣送初不惜。\r\n俄顷交定盟，欢焉慰岑寂。\r\n夺君书几间，坐我洞庭侧。\r\n持还岂人情，藏去有惭色。\r\n苦乏仇池篇，如何满高直。"
        },
        {
            "title": "得瑞香于四明",
            "content": "锦树转栾海角州，移春槛里见风流。\r\n两三翠盖张前面，千百香囊缀上头。\r\n绝代红梅相对好，妒人山麝莫来休。\r\n衰翁若被儿童问，入眼还曾有此不。"
        },
        {
            "title": "再次苏字韵",
            "content": "秋风不来眼穿枯，飒然而至吾其苏。\r\n中宵起我灯火读，音节自喜如连珠。\r\n不知何物披拂此，定是啸谷之於菟。\r\n窗前况复雨骤作，山溜绕屋鸣瑶琚。"
        },
        {
            "title": "次曾宏甫见过二首韵",
            "content": "莺啼花落后，芳草绿阴初。\r\n良会日不足，清谈风有馀。\r\n饥餐聊当肉，嬾出坐无车。\r\n勿以贫兼病，相过迹也疏。"
        },
        {
            "title": "送贺子忱参议之官闽中",
            "content": "越侯宾客有辉光，领袖今年得望乡。\r\n诗似拾遗留剑外，才如处士去河阳。\r\n到时晚荔论园买，旧日春茶洗盏尝。\r\n璧水同寮几人在，賸将书疏及沧浪。"
        },
        {
            "title": "投壶全中戏成",
            "content": "寸心只在所投中，出手何曾一箭空。\r\n不作秋风铺落叶，端如春草种成丛。\r\n旁观讵敢当勍敌，俯拾无劳命短童。\r\n说与妻孥须办取，如山酒肉贺全功。"
        },
        {
            "title": "久雨有怀曾宏甫",
            "content": "欲访溪山老，无如此雨何。\r\n一春判弃置，十日断经过。\r\n灯火相看放，莺花即浙多。\r\n晴暄如有意，数数上南坡。"
        },
        {
            "title": "江涨",
            "content": "雾里江流欲到天，旅人合眼梦归船。\r\n雨声竹屋晓来急，误喜全家蓬底眠。"
        },
        {
            "title": "挽郑禹功",
            "content": "郑公高义绝陈雷，别我姑胥首重回。\r\n书迹横斜良足喜，讣音曲折可胜哀。\r\n定知泡影垂垂尽，故傍江湖得得来。\r\n俗眼看公终未是，无生灭处咏归哉。"
        },
        {
            "title": "游张公善权二洞四首",
            "content": "此邦胜处名天下，今日争来入眼中。\r\n筇杖一枝舟一叶，山行冲雨水冲风。"
        },
        {
            "title": "适越留别朱新仲",
            "content": "扁舟绿涨漕渠时，解释离怀政用诗。\r\n管鲍交朋无变态，朱陈嫁娶有佳期。\r\n长洲茂苑著身久，秦望镜湖行脚宜。\r\n二浙中间才一水，短书莫使寄来迟。"
        },
        {
            "title": "苏秀道中大雨",
            "content": "梅雨又时雨，苏州仍秀州。\r\n客行无六月，农事有三秋。\r\n云气深鸿雁，烟波没白鸥。\r\n衰年惭愧汝，物役几时休。"
        },
        {
            "title": "过水东",
            "content": "出郭市声远，过溪山色多。\r\n稻畦春雨足，野水晚迎波。\r\n客自无轩冕，今谁在涧阿。\r\n相逢不相识，归去梦松萝。"
        },
        {
            "title": "咏蜡梅",
            "content": "花时冶游郎，纷若一哄市。\r\n蜡梅空自芳，俗眼不称意。\r\n洗心无一尘，坐觉香细细。\r\n乃知成风斤，要斲郢人鼻。"
        },
        {
            "title": "题南岳铨德观秋声轩",
            "content": "月明雁叫远，露下蝉号寒。\r\n幽幽草虫泣，索索梧叶乾。\r\n愁人知秋早，听此良独难。\r\n竹君南北美，佩服青琅玕。\r\n天风一披拂，庭宇声珊珊。\r\n灵宫荫老樾，别馆如深山。\r\n心净鉴止水，眼明揖千竿。\r\n虚籁自然奏，有琴不须弹。\r\n世议大可厌，市声无少閒。\r\n不如听君语，竟日帘垂间。"
        },
        {
            "title": "雪台",
            "content": "白昼俯层台，千山万山月。\r\n若不犯高寒，安知此奇绝。"
        },
        {
            "title": "次韩叔夏送行韵",
            "content": "乃祖曾为文送穷，儿孙气味略相同。\r\n立朝有疏慕汲直，去国无书干子公。\r\n竹椅蒲团深著意，雪窗萤案坐收功。\r\n自怜无补朝廷事，又向蛮烟瘴雨中。"
        },
        {
            "title": "上饶方君小粹官而不婚宦居偏户间静无官宦之",
            "content": "掾曹官事了，载取曲生来。\r\n得酒且欢喜，俗氛安在哉。\r\n\r\n【注释】：【原题】：\r\n上饶方君小粹官而不婚宦居偏户间静无官宦之事舍后梯城而上即棚为亭尽得溪山之胜名之曰快哉为作四小诗以快哉此风为韵"
        },
        {
            "title": "春日二首",
            "content": "期颐三万日，政尔亦无多。\r\n佳节已如许，衰年将若何。\r\n雨风增落寞，戚友断经过。\r\n问讯庖廚内，犹堪一洗磨。"
        },
        {
            "title": "东轩小室即事五首",
            "content": "鼠迹印尘几，蜗涎篆书帷。\r\n儿童勿除去，佳处正在兹。\r\n人言有何好，此段真成痴。\r\n俗子徒败意，幽怀定谁知。"
        },
        {
            "title": "木鱼戏成",
            "content": "缘木求鱼却得鱼，击鲜日日向斋盂。\r\n可怜鉤挂濠梁上，大胜冯驩每食无。"
        },
        {
            "title": "谢送蜡梅三首",
            "content": "天将何物染江梅，白玉花成栗玉开。\r\n一种暗香全似旧，小罂和雪送春来。"
        },
        {
            "title": "瓶中梅",
            "content": "小窗水冰青琉璃，梅花横斜三四枝。\r\n若非风日不到处，何得色香如许时。\r\n神情萧散林下气，玉雪清莹闺中姿。\r\n陶泓毛颖果安用，疏影写出无声诗。"
        },
        {
            "title": "送李似举尚书帅桂州二首",
            "content": "整整三朝玉笋班，几年流落奉祠官。\r\n不令归曳尚书履，亦合先登大将坛。\r\n从昔南荒除帅重，只今西顾倚公宽。\r\n长途不惜身为御，欲上龙门自作难。"
        },
        {
            "title": "送曾宏甫守天台",
            "content": "此地多朋好，惟君似弟兄。\r\n不堪轻作别，那得易为情。\r\n秋日行漓水，春风上赤城。\r\n莫言无过雁，略不寄佳声。"
        },
        {
            "title": "道逢王左丞不及避谢之二首",
            "content": "西风黄叶北门街，有句无人为翦裁。\r\n冲突前驱公会否，要求一语定敲推。"
        },
        {
            "title": "次刘千岁喜折仲古见过二首韵",
            "content": "门对分流水，窗横别岸山。\r\n茅茨居不翦，蓬荜昼常关。\r\n倾盖曾三径，摇旌每数间。\r\n犹欣龙阁老，携得好诗还。"
        },
        {
            "title": "戏同诸孙课春日迟迟",
            "content": "昼漏今多少，人间只自知。\r\n帘垂春色静，窗度日华迟。\r\n柳影徐徐转，花阴缓缓移。\r\n助成耕野事，添得读书时。\r\n醉著三竿睡，忧来一局棋。\r\n吾徒须爱惜，看即是冬羲。"
        },
        {
            "title": "郑侍郎送蜡梅次韵三首",
            "content": "折来梅与句争清，强和馀音本不能。\r\n欲向都官论一字，略无佳处似诗僧。"
        },
        {
            "title": "禽声四首",
            "content": "幽禽竟日引圆吭，脱袴催人有底忙。\r\n不但春天无衣著，凄风冷雨绝须防。"
        },
        {
            "title": "次何德器见赠韵",
            "content": "德器交情素所敦，乃翁虽逝典型存。\r\n不惟歆向皆书府，况复封胡是相门。\r\n意气君方凌碧落，年龄我已到黄昏。\r\n今晨镜里如膏沐，欢喜仁人有赠言。"
        },
        {
            "title": "消梅花",
            "content": "未见枝间著子初，闻名已疗渴相如。\r\n花肌自是冰和雪，那得生儿不似渠。"
        },
        {
            "title": "曾宏甫见过因问讯鞓红花则云已落矣惊呼之馀",
            "content": "南渡年来两鬓霜，牡丹芍药但他乡。\r\n即从江水浮淮水，便上维扬向洛阳。\r\n\r\n【注释】：【原题】：\r\n曾宏甫见过因问讯鞓红花则云已落矣惊呼之馀戏成三首"
        },
        {
            "title": "石菖蒲",
            "content": "窗明几净室空虚，尽道幽人一事无。\r\n莫道幽人无一事，汲泉承露养菖蒲。"
        },
        {
            "title": "春晴",
            "content": "莫春已办曾点服，急雨又垫林宗巾。\r\n一晴政为吾辈设，速载家酿羞廚珍。"
        },
        {
            "title": "赠空上人",
            "content": "我搴空门秀，得之古疏山。\r\n斯人器玉壶，中有宝月寒。\r\n四壁澹相对，安身一蒲团。\r\n玲珑六窗静，竟日心猿閒。\r\n时从禅那起，游戏于笔端。\r\n当其参寻时，恣意云水间。\r\n松风漱齿颊，萝月入肺肝。\r\n政使不学诗。已见诗一斑。\r\n况复用心苦，俗氛何由干。\r\n今晨出数篇，秀色若可餐。\r\n清妍梅著雪，圆美珠走盘。\r\n乃知心镜中，万象纷往还。\r\n皆吾所现物，摹写初不难。\r\n谁能效我辈，造语出险艰。\r\n请师賸汲古，净洗蔬肠酸。\r\n坐令韩退之，收敛加巾冠。"
        },
        {
            "title": "次范益谦迁居九江经过上饶见赠韵",
            "content": "君为九江行，意有风雨快。\r\n维舟玉溪畔，未割故人爱。\r\n停杯一问我，请以所闻对。\r\n九江万事好，赏咏看前辈。\r\n岩岩匡俗庐，顶踵极高大。\r\n其中藏曲折，愿铁遗琐碎。\r\n烟波湓浦游，风月庾楼会。\r\n以兹供笔砚，安得有芜累。\r\n矧君著幽禅，直欲入三昧。\r\n饱参山南北，毋问人显晦。\r\n归来亦何云，圣处果何在。\r\n要知方策间，即有文字外。\r\n我今如是说，初不堕荒怪。\r\n屋漏实临之，斯言尚无愧。"
        },
        {
            "title": "送逮子赴秋试江西漕司",
            "content": "有诏词场猎俊英，西风匹马豫章城。\r\n欲追诸父雁行上，肯逐群儿鱼队行。\r\n金是莫邪当自必，璞非死鼠会相明。\r\n笔端妙处还知否，万里秋天壮气横。"
        },
        {
            "title": "曾宏甫见过因问讯鞓红花则云已落矣惊呼之馀",
            "content": "茶山老子竟成痴，谩说寻芳去不迟。\r\n浪蕊飘残犹自可，名花落尽不曾知。\r\n\r\n【注释】：【原题】：\r\n曾宏甫见过因问讯鞓红花则云已落矣惊呼之馀戏成三首"
        },
        {
            "title": "句",
            "content": "断崖韦偃树，小雨郭熙山。"
        },
        {
            "title": "舟中",
            "content": "滩声送我入严州，过得州来水漫流。\r\n一夜好风潮信早，满船明月荻花秋。"
        },
        {
            "title": "乞笔",
            "content": "市上无佳笔，营求亦已劳。\r\n护持空雪竹，束缚欠霜毫。\r\n此物藏三穴，须公拔一毛。\r\n不堪髯主簿，取用价能高。"
        },
        {
            "title": "郑侍郎送蜡梅次韵三首",
            "content": "小瓶梅映短檠灯，幽兴何人似我能。\r\n枉沐歌词无用处，维摩诘是在家僧。"
        },
        {
            "title": "萤火",
            "content": "浑忘生朽质，直拟慕光辉。\r\n解烛书帷静，能添列宿稀。\r\n当风方自表，带雨忽成微。\r\n变灭多无理，荣枯会一归。"
        },
        {
            "title": "闻冠退欲还柳州寄柳守常子正",
            "content": "旧隐龙城在，书传喜可知。\r\n还来避地客，已去弄兵儿。\r\n瘴色休看镜，行期不问龟。\r\n中秋一杯酒，定与故人持。"
        },
        {
            "title": "醉石",
            "content": "冷石磨青瑶，客至相与饮。\r\n醉倒不用扶，真成一高枕。"
        },
        {
            "title": "己己岁夏旱大热睡起偶成",
            "content": "年年暑去皆有期，今年暑去何迟迟。\r\n不知摇败几团扇，得到西风吹面时。"
        },
        {
            "title": "邓帅寄梅并山堂酒",
            "content": "甓社湖边路，诗筒得报回。\r\n旧时云液酒，新岁雨肥梅。\r\n不是园官送，真成驿使来。\r\n鬓毛都白尽，更著此花催。"
        },
        {
            "title": "八月十五夜月二首",
            "content": "玉露金波不可孤，相瞻今夕定何如。\r\n氛埃未净雨湔洗，阴翳小留风扫除。\r\n丹桂看来元了了，白榆种得许疏疏。\r\n一杯浊酒非难事，未有新诗报答渠。"
        },
        {
            "title": "岳麓寺",
            "content": "岳麓知名寺，幽寻到眼边。\r\n林深不见日，山静只闻泉。\r\n便欲呼舟去，聊为借榻眠。\r\n明朝游历处，都在小窗前。"
        },
        {
            "title": "初至天台",
            "content": "畴昔所欣慕，天台冠坤灵。\r\n兴公妙摹写，粲若披图经。\r\n自怜婴世网，仰愧鸿冥冥。\r\n夙契谅非浅，半生吏金庭。\r\n成此一段奇，得按东吴刑。\r\n又分临海竹，想像山围屏。\r\n稍稍向铃阁，行行叩禅扃。\r\n一丘与一壑，所见皆所聆。\r\n石梁卧剑戟，布水驱雷霆。\r\n五百大开士，神光秘林坰。\r\n于我定不薄，是事初无形。\r\n寒岩二隐者，在眼谁能青。\r\n庶几闾丘守，胸次明渭泾。\r\n向来石磵耳，斗讼终朝听。\r\n净洗尘俗状，数上参云亭。"
        },
        {
            "title": "驾月桥",
            "content": "伐木梁清浅，扶藤日几回。\r\n嫦娥与牛女，昔日度桥来。"
        },
        {
            "title": "句",
            "content": "新如月出初三夜，清似茶烹第一泉。"
        },
        {
            "title": "九日小圃菊花有开者病疡不能泛一杯把玩而已",
            "content": "黄菊开何许，疏篱小隐家。\r\n似知重九日，故放两三花。\r\n病著杯无渌，衰来发半华。\r\n佳辰辜负汝，满把但成嗟。"
        },
        {
            "title": "信衢道中溪流不通全家遵陆",
            "content": "客情厌楚却思吴，白鹭汀洲政起予。\r\n渴雨溪流妨进艇，得晴山路称骑驴。\r\n满林霜著春相似，半岭云横雪不如。\r\n匹马四方男子事，饶阳况不是吾卢。"
        },
        {
            "title": "福帅张渊道送荔子",
            "content": "岂无重碧实瓶罍，难得轻红荐一杯。\r\n千里人从闽岭出，三年公送荔枝来。\r\n玉为肌骨凉无汗，云作衣裳皱不开。\r\n莫讶关情向尤物，厌看绿李与杨梅。"
        },
        {
            "title": "上元日大雪",
            "content": "句芒整辔浃辰间，雪片相随大可观。\r\n挑菜园林有馀润，烧灯庭院不胜寒，\r\n柳条弄色政尔好，梅蕊飘香殊未阑。\r\n便似落花飞絮去，直疑春事并衰残。"
        },
        {
            "title": "校书戏成",
            "content": "旧时天禄校书郎，习气薰人老未忘。\r\n可笑当窗楮生面，却成宫额半涂黄。"
        },
        {
            "title": "寓广教僧寺",
            "content": "似病元非病，求閒方得閒。\r\n残僧六七辈，败屋两三间。\r\n野外无供给，城中断往还。\r\n同参木上座，与汝住茶山。"
        },
        {
            "title": "谢人送壑源绝品云九重所赐也",
            "content": "三伏汗如雨，终朝沾我裳。\r\n谁分金掌露，来作玉溪凉。\r\n别甑炙炊饭，小炉深炷香。\r\n曲生何等物，不与汝同乡。"
        },
        {
            "title": "仲夏细雨",
            "content": "霢霂无人见，芭蕉报客闻。\r\n润能添砚滴，细欲乱炉薰。\r\n竹树惊秋半，衾裯惬夜分。\r\n何当一倾倒，趁取未归云。"
        },
        {
            "title": "求李生画山水屏",
            "content": "乞君山石洪涛句，来作围床六幅屏。\r\n持向岭南烟雨里，梦成江上数峰青。"
        },
        {
            "title": "食酥二首",
            "content": "贡包分自浙西东，函谷金城在眼中。\r\n泛酒煎茶俱惬当，满前腊雪化春风。"
        },
        {
            "title": "登扬州郡圃小金山遥碧亭",
            "content": "绝岛浸中零，飞来枣叶轻。\r\n碧天围斗野，红日下芜城。\r\n山作修眉翠，人添老眼明。\r\n园林多胜地，独爱小峥嵘。"
        },
        {
            "title": "遗直堂",
            "content": "老柏蜀人爱，甘棠召南思。\r\n领客清樾下，作诗咏歌之。"
        },
        {
            "title": "同官皆和复次韵",
            "content": "苍官可长雄，馀子皆季叔。\r\n所以吾外家，深栽后雕木。"
        },
        {
            "title": "题巾山广轩次韩无咎韵",
            "content": "铃斋逼仄未销忧，暇日聊为帢帻游。\r\n乔木中间藏古寺，篮舆直上得名流。\r\n岂无云水连孤屿，亦有山林望一州。\r\n后日玉霄峰顶去，忆经行处为回头。"
        },
        {
            "title": "寒雨浃旬终不成雪",
            "content": "幽栖又三冬，好雪无一片。\r\n今晨霭同云，薄暮集微霰。\r\n先声乃如许，落势大可见。\r\n呼儿出门看，通夕知几遍。\r\n听窗复听竹，敧枕不知倦。\r\n终然成底事，寒雨闭深院。\r\n何尝忧瘠田，初不办欢宴。\r\n囊萤已乾死，无以映书卷。\r\n请天收层阴，斗柄行欲转。\r\n爱日上晴轩，如披故人面。"
        },
        {
            "title": "送李商叟秀才还临川",
            "content": "一春雾雨暗溪山，城北城南断往还。\r\n政是晴时君又去，望君烟艇有无间。"
        },
        {
            "title": "道中遇雨",
            "content": "客子祈晴意未公，林间布穀劝春农。\r\n雨师若有分风手，留取车轮一道通。"
        },
        {
            "title": "谢路宪送蟹",
            "content": "从来叹赏内黄侯，风味尊前第一流。\r\n只合蹒跚赴汤鼎，不须辛苦上糟丘。"
        },
        {
            "title": "送李似举尚书帅桂州二首",
            "content": "桂林佳事我能言，四座停杯且勿喧。\r\n人物豪华真乐国，江山清绝胜中原。\r\n亲尝荔子薰风浦，静对梅花小雪村。\r\n边锁无虞庭少讼，不妨仙释问真源。"
        },
        {
            "title": "夏夜闻雨",
            "content": "凉风急雨夜萧萧，便恐江南草木雕。\r\n自为丰年喜无寐，不关窗外有芭蕉。"
        },
        {
            "title": "溆浦柟木洞盖神龙所居今年夏大旱县官乞取其",
            "content": "倾心南山云，如渴望梅岭。\r\n朝来有佳思，拄笏不见顶。\r\n丰隆骏奔走，列缺元驰骋。\r\n雨不到人间，风伯乃为梗。\r\n生来食官仓，四海无二顷。\r\n歌诗视天汉，一念极耿耿。\r\n阶前甃清泉，洮頮冰雪冷。\r\n乾喉欲生烟，空下百尺绠\t。\r\n幽轩竹三四，柯叶殊秀整。\r\n迩来头抢地，但惧不得永。\r\n以斯占稻粱，生意鱼在鼎。\r\n潜虯民司命，膏泽浸兹境。\r\n邑官树嘉政，责报甚形影。\r\n瓶罂走十里，岂惮一再请。\r\n君其洁斋俟，百穀正延颈。\r\n客子无远谋，空肠望遗秉。\r\n\r\n【注释】：【原题】：\r\n溆浦柟木洞盖神龙所居今年夏大旱县官乞取其水以祷立应民犹以为未足因作是诗以遗诸公致再请之意焉"
        },
        {
            "title": "寒食日诵老杜示宗文宗武诗寄二子",
            "content": "衰年寒食又清明，欹枕诗成字不成。\r\n却寄宗文与宗武，一春风雨大江横。"
        },
        {
            "title": "禽声四首",
            "content": "劝我行沽聒昼眠，看人烂醉买江天。\r\n兴来亦欲提壶去，未有苏公乞酒钱。"
        },
        {
            "title": "人日",
            "content": "雪意垂垂体不佳，十年人日寄天涯。\r\n老来只有穷相守，忍使奴星结柳车。"
        },
        {
            "title": "又咏荔子",
            "content": "百年中半饱闻渠，名下亲承果不虚。\r\n可爱风流元有种，自然富贵乃其馀。\r\n肯随妃子红尘驿，甘伴先生白鹤居。\r\n可惜不经山谷赏，照红鸭绿定何如。"
        },
        {
            "title": "夏雨应祈呈桂帅二首",
            "content": "山椒云气佳，林表雨声急。\r\n元戎郊坰去，归骑旌旆湿。\r\n老夫不能陪，凉傍竹窗入。\r\n儿报夕阳明，环城碧簪立。"
        },
        {
            "title": "岭外出巡",
            "content": "岭外身逾老，江南首重回。\r\n有猿啼梦破，无雁寄书来。\r\n山雨晴犹湿，蛮烟昼不开。\r\n如何缘许事，夺我手中杯。"
        },
        {
            "title": "龙溪新亭",
            "content": "不识梯山路，今闻驾壑桥。\r\n蛟龙深窟宅，松竹半云霄。\r\n与子成二老，由来非一朝。\r\n崖藤如暂寄，还往肯辞遥。"
        },
        {
            "title": "雪中登王正中书阁",
            "content": "对雪同谁语，登楼似欲仙。\r\n人家修月户，丈室散花天。\r\n山拥鉤帘外，江横隐几前。\r\n寒深落雁渚，清集钓鱼船。\r\n扶病从摩诘，销忧得仲宣。\r\n展书明细字，烹茗湿疏烟。\r\n月好还同梦，诗成已下弦。\r\n明年傥相忆，一为到关边。"
        },
        {
            "title": "五月六日为丛珍之集于南池呈座中诸公",
            "content": "今日携壶地，南池信杖行。\r\n红蕖争入眼，白鹭最关情。\r\n待得跳珠雨，来听打叶声。\r\n菰蒲最深处，只欠小舟横。"
        },
        {
            "title": "莲榭",
            "content": "郎官一星几时落，乃在水绕山围间。\r\n幽亭野彴不知数，青鞋庾菜何由閒。\r\n眼前突兀见莲榭，秋水泠然沼其下。\r\n凌波仙子袜生尘，露冷风凄微月夜。\r\n愿公清净如远公，吾欲投合保社中。\r\n冰雪肌肤欹翠盖，看花心似太虚空。"
        },
        {
            "title": "题双岩堂",
            "content": "老子徜徉地，岩幽想像间。\r\n绿阴城角路，青嶂屋头山。\r\n簿领惟生睡，壶觞不解颜。\r\n使人留眼处，龛壁字回环。"
        },
        {
            "title": "食牛尾狸",
            "content": "生不能令鼠穴空，但为牛后亦何功。\r\n不如醉卧糟丘底，犹得声名异味中。"
        },
        {
            "title": "挽程伯禹尚书三首",
            "content": "璧水三千士，文闱第一人。\r\n煌煌持紫橐。亹亹逼鸿钧。\r\n得郡还辞剧，居家更乞身。\r\n期颐如可料，愁绝上元春。"
        },
        {
            "title": "送王亚之",
            "content": "执手河梁有赠言，樯乌端为小留连。\r\n无风浪起勤看客，不尽江来稳放船。\r\n烟雨楼台空梦到，云天鸿雁只书传。\r\n不须更问西归日，定是彤庭射策年。"
        },
        {
            "title": "同逢子韵寄逮子促其归",
            "content": "九日清尊要及辰，谁令形迹滞瓯闽。\r\n饶阳城畔趋庭子，长乐坡前入幕宾。\r\n并倚门闾吾二老，相求原隰汝三人。\r\n借令不共黄花酒，莫与西风作后尘。"
        },
        {
            "title": "挽晁恭道侍郎二首",
            "content": "往日趋金马，中年剖玉麟。\r\n论思贰卿事，歌咏别都民。\r\n久矣穷诸妄，归欤契一真。\r\n东园尊俎地，俯仰迹成陈。"
        },
        {
            "title": "把酒思閒事二首",
            "content": "把酒思閒事，春愁谁最深。\r\n乞钱羁客面，落第举人心。\r\n月下低眉立，灯前抱膝吟。\r\n凭君劝一醉，胜与万黄金。"
        },
        {
            "title": "丛桂",
            "content": "行攀丛桂枝，坐息丛桂影。\r\n王孙胡不归，岁晏雪霜冷。"
        },
        {
            "title": "白龟",
            "content": "一种龟儿玉雪然，故人为寄小如钱。\r\n会当放汝江湖去，小住盆池慰眼前。"
        },
        {
            "title": "李相公饷建溪新茗奉寄",
            "content": "一书说尽故人情，闽岭春风入户庭。\r\n碾处曾看眉上白，分时为见眼中青。\r\n饭羹正昼成空洞，枕簟通宵失杳冥。\r\n无奈笔端尘俗在，更呼活火发铜瓶。"
        },
        {
            "title": "黄嗣深尚书自临川省其兄嗣文户部于宜春用元",
            "content": "纷纷画手调红绿，好以桃花配丛竹。\r\n岂无短纸作江梅，雪里溪边太幽独。\r\n李侯胸中有佳处，研滴松煤聊寓目。\r\n与梅择对无可人，分付此君真不俗。\r\n淡烟小雨空蒙地，何得月明疏影足。\r\n始知璀璨出斜枝，诗画古来真一族。\r\n\r\n【注释】：【原题】：\r\n黄嗣深尚书自临川省其兄嗣文户部于宜春用元明鲁直唱题李生墨竹梅"
        },
        {
            "title": "返魂梅",
            "content": "径菊庭兰日夜摧，禅房未合有江梅。\r\n香今政作依稀似，花乃能令顷刻开。\r\n笑说巫阳真浪下，寄声驿使未须来。\r\n为君浮动黄昏月，挽取林逋句法回。"
        },
        {
            "title": "逊子以今岁正月十六日之毗陵而以十二月十五",
            "content": "不见吾儿久，今朝慰眼前。\r\n分襟灯火夜，回棹雪霜天。\r\n中鹄令人喜，将雏得我怜。\r\n一杯欢笑后，急急理尘编。\r\n\r\n【注释】：【原题】：\r\n逊子以今岁正月十六日之毗陵而以十二月十五日还舍铨试第二且得新雏以诗示之"
        },
        {
            "title": "遗直堂",
            "content": "策登董相科，赋作长卿语。\r\n刘牢出外甥，愧我不如古。"
        },
        {
            "title": "遗直堂",
            "content": "长身一庭中，劲气九霄上。\r\n思公立朝时，凛凛不可向。"
        },
        {
            "title": "三霄亭和韵",
            "content": "新亭崛起最高峰，无数遥岑翠扫空。\r\n恐有谢公留屐齿，为闻摩诘画屏风。\r\n倚江杨柳自高下，照水杏花能白红。\r\n正欠渭川千亩竹，清阴分借赖邻翁。"
        },
        {
            "title": "次苏守朱新仲舍人留会稽之行韵",
            "content": "公知此老发船时，不作河梁送别诗。\r\n但说江湖留我住，为言岩壑与人期。\r\n凝香燕寝定自好，怀绶稽山无不宜。\r\n早晚欢迎剡溪上，去公亦复意迟迟。"
        },
        {
            "title": "己己岁夏旱大热睡起偶成",
            "content": "青天无云日亭午，群巫祷祈且呼舞。\r\n老夫饶睡昏昏然，鼻息如雷汗如雨。"
        },
        {
            "title": "芭蕉",
            "content": "以此叶阴凉，代彼青琅玕。\r\n但恐本质脆，不堪期岁寒。"
        },
        {
            "title": "逮子得龙团胜雪茶两胯以归予其直万钱云",
            "content": "移人尤物众谈夸，持以趋庭意可嘉。\r\n鲑菜自无三九种，龙团空取十千茶。\r\n烹尝便恐成灾怪，把玩那能定等差。\r\n赖有前贤小团例，一囊深贮只传家。"
        },
        {
            "title": "海棠",
            "content": "空谷嫣然笑靥开，春风元自蜀山来。\r\n少陵忘却浑閒事，更有离骚忘却梅。"
        },
        {
            "title": "喜得洞霄",
            "content": "乞身知才疏，从容荷主恩。\r\n叫阍如杜宇，不谓天亦听。\r\n除书入手来，一洗百念静。\r\n复疑是梦中，惊喜久乃定。\r\n尚馀折腰米，败我生尘甑。\r\n要令襟见肘，始与家声称。\r\n今兹火用事，日永南风竞。\r\n林下听中兴，姑容老夫病。"
        },
        {
            "title": "钱生遗筇竹斑杖戏作",
            "content": "筇山美竹天下闻，有客钱氏之礽云。\r\n自言吾祖嫌杖晚，赠子九节斑烂文。\r\n寻幽已得济胜具，傍险更策扶危勋。\r\n同行安用木上座，一日不可无此君。"
        },
        {
            "title": "公廨莲池",
            "content": "浪说吾邦小，清池思有馀。\r\n水风凉枕簟，荷气馥衣裾。\r\n客位经过少，官曹簿领疏。\r\n良辰不行乐，秋水落芙蕖。"
        },
        {
            "title": "吕郎治先以职事至常山县不敢越境以书致两郡",
            "content": "子到常山县，饶阳有敝庐。\r\n相望百里地，空得数行书。\r\n睡思茶料理，愁怀酒破除。\r\n新秋即在眼，过我定何如。\r\n\r\n【注释】：【原题】：\r\n吕郎治先以职事至常山县不敢越境以书致两郡酒日铸茶"
        },
        {
            "title": "句",
            "content": "僧居负高青，佛阁俯深翠。"
        },
        {
            "title": "明秀堂松",
            "content": "柳侯所为邦，十步一遗迹。\r\n苍官列前墀，相对俨如客。\r\n邦人言此松，曾及侍侯侧。\r\n风号四百年，雪立二千尺。\r\n江城閒草木，诗卷多采摘。\r\n柑非往日黄，柳是近时碧。\r\n同生不同死，乃见老气格。\r\n尚想哦其间，清声出金石。\r\n龙鳞未脱落，熊轼几换易。\r\n临民有馀师，视此古遗直。"
        },
        {
            "title": "所种竹鞭盛行",
            "content": "独绕篔簹径，令人喜欲颠。\r\n已持苏老节，更著祖生鞭。\r\n傍舍应除地，新梢拟上天。\r\n真成时夜卵，煨茁想明年。"
        },
        {
            "title": "次朱新仲待制见庆次对之命韵",
            "content": "典郡才能薄，趋朝气力微。\r\n更堪持橐去，只合挂冠归。\r\n六合丽千尺，四松森百围。\r\n公今有班缀，衰老借馀辉。"
        },
        {
            "title": "寄浙东参议郑禹功",
            "content": "忆昨分携自日边，星辰忽忽几回天。\r\n故人老作诸侯客，今我初无二顷田。\r\n安得诗书同保社，敢烦札翰访林泉。\r\n万山不隔襟期处，赖有渠侬一味禅。"
        },
        {
            "title": "食杨梅三首",
            "content": "年年梅里见诸杨，火齐堆盘更有香。\r\n风味十分如荔子，何妨盛著绛纱囊。"
        },
        {
            "title": "同官皆和复次韵",
            "content": "高标何许看，小阁有时上。\r\n烈风知人怀，柯叶尽西向。"
        },
        {
            "title": "负暄",
            "content": "炙背茅檐日，虽贫办不难。\r\n赵衰真可爱，范叔一何寒。\r\n虱暖无遗索，书明得细看。\r\n羲和有底急，薄暮更衣单。"
        },
        {
            "title": "游姑苏张氏园二首",
            "content": "雨近黄梅细不闻，破窗夜夜看星辰。\r\n园林如许不行乐，鱼鸟有知应笑人。\r\n盛喜晴天容卜昼，绝怜小坞解藏春。\r\n何妨著我閒田地，坐看垂杨夹广津。"
        },
        {
            "title": "荠",
            "content": "盘餐到野荠，曳杖閒挑根。\r\n幽人此味熟，俗子谁知津。\r\n微物经品题，便作席上珍。"
        },
        {
            "title": "挽程伯禹尚书三首",
            "content": "诚明犹博学，直谅更多闻。\r\n休父中兴杰，宣王上圣君。\r\n精忠自金石，感会合风云。\r\n不谓生刍奠，今来下马坟。"
        },
        {
            "title": "次韵陈鲁山正字社日同游西湖",
            "content": "鬓发垂领白，尘埃迎面红。\r\n相从林下寺，一洗水边风。\r\n写物诗无敌，蠲愁酒有功。\r\n夕阳应更好，可惜在城中。"
        },
        {
            "title": "荔子",
            "content": "异方风物鬓成斑，荔子尝新得破颜。\r\n兰蕙香浮襟解后，雪冰肤在酒酣间。\r\n绝知高味倾瑶柱，示觉丰肌病玉环。\r\n似是看来终不近，寄声龙目尽追攀。"
        },
        {
            "title": "咏旱三首",
            "content": "邦人奉教条，久不知肉味。\r\n潭龙不能神，土偶安足恃。\r\n应真住兰若，云雨可立致。\r\n胡不迎之来，明明有前事。"
        },
        {
            "title": "郑侍郎家瑞香花盛开而未尝戏赠二首",
            "content": "瑞香花发去年枝，惬对君家白玉池。\r\n複幕重帘开欲遍，馨香少有外人知。"
        },
        {
            "title": "贺曾裘甫得解",
            "content": "南风盛事昔无闻，乃祖词场笔有神。\r\n一榜豪英收几士，同年伯仲看三人。\r\n今君科第欲惊世，他日文章当致身。\r\n意惬归来能访我，亦令宗派倚生春。"
        },
        {
            "title": "肇庆守郑子礼以李北海石室碑见寄辄次山谷老",
            "content": "吾评古法书，固自有高下。\r\n端州遗我石室碑，一字千金恐非价。\r\n莫邪之剑难争锋，李公落笔神气同。\r\n诗鸣一代属山谷，草根亦复吟秋虫。\r\n\r\n【注释】：【原题】：\r\n肇庆守郑子礼以李北海石室碑见寄辄次山谷老人韵为谢"
        },
        {
            "title": "曾表勋画屏",
            "content": "笔端水远又山长，潇洒吾宗白面郎。\r\n荠树烟中分琐细，叶舟沙外见微茫。\r\n不宜朝士听鸡枕，政惬幽人梦蝶床。\r\n欲恐非关毫素事，此身元住玉溪旁。"
        },
        {
            "title": "挽李泰发参政三首",
            "content": "汉室推元礼，唐家得卫公。\r\n龙门倾后辈，鲸海伏孤忠。\r\n守护多神物，旋归一老翁。\r\n如何九江路，万事并成空。"
        },
        {
            "title": "食淮白鱼二首",
            "content": "十年不踏盱眙路，想见长淮属玉飞。\r\n安得玻璃泉上酒，藉糟空有白鱼肥。"
        },
        {
            "title": "挽晁恭道侍郎二首",
            "content": "家令西京杰，文元圣世贤。\r\n大参名更重，学士集争传。\r\n此道长回首，惟公早比肩。\r\n呜呼百年半，赍志遂沈泉。"
        },
        {
            "title": "夏初示儿曹",
            "content": "鸟声四合阴扶疏，江湖散人拜赐初。\r\n此君之子才堕地，一一文采如於菟。\r\n相看又作故时面，乃是秋风箧中扇。\r\n寸阴尺璧定何如，付与尔曹分贵贱。"
        },
        {
            "title": "虎川",
            "content": "啸壑有於菟，吹波作奇字。\r\n川上雪髯翁，文章政相似。"
        },
        {
            "title": "廿一兄以手和四清香见饷用心清闻妙香为韵成",
            "content": "不属蔚宗传，又非知见薰。\r\n从来香一瓣，只许自闻闻。\r\n\r\n【注释】：【原题】：\r\n廿一兄以手和四清香见饷用心清闻妙香为韵成五小诗"
        },
        {
            "title": "张耆年教授置酒官舍环碧散步上园煎桃花茶",
            "content": "何许清尊对物华，广文官舍似僧家。\r\n向人只合供谈笑，领客犹能办咄嗟。\r\n光动杯盘环碧水，香随珠履上园花。\r\n公如不厌过从数，但煮东坡所种茶。"
        },
        {
            "title": "独青亭",
            "content": "霜落水痕风落木，翠盖倚天惟汝独。\r\n是谁手种百年馀，荫此空庭一株足。\r\n岁寒不但色青青，上有垂丝下茯苓。\r\n松根老僧应取此，制人颓龄起人死。"
        },
        {
            "title": "食淮白鱼二首",
            "content": "帝所三江带五湖，古来修贡有淮鱼。\r\n上方无复蠙珠事，玉食光辉却要渠。"
        },
        {
            "title": "吕居仁力疾作诗送行次其韵",
            "content": "雪屋风窗逼岁穷，一杯情话与谁同。\r\n向人寡偶无如我，抵老相知独有公。\r\n文字欲求千古事，簿书还费二年功。\r\n新诗已佩临分语，况复哦诗是病中。"
        },
        {
            "title": "谢宜春宰黄时举惠冬笋二首",
            "content": "此君老去犹停雪，稚子生来亦耐寒。\r\n记得长蔬山谷老，三珍错落粲同盘。"
        },
        {
            "title": "食笋",
            "content": "花事阑珊竹事初，一番风味殿春蔬。\r\n龙蛇戢戢风雷后，虎豹斑斑雾雨馀。\r\n但使此君常有子，不忧每食叹无鱼。\r\n丁宁下番须留取，障日遮风却要渠。"
        },
        {
            "title": "书徐明叔访戴图",
            "content": "小艇相从本不期，剡中雪月并明时。\r\n不因兴尽回船去，那得山阴一段奇。"
        },
        {
            "title": "坐进堂",
            "content": "茅宇净扫地，竹炉深炷香。\r\n一枝藤倚壁，六尺簟敷床。\r\n门掩人声寂，帘垂昼景长。\r\n跏趺便终夕，端不负兹堂。"
        },
        {
            "title": "发宜兴",
            "content": "老境垂垂六十年，又将家上铁头船。\r\n客留阳羡只三月，归去玉溪无一钱。\r\n观水观山都废食，听风听雨不妨眠。\r\n从今布袜青鞵梦，不到张公即善权。"
        },
        {
            "title": "寓居吴兴",
            "content": "相对真成泣楚囚，遂无末策到神州。\r\n但知绕树如飞鹊，不解营巢似拙鸠。\r\n江北江南犹断绝，秋风秋雨敢淹留。\r\n低回又作荆州梦，落日孤云始欲愁。"
        },
        {
            "title": "大雨苗苏，喜而有作",
            "content": "一夕骄阳转作霖，梦回凉冷润衣襟。\r不愁屋漏床床湿，且喜溪流岸岸深。\r千里稻花应秀色，五更梧桐更佳音。\r无田似我犹欣舞，何况田间望岁心。"
        },
        {
            "title": "大雨苗苏",
            "content": "一夕骄阳转作霖，梦回凉冷润衣襟。\r\n不愁屋漏床床湿，且喜溪流岸岸深。\r\n千里稻花应秀色，五更梧桐更佳音。\r\n无田似我犹欣舞，何况田间望岁心。"
        },
        {
            "title": "三衢道中",
            "content": "梅子黄时日日晴，小溪泛尽却山行。\r\n绿阴不减来时路，添得黄鹂四五声。"
        }
    ]
}