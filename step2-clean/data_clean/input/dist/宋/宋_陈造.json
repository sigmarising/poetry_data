{
    "dynasty": "宋",
    "author": "陈造",
    "intro": "陈造（一一三三--一二○三），字唐卿，高邮（今属江苏）人。孝宗淳熙二年（一一七五）进士，调太平州繁昌尉。历平江府教授，知明州定海县，通判房州权知州事。房州秩满，为浙西路安抚司参议，改淮南西路安抚司参议。自以转辗州县幕僚，无补於世，置江湖乃宜，遂自号江湖长翁。宁宗嘉泰三年卒，年七十一。有《江湖长翁文集》四十卷，由子师刊刻行世，陆游为之序，已佚。明神宗万万四十六年（一六一八）仁和李之藻获抄本，与秦观集同刊于高邮。事见本集卷首序及元申屠（炯去火加马）《宋故淮南夫子陈公墓志铭》。陈造诗，以明李之藻刊本为底本。校以影印文渊阁《四库本书》本（简称四库本）等。诗集外的作品另编一卷。",
    "items": [
        {
            "title": "次韵赵帅四首",
            "content": "我亦饱参僧，赢粮走百城。\r\n诸公传句法，夫子擅诗声。\r\n知笑屠龙误，时须画鹜成。\r\n峨肩出苦语，蛩夜共凄清。"
        },
        {
            "title": "龙湾看初日",
            "content": "江声夜寂绝，江雾晓空蒙。\r\n乱霞映淡日，隐隐空蒙中。\r\n羲驭巧呈瑞，不与他时同。\r\n炯然玉奁静，泛此瑛盘红。\r\n分明三足乌，依微绛绡蒙。\r\n曾穹敛氛噎，幽壑舞鱼龙。\r\n升从海仙府，光射河伯宫。\r\n遥想丽帝阙，佳气正郁葱。\r\n鸾鹭同虎拜，三呼并神嵩。\r\n散人得壮观，醉约持钓翁。"
        },
        {
            "title": "次韵自序",
            "content": "丁年拾芥视功名，可但纫兰茹落英。\r\n深愧官曹无所补，向来志愿几馀成。\r\n分营伏腊耕淮壤，久绝音邮到帝京。\r\n尚有好贤馀习在，老怀端合向君倾。"
        },
        {
            "title": "再次韵四首",
            "content": "荦确悍顽经数驿，醒然初挹碧嶙峋。\r\n眼明骤与真山晤，不比逃虚见似人。"
        },
        {
            "title": "到房交代招饮四首",
            "content": "胜日山堂共一樽，未妨窈窕对嶙峋。\r\n髻分翠影眉争绿，人与南山各可人。"
        },
        {
            "title": "题扇七首",
            "content": "桃叶渡头鱼噞春，莫愁堂上燕依人。\r\n玉觞欲举瓦先醉，痛忆当时迹未尘。"
        },
        {
            "title": "赠钱郎中",
            "content": "刓方利禄媒，抱道俗不省。\r\n诗书工发家，孰起世儒病。\r\n钱侯挺直节，蛮徼复兰省。\r\n剑气夜星明，鵰翮秋霜耿。\r\n上前论世务，万乘为首肯。\r\n平生中原虑，壮岁左符请。\r\n不作黄阁想，拟试白羽秉。\r\n孤忠当宁知，宏图时宰领。\r\n群儿须圆曲，谓可力胜命。\r\n彼此计乘除，得甓丧崇鼎。\r\n平生信所得，一鉴照万境。\r\n幕中辞脂韦，客石进严冷。\r\n主簿聱牙伯，评俗怒生瘿。\r\n令君强项翁，争事不藏颖。\r\n但有周舍思，可无卫武警。\r\n我亦意行者，泥古志未逞。\r\n朝来听名理，剪烛延落景。\r\n寸田殊易荒，有赖剔榛梗。\r\n效奇乏良策，汲深惭短绠。\r\n惟期佩公言，不堕颓俗阱。"
        },
        {
            "title": "送龙辞三章",
            "content": "雷车轞兮电焱熹，孽氛静兮旱魃摧，\r\n龙之来兮慰我思。翠其幢兮羽旗，\r\n乘焕{火霍}兮纷躨跜。龙之去兮盍徐之，\r\n蜚雨兮一且再。室予居兮谷予饥，\r\n眷他州之枵橎兮，匪龙其吾曷依。\r\n东阡北陌兮讴而嬉，右湖左海兮夜不扉，\r\n林屋之洞兮蟠翠微。琼餐兮贝宫，\r\n云璈兮玉妃。奠龙居兮无愧，\r\n功成兮龙则归，送龙兮陈辞。\r\n溪藻芡兮山有蕨薇，钱吾归兮几时。"
        },
        {
            "title": "云岩晓",
            "content": "淮山归梦清莫续，僧窗睡足雨亦足。\r\n钟鸣鼓动萁炉红，深炷沈檀共僧粥。\r\n我生身口良易供，志原略与山僧同。\r\n明年听雨淮之东，还许幽人林下逢。"
        },
        {
            "title": "再次张丞韵",
            "content": "龙职阴晴肯转圜，寒侵春事倍常年。\r\n弥旬稔听盆翻雨，一室何殊瓮里天。\r\n多病可堪严酒戒，高舂未憖枕书眠。\r\n忘忧蠲忿疑无策，小草论功亦浪传。"
        },
        {
            "title": "泊瓜步",
            "content": "拥衾迎銮晓，舣楫瓜步夜。\r\n问俗乡音转，束緼野宿乍。\r\n去家倏兼旬，取道逾三舍。\r\n江神虽世情，羁客忍陵藉。\r\n初趁风色好，忽复帆席卸。\r\n泊舟市区外，系缆古柳下。\r\n遥听波浪涌，未息妻孥怕。\r\n谯翁身世拙，衷货迄未价。\r\n荣望绝台阁，归计盍桑柘。\r\n男儿四方志，肯与衰鬓谢。\r\n古人出处音，分取世俗讶。\r\n呼酒反谭麈，扪虱复王伯。"
        },
        {
            "title": "早夏",
            "content": "安石榴花猩血鲜，凉荷高叶碧田田。\r\n鲥鱼入市河豚罢，已破江南打麦天。"
        },
        {
            "title": "次韵石湖居士见梅",
            "content": "东风犹是玉为尘，静女冰肌小带皴。\r\n尚压芳华擅春事，枉当穷腊议花神。\r\n仙姿绝俗遗群妒，鼎实收功看一新。\r\n疎影暗香吾袖手，天容诗伯继黄陈。"
        },
        {
            "title": "祷雨木栏堂四首",
            "content": "醮坛烟断金鼎，缺月印天一梳。\r\n想知瞻望云汉，君王寝帐犹虚。"
        },
        {
            "title": "再次前韵呈林郎中五首",
            "content": "坎流行止忌株守，敢薄绅笏高山林。\r\n平时交期车合辙，回首夷路鹤鸣阴。\r\n穷鸟低摧客吟苦，九虎眈视天门深。\r\n南道主人推毂手，赖君未遣灰吾心。"
        },
        {
            "title": "赭圻",
            "content": "朱旗仅奏蜀川功，咫尺中原未向风。\r\n礼接谢安犹故旧，心知越石是英雄。\r\n生前逆气无宗国，身后馀殃有狡童。\r\n忍对青山话遗臭，人生过鸟抹秋空。"
        },
        {
            "title": "次韵任解元喜雨二首",
            "content": "跪奉炉香幸见怜，人言匹庶可回天。\r\n及今一睹盆倾势，满意重占斗覆年。\r\n仅息黄尘昏永昼，几时翠羽冒中田。\r\n此心安得顽如石，水旱丰凶付偶然。"
        },
        {
            "title": "又对厅",
            "content": "黄堂绿影转槐龙，锦绣围中度好风。\r\n珠履相辉人峙玉，金罍更劝酒如空。\r\n逢辰正自千龄会，胜日何妨一醉同。\r\n来岁从公话今日，钧天应簉未央宫。"
        },
        {
            "title": "夜宿商卿家",
            "content": "萑蒲无警南塘静，歉岁村讴鼓罢挝。\r\n更喜良宵共谭麈，几烦亲手剪灯花。\r\n酌无多酒仍馀味，懶不吟诗政自嘉。\r\n蝶梦蘧蘧才一霎，邻鸡啼罢又啼鸦。"
        },
        {
            "title": "再次韵呈张守",
            "content": "朋旧携持过陋栖，炊香沦雪鱠拖泥。\r\n酒浇礧磈聊娱老，诗愬酸寒最切题。\r\n种秫集功今有约，对棋销日不嫌迷。\r\n千奴别去平安否，时欲拿舟甓社西。"
        },
        {
            "title": "韩守松卿索近诗",
            "content": "昔人技成叹屠龙，似我五字躭雕虫。\r\n镌肝搯肾探戃恍，半世不辞诗得穷。\r\n诗成颇讶神与力，畴昔梦中分五色。\r\n援毫动作万钧斡，应俗何曾一钱直。\r\n豪韩有句当千年，取世所遗政自贤。\r\n数篇蜚向青眼边，可复把玩盘中圆。\r\n君家十顷围翠密，近榭远亭如画出。\r\n时须唤我一樽同，笑对风烟挥此笔。"
        },
        {
            "title": "书城北尼庵二首",
            "content": "小摇蛇影鸟惊堕，已落背毛牛自如。\r\n瞢欲分朋惭老病，与渠甘作典筹舒。"
        },
        {
            "title": "再游虎丘二首",
            "content": "阖庐归骨地，僧宇庇高丘。\r\n又趁能诗伴，来为吊古游。\r\n英雄馀幅纸，岁月莽东流。\r\n未解山前客，相逢更说愁。"
        },
        {
            "title": "再次韵",
            "content": "二子峨冠共我长，即看紫绶映银黄。\r\n不须握手论家谱，更举宣尼与伯阳。"
        },
        {
            "title": "次韵王勉夫晚春",
            "content": "送春无酒未须嗟，却有新茶试大家。\r\n便惬轻凉生小扇，独怜扑蔌下荐花。\r\n霜肤解箨初尝笋，怒瘿因谁拟问蛙。\r\n嘉树著行森羽葆，翠青疏密俨排衙。"
        },
        {
            "title": "喜雪六首",
            "content": "寒空黯惨塞不开，篵琼屑玉卷地来。\r\n乾坤变灭定何意，风为披拂云剪裁。\r\n和声载路天亦喜，簸弄花絮为春台。\r\n了知麦秋更好在，老农指此丰年媒。"
        },
        {
            "title": "使君有诗复次韵",
            "content": "诗播乐职闻子渊，贵耳底用泥古先。\r\n吾宗使君当世贤，援今辈古敢间然。\r\n祖武孙谋有源水，功名济美方未已。\r\n即今朝野属望深，简斋仙人真不死。\r\n诗律欲并元刘驱，郡政坐使豚鱼孚。\r\n编辑妙制纪殊绩，喑不措手吾非夫。\r\n壮岁毫端有神物，才与年衰此心屈。\r\n伸纸索句颇强颜，漫把清明誉天日。"
        },
        {
            "title": "再次韵林郎中",
            "content": "醉乡陶然真我底，落世瞢作鱼千里。\r\n颇思溪风鸣桧枝，一洗半生市声耳。\r\n帝城春月雨强半，蹑屐冲泥今已惯。\r\n湖莹冰奁涛涌山，回思向来领奇观。\r\n角角倦鹊语未休，晚鸠饶舌如有求。\r\n明朝定可载酒去，携儿一为湖上游。\r\n湖西群艳虽无在，宿云扫空天宇大。\r\n蹇吾健倒趁早归，醉尉未须嗔目待。"
        },
        {
            "title": "再次韵",
            "content": "平日四方念，见谓石作肠。\r\n即今还家梦，绊骥首屡骧。\r\n不作垂橐叹，藏书颇青箱。\r\n此灯可无传，儿孙共翁长。"
        },
        {
            "title": "谢程帅袁制使",
            "content": "一编用刘汉，谁似进履生。\r\n同吟谢世书，我尝羡弥明。\r\n昭文倦袖手，此曲宁亏成。\r\n屠龙与澼洸，付渠自重轻。"
        },
        {
            "title": "次张学录韵十首",
            "content": "广文无酒钱，到官倏改火。\r\n清谭坐萧斋，惟子屡过我。"
        },
        {
            "title": "观山四首",
            "content": "晴春载酒小徘徊，倏作冲泥冒雨回。\r\n毕竟山灵嫌俗驾，即今还殷阿香雷。"
        },
        {
            "title": "调官归",
            "content": "穰穰衣冠地，眈眈公辅居。\r\n云霄有捷径，尘土且长裾。\r\n老去怀归切，生知与世疎。\r\n解装漫刺在，况说子公书。"
        },
        {
            "title": "招郑良佐",
            "content": "向来闻名思见面，常恨东西异乡县。\r\n即今去我一苇航，亦复经年不相见。\r\n重阳佳辰可虚辱，橙香蟹肥家酿熟。\r\n相过一醉犹待速，为君已约东篱菊。"
        },
        {
            "title": "次诸公诗韵",
            "content": "墙围护风烟，檐影纳红绿。\r\n城西百弓地，论价指和玉。\r\n沧浪取具体，辋川俨遗躅。\r\n年时得小憩，振衣休汗足。\r\n山灵不留人，定复厌枨触。\r\n坐想散花女，深堂伴金粟。\r\n今年桃李月，僮马几装束。\r\n竟成梦魂到，永叹春事促。\r\n此亦志原违，世有溪壑欲。\r\n似闻偕六逸，碧酒仍艳曲。\r\n风鹤羽人下，露花妃子浴。\r\n诗卷肯属我，我洗颜面俗。\r\n元亮晚耒耜，弥明旧符籙。\r\n可须白月前，熠熠度萤烛。"
        },
        {
            "title": "鹿鸣燕",
            "content": "乱山森立围古房，重碧叠青天与长。\r\n钟奇孕秀为隽良，有如六子争轩昂。\r\n胸次襞积云锦章，汉之晁董唐常杨。\r\n当日折冲阵堂堂，尺箠不折筑受降。\r\n皇上籲俊奄帝王，士孟其晋如康庄。\r\n即今劝驾观国光，接翼便合鸳鹭行。\r\n后先差池似未妨，一夔自足开天荒。\r\n五大次第趋岩廊，怀宝判阅三星霜。\r\n一杯首饯江夏黄，一诗窍比振履商。\r\n功名逼人未易量，坐来相映眉间黄。\r\n谁遣大宅浮春阳，他年朝路偕翱翔，\r\n惟南有斗耿昊苍，一字定寄渔樵乡，\r\n老子善诵君叵忘。"
        },
        {
            "title": "春日客中二首",
            "content": "芳时已叹鬓毛斑，何况栖栖客路间。\r\n杯酒故人千里隔，锦囊著语一春闲。\r\n燕莺飞处频回首，桃李香前合厚颜。\r\n昨夜东风贷庭竹，少容归梦到家山。"
        },
        {
            "title": "题六么后",
            "content": "爱爱少日淫奔女，爱爱死作贞烈妇。\r\n东隅一跌收桑榆，竟得作名传乐府。\r\n男子处死正自难，此女励志雪柏寒。\r\n至今挺挺在人自，诗翁作诗生东刊。\r\n谁翻此诗入宫羽，檀唇缓歌细腰舞。\r\n直掩霓裳羽衣曲，更问离魂馈浆女。\r\n且玩此舞空金卮，莫奏此曲增悲凄。\r\n兰摧蕙枯昆玉碎，不如人家嫁狗随狗鸡随鸡。\r\n百年佳丽终枯骴，汝名芬芳无已时。\r\n舍生狥义渠安之，而我更用兴悲为。\r\n我悲所悲人不识，抚事怀人悼今昔。\r\n翻云覆雨行路难，君不见买臣之妻彦升客。"
        },
        {
            "title": "同徐吕二子游西湖复次前韵五首",
            "content": "酴釄芍药借春回，似解商量陆续开。\r\n安得玄霜著花骨，不教容易染苍苔。"
        },
        {
            "title": "再次韵答程帅高机宜四首",
            "content": "名德谁今挺古风，人嗟汲直合居中。\r\n挥毫有物鬼落胆，与世无心云度空。\r\n倚听金銮拜新渥，又烦竹马走群童。\r\n贝宫风露鳌峰月，行矣辉华映两瞳。"
        },
        {
            "title": "次韵张秀才雪",
            "content": "可是春皇吝物华，群仙剪水作奇葩。\r\n壶中天地浑糜玉，风处园林尽勒花。\r\n宿火暖寒聊榾柮，夜光落手急惊嗟。\r\n忍饥遽拟搜诗谢，何异空肠更饮茶。"
        },
        {
            "title": "送严上舍并寄诸公十首·寄张次夔县丞",
            "content": "闻道张夫子，还家俗累轻。\r\n两官终短袖，五字屹长城。\r\n龙断悲人世，烟云写物情。\r\n只今遥夜月，独许伴空明。"
        },
        {
            "title": "黄尉挽章二首",
            "content": "落笔心犹壮，论年鬓未斑。\r\n砚捐初铸铁，泽失善藏山。\r\n谈麈那容数，灵輀去莫攀。\r\n松阡萦望眼，衰泪可胜潸。"
        },
        {
            "title": "次韵章守移学",
            "content": "千柱崇成俨旧规，小劳移筑未为非。\r\n诸儒受业三熏沐，贤守收功一指挥。\r\n蒇事此时争试目，决科它日看增辉。\r\n问玄亦复侯芭事，可但经生识指归。"
        },
        {
            "title": "祈雨而应范簿有诗次韵四首",
            "content": "瓣香亲谒睡岩龙，高卧逶迤岂自公。\r\n岩下望龙须一怒，向来作止系凶丰。"
        },
        {
            "title": "三月初晚晴寄高缙之三首",
            "content": "曲栏倚青冥，万井入指顾。\r\n湖光漾明霞，照我凭栏处。\r\n森木倦鸟归，遥空征鸿度。\r\n定知待月人，破竹有奇句。"
        },
        {
            "title": "王母致语口号",
            "content": "天仗凌晨拱未央，君王亲奉紫霞觞。\r\n社鸣当纪乾坤辟，筴授端知日月长。\r\n为祝尧龄辞翠水，闲留羲驭顿扶桑。\r\n儿家不上千秋鉴，自摘蟠桃寿圣皇。"
        },
        {
            "title": "再次韵后篇戏朱",
            "content": "淙淙雨势欲沈城，衮衮辞源亦对倾。\r\n辟户浑疑云气近，诵诗如在玉壶清。\r\n射知猿臂须穿札，陈怯鱼丽且闭营。\r\n只把两君新句法，为歌丰乐诏诸生。"
        },
        {
            "title": "次韵张守劝农",
            "content": "东郊春好近清明，小队相羊为省耕。\r\n扶路人归皆喜色，应时雷殷亦和声。\r\n不妨密雨催花放，有底屯云妒月盈。\r\n遥想一尊同客夜，烛花未剪已诗成。"
        },
        {
            "title": "暮春泛西湖次口号韵呈程待制十首",
            "content": "重到西湖可便回，前年待得水芝开。\r\n凭君问取闲鸥鹭，亲见跳珠溅客来。"
        },
        {
            "title": "次韵张守惠山",
            "content": "诗伯心如水，熊轓再护边。\r\n教条父老舞，姓字裔夷传。\r\n客到牵铃索，诗成仰屋椽。\r\n平吞云梦泽，聊酌隐之泉。"
        },
        {
            "title": "劝农书净居壁",
            "content": "小出成休务，徐驱免戴星。\r\n风枝禽磔磔，烟陇麦青青。\r\n萧寺蜚尘外，行轩数刻停。\r\n剩呼黄发叟，看卧碧香瓶。\r\n庶富几无憾，耕桑饱所经。\r\n由衷疎直语，或可比闾听。"
        },
        {
            "title": "次章房陵韵四首",
            "content": "章子五车读，诗外未一施。\r\n清篇忽见属，了不计吾谁。\r\n投暗率如此，世路宜暮迟。\r\n独无牙旷手，并坐弦君诗。"
        },
        {
            "title": "再次韵二首",
            "content": "郡政只今多暇日，名园欲到指苍茫。\r\n能诗有客怜侯喜，好士惟公繼郑庄。\r\n促膝未妨渑似酒，转头当复玉为堂。\r\n联金缀玉真吾事，剩刻坚珉表士乡。"
        },
        {
            "title": "张丞见和次韵答之",
            "content": "故人十年别，墙宇今密迩。\r\n谭胜复诗工，排日有欢喜。\r\n所嗟连城璧，过诧窭人子。\r\n何况政术疎，一一赖提耳。"
        },
        {
            "title": "再次韵答程帅高机宜四首",
            "content": "倒海翻湖袖手观，揆子才思坐天悭。\r\n愁攻心折仍无赖，债压头低不办还。\r\n坐想赓酬联白璧，只令翘企仰高山。\r\n拙疏却喜便衰病，赢得萧斋尽日闲。"
        },
        {
            "title": "次韵余司理",
            "content": "名分必我辈，那容狥多可。\r\n势由服劳屈，享以綦贵夥。\r\n积水须固防，易溢不难破。\r\n劝沮自有机，惩一警千个。\r\n世儒略其本，顾详狱犴课。\r\n彼顽工抵巇，未可援宥过。\r\n奸名犯具分，论罪不在大。\r\n吏奸易为炽，士气宁受挫。\r\n漏网容汝辈，厚颜向此座。\r\n新诗惊老眼，唱高信难和。\r\n向来搏虎手，老去但慵懦。\r\n近者劳阿买，金薤编玉唾。\r\n此诗尤杰出，气有江山估。\r\n揆予收新得，比君倍当贺。"
        },
        {
            "title": "试柘枝溪上",
            "content": "蕙风花气雨馀天，报答融和玉作船。\r\n壮岁自能鸜鹆舞，老狂犹有柘枝颠。\r\n群鸿翩度昆昭锦，双凤翔从玉井莲。\r\n起我少时豪侠兴，未甘诗客号臞仙。"
        },
        {
            "title": "次韵张直合避暑",
            "content": "红榴照眼笋穿阶，峭合登临快此来。\r\n净境祛烦仍客共，醉乡逃暑更书催。\r\n庭阴碎喜风头动，虹影明看雨脚回。\r\n万事屏除诗债迫，此心拌擞未容灰。"
        },
        {
            "title": "书南柯太守曲后二首",
            "content": "门前车马竞飞驰，等是槐安未寐时。\r\n何似阿怜歌此曲，一卮随分得伸眉。"
        },
        {
            "title": "再用韵寄丁知县三首",
            "content": "旗亭风月小披襟，慰我东归听足音。\r\n潮水去来当有信，岫云出入自无心。\r\n酒杯乘兴从妨梦，诗律缘愁乐废吟。\r\n明日扬舲回白首，烟横北固櫂千寻。"
        },
        {
            "title": "同沈守劝农十首",
            "content": "谁似青君用岁华，遍分春色到幽遐。\r\n房陵远近山千叠，到处东风到处花。"
        },
        {
            "title": "村居二首",
            "content": "卷书揩目小披襟，睡起初便茗碗深。\r\n一缕碧檀无与语，坐窗闲看竹移阴。"
        },
        {
            "title": "山居十首",
            "content": "丁年陪友旧，尘雾去駸駸。\r\n不赖学问力，终孤云水心。\r\n无波真古井，跃冶岂祥金。\r\n抚已知今是，扁舟钓碧浔。"
        },
        {
            "title": "閒题",
            "content": "自笑冠裳裹沐猴，只今江海信虚舟。\r\n断无贝阙珠宫梦，好在黄鸡紫蟹秋。\r\n诗外尽为闲日月，人间分占素公侯。\r\n政须鸥鹭供青眼，未厌山林映白头。"
        },
        {
            "title": "凌晨复有惠急笔次韵",
            "content": "小驻江干接隽游，渭清泾浊可同流。\r\n假真笑我陈惊坐，造妙推君赵倚楼。\r\n姓字已高时辈上，功名尤忌鬓毛秋。\r\n等闲莫学金华伯，碧水如天拟梦鸥。"
        },
        {
            "title": "陈宣卿为予作雕图",
            "content": "吾宗洒画墨，似我诗得趣。\r\n未至心手忘，敢议江山助。\r\n东绢十幅围，中有千尺树。\r\n穷冬万虫蛰，拆地双虬怒。\r\n仿佛风雨声，想像栋梁具。\r\n人间汗反浆，对此毛发竖。\r\n怪君物写影，落笔神与遇。\r\n自言阅世孰，妙解等僧悟。\r\n每当盘薄馀，了知精灵聚。\r\n此图尤杰出，持用博新句。\r\n墨君第一流，论世无殆庶。\r\n三熏且十袭，复靳为子赋。"
        },
        {
            "title": "言怀二首",
            "content": "此身与世分相违，可是平生不见几。\r\n知己方占白鸡梦，寸心已傍碧山飞。\r\n周旋觞咏须三益，斟酌行藏欠一归。\r\n甓社湖西隐君子，为翁应扫钓鱼矶。"
        },
        {
            "title": "次韵王统制喜雨",
            "content": "公馀竞病挥诗笔，谁似风流老伏波。\r\n对雨肯来同把酒，当令阿素为君歌。"
        },
        {
            "title": "送七子赴省",
            "content": "旋转玑衡运化枢，嗣皇袭六待耆儒。\r\n斗南誉望俱难匹，邺下才华旧不孤。\r\n郡赋今推作者并，王庭可但诤臣趋。\r\n竹林昔隐休回首，四辅三公此首涂。"
        },
        {
            "title": "赠龚养正二首",
            "content": "思君不办一再过，束书谢客方卧痾。\r\n不为儒林丈人地，可耐造物小儿何。\r\n我亦病气刚制酒，自春迄秋在告多。\r\n几时蹁跹数访我，为君快作鲸饮河。"
        },
        {
            "title": "再次韵四首",
            "content": "作吏丁年熟李书，调官晚境曳邹裾。\r\n平时外慕生灾怪，嘉遁爻中有祓除。"
        },
        {
            "title": "呈赵帅",
            "content": "雨行本自贪风便，四十里程真劈箭。\r\n长年摊钱夸半仙，一炊黍顷风头转。\r\n生世快意多所辱，叶舟瓠壶粮如屋。\r\n暗中桩触船版折，船丁籲天船媪哭。\r\n涂穷傥有哀王孙，腰舖人家紧闭门。\r\n丁翁禄遫捕鱼者，向我顾肯颜色温。\r\n茅屋新成容寄宿，麻茶初熟仍见分。\r\n解衣灭烛睡欲死，乡梦醒时鸡唤晨。\r\n平时晨餔下南浦，定向扬州听更鼓。\r\n飞廉生忧吾敢怨，薄命若为防弩。\r\n今朝河面吹细痕，竹树不声人骏奔。\r\n掣铃一笑话畴昔，便有乐事酬佳辰。\r\n镇淮主人开渌樽，蕙兰香前箫鼓喧，\r\n一杯为我安惊魂。胜谈亹亹清耳根，\r\n向来忧虞无足言。"
        },
        {
            "title": "赠广教主人",
            "content": "风雨破十九，可得闲余步。\r\n画舫连千百，排拶堤侧树。\r\n湖山堕空蒙，於客信非助。\r\n前朝冒雨还，正为初日误。\r\n今者乘兴往，不暇家治具。\r\n赏心有新惬，行计无旧沮。\r\n香尘纷罗绮，隐服耐此污。\r\n莺花殊未厌，乌兔渠小住。\r\n爱日拟秉烛，把酒先得句。\r\n上马一回首，前滩下白鹭。"
        },
        {
            "title": "次韵杨宰",
            "content": "我方獭髓疗蜂腰，渠自才华盖代豪。\r\n州掾聊容养文豹，玉音催去踏金鳌。\r\n联芳君亦花只取，双峙人推玉笋高。\r\n看即提衡霄汉上，得无交口话啼号。"
        },
        {
            "title": "次韵张守与润守总卿诗四首",
            "content": "渔樵送晚景，天地著陈人。\r\n涧底离奇干，人间浩荡春。\r\n峨冠才识字，何策可资身。\r\n不拟千言赋，忉忉慁大钧。"
        },
        {
            "title": "祷雨凤凰山二首",
            "content": "跨凤西来得好山，千年人与凤俱还。\r\n本规法席专崭绝，先遣山灵凿捍顽。\r\n闻道碧泓严水印，试携清醥闯云关。\r\n此心炯炯龙应识，莫遣归涂更厚颜。"
        },
        {
            "title": "次玩鞭亭小诗韵",
            "content": "心事即今惊白发，世情从昔彀黄间。\r\n窦家锦上四百字，只道藁砧山复山。"
        },
        {
            "title": "相如二首",
            "content": "逸德狂情赖补苴，文君端合婿相如。\r\n白头曲里殷勤意，不愧先生谏猎书。"
        },
        {
            "title": "题长沙新到雁图",
            "content": "渺莽雪波烟渚，有底鼓翅相呼。\r\n如老子载家去，眼明见甓社湖。"
        },
        {
            "title": "喜雨口号呈陈守伯固十二首",
            "content": "共说邦君祷雨时，衋如疾痛切肤肌。\r\n公心一片秋空月，可但圆通大士知。"
        },
        {
            "title": "题扇集句五首",
            "content": "绿槐高柳咽新蝉，绫扇唤风阊阖天。\r\n见欲扫床悬麈尾，簟纹如水帐如烟。"
        },
        {
            "title": "和陶渊明二十首",
            "content": "细阅史氏书，宛若身所经。\r\n梦录以命之，过影纪亏成。\r\n一尧间十秦，寒暑倏变更。\r\n我起千岁后，游心於大庭。\r\n挽仰海尘扬，鼓舞天籁鸣。\r\n纷纷阅过前，表立俱志情。"
        },
        {
            "title": "庆元冬再到盱眙四首",
            "content": "平日朝京此问途，如今一水剪坤舆。\r\n客来羡杀闲鸥鹭，北煮南飞得自如。"
        },
        {
            "title": "次韵杨宰捕蝗宿竞岩四首",
            "content": "旱蝗蔽土翳云空，遥想驱驰逐转蓬。\r\n端坐赖君酬一饱，老颜可讳发惭红。"
        },
        {
            "title": "次韵赵帅登平山堂",
            "content": "东皇未憖养花功，远近娇红乱老红。\r\n胜赏山容陪隽轨，凭虚仍喜受雄风。\r\n小{奭斗}蜀井寒冰齿，旋俯波光碧蘸空。\r\n更看诗翁落椽笔，弹丸句法许谁同。"
        },
        {
            "title": "次儿辈喜雨韵呈太守",
            "content": "老子箪食师颜渊，忧世不合居民先。\r\n今年不雨春破夏，惴惕亦复针毡然。\r\n嗟嗟五月河无水，温饱之望疑已已。\r\n一雨滂浪弥夜旦，龙伯至仁端起死。\r\n国史未用书旱雩，人神幽显修交孚。\r\n老子一饱危不给，恩私仰戴君大夫。\r\n君恩如天不遗物，超伯岂应甘蠖屈。\r\n使君况是龙之友，偕儿同依赵卿日。"
        },
        {
            "title": "次韵章茂深安抚见寄",
            "content": "引领数仞墙，坐历几秋仲。\r\n西风度凝香，稍羞文字供。\r\n使君今退之，一眄士轻重。\r\n硕德金玉文，天畀为吾宋。\r\n鄙夫老世纷，万事曲肱梦。\r\n向来窍膏馥，编缀饱吟讽。\r\n此诗含古意，群骚之橘颂。\r\n理窟有余地，犹许一醉共。\r\n名乡璧一双，豪士笛三弄。\r\n侍公眼生缬，聊目归鸿送。"
        },
        {
            "title": "题潘德久竹居",
            "content": "竹里幽栖不掩关，解将应俗等居山。\r\n风流彭泽羲黄土，诗力苏州季孟间。\r\n官缚犹存紫公服，客来肯靳玉絛环。\r\n雪儿小直珠千斛，可但疎帘见一斑。"
        },
        {
            "title": "次石湖送炭韵赠龚养正三首",
            "content": "寒谷冰崖底著身，望晨疑寝越王薪。\r\n今年未办巡簷笑，急雪阴风肯贷春。"
        },
        {
            "title": "定海县厅事落成致语口号",
            "content": "翚飞华屋酒如池，宾主风流况一时。\r\n千杖敲春琼斝滑，九霞摇晚舞衫僛。\r\n轻颸泛座漂香远，纤月窥人转影迟。\r\n牛女多情应羡客，瓜华适已罥珠丝。"
        },
        {
            "title": "喜雨口号呈陈守伯固十二首",
            "content": "醮坛初上水沉烟，甓社龙公敢晏眠。\r\n为建清泠三万斛，坐令翠密舞中田。"
        },
        {
            "title": "题芜湖雄观亭",
            "content": "大江来东南，旁受众壑输。\r\n下驿峡下窄，积水陡下百尺馀。\r\n势如千鼓駴万马，闛{外门内沓}啮蹙崩腾排轧争危涂。\r\n蟂矶赖是作龃龉，不然颓沙裂岸复通舳舻。\r\n霜晴似揭天两镜，瞥眼浪涛相吞屠。\r\n不知河伯窟宅托何所，只应蛟鳄跋疐无宁居。\r\n阴晴明晦何限景，付与沙鸥浦鹭纶竿夫。\r\n令君作亭揽其要，豁然眼办了江湖。\r\n我昔暂登览，诗瓢仍酒壶。\r\n寒声隐隐撼窗户，绿雾喷噀擅晓晡。\r\n吴樯楚柁乱秋叶，蜚山涌雪略座隅。\r\n淮山千髻更在洪涛外，昏烟淡日时有无。\r\n昆阳胜负等蛮触，魏中之梁直锱铢。\r\n人生红尘中，局缩辕下驹。\r\n安得李成王宰不死俱在眼，水墨挥洒丹青摹。\r\n江山千里入卷轴，从此不数玄圃昆仑图。"
        },
        {
            "title": "再用前韵赠高司理共八首",
            "content": "腰钱几夜梦维扬，上雨傍风只此堂。\r\n人笑铅刀那用割，自知袜线岂能长。\r\n课时坛畔独飞动，问字人来且碧香。\r\n径欲披衣还旧隐，二天宁久溷苏章。"
        },
        {
            "title": "再次韵张德恭二首",
            "content": "平日疏愚但意行，每从师友仰高明。\r\n如君况是庭兰秀，向我防讥冻芋萌。\r\n柏悦悬知待松茂，渭流终不溷泾清。\r\n新诗应敌才馀事，纸价于今贵列城。"
        },
        {
            "title": "次韵杨宰",
            "content": "淮俗日就薄，识者颇借忧。\r\n天变不徒然，旱暵将谁尤。\r\n日来闻见同，比屋声悲愀。\r\n令君不鄙夷，疋马走道周。\r\n似闻疄陇间，蛰蛰霰雨稠。\r\n课功扑燎余，准粟秉庾收。\r\n一毙乃非孳，皁坚肥螟蟊。\r\n服劳岂容已，善后良未谋。\r\n即君认和諝，为邦似求由。\r\n佩兰扈玄蓠，所向多暗投。\r\n世贤刘是宗，芥视东家丘。\r\n方将解倒垂，未遑赋归休。\r\n横前觞深渊，君其万斛舟。\r\n原天开老眼，一雨洗叹愁。\r\n旄倪饫菽粟，羁罢安田畴。\r\n探丸等和扁，沈痾洒然瘳。\r\n我亦民之一，担石略不留。\r\n遭罹本自致，未敢忘反求。\r\n诗来念贤劳，效颦聊杀羞。\r\n孰视援溺手，不计输几筹。"
        },
        {
            "title": "王漕小燕玻璃分韵得路字",
            "content": "去年客京华，酷暑不可度。\r\n时为冷泉登，税驾脱巾屦。\r\n风外杂佩鸣，松根一窦注。\r\n可闻不可挹，已足荡袢暑。\r\n朅来黄埃中，梦绕湖西路。\r\n宁知虎头侧，碧溜依绀宇。\r\n琤淙响琴筑，喷噀起霏雾。\r\n余润碧苔滋，照影红葵嫮。\r\n凉气濯毛骨，寒声到樽俎。\r\n况陪持斧翁，觞咏浣尘虑。\r\n坐著锦囊生，歌烦桃叶女。\r\n向来湖西亭，听泉渠须数。\r\n逼人洒清寒，如翁不雪句。\r\n更唤泉间龙，为霖下山去。"
        },
        {
            "title": "答龚炳泽卿",
            "content": "之子违离久，前宵梦见之。\r\n秋蛇开侧理，晓鹊啅疎篱。\r\n歆秀何时改，郊痒更问为。\r\n有言今赘矣，暗里自应知。"
        },
        {
            "title": "再次韵四首",
            "content": "公朝已后茹茅连，幕府偷闲亦所天。\r\n宠辱肯为差别观，道人随寓只怡然。"
        },
        {
            "title": "祈雨而应范簿有诗次韵四首",
            "content": "苍黄日日冒黄尘，敢意诚通主雨神。\r\n晓起遽听沾足报，天心政尔念疲民。"
        },
        {
            "title": "次韵王解王赁地筑屋",
            "content": "饥麟不落毛，士生常百忧。\r\n何人金为埒，振客不待求。\r\n之子磊磈胸，贮书不贮愁。\r\n焉知奉二老，百指借岸舟。\r\n方耐冷侵骨，未暇吟掉头。\r\n目前帡幪托，忽於温饱谋。\r\n诗来愬穷状，读想寒飕飕。\r\n我亦寄别巢，其拙真病鸠。\r\n每惭乌所瞻，更羡莺出幽。\r\n君看沉沉者，生不谭轲丘。\r\n可食忘嗟来，至宝忌暗投。\r\n天地吾蘧庐。此理君信不。\r\n为亲傥可屈，三返无宜休。"
        },
        {
            "title": "次丁嘉会韵二首",
            "content": "尘里清风忽满襟，诗成正始识遗音。\r\n才轻馀子今文举，气压诸豪复季心。\r\n棋罢蜡灯衔烬暗，酒阑庭树挟霜吟。\r\n百年衮衮须今夕，岁晚鸥盟要重寻。"
        },
        {
            "title": "盐城阻冰雪赠陈德美三首",
            "content": "断港冰初合，穷涂岁欲除。\r\n临年仍此悔，议道得无疎。\r\n抚事空搔首，何人为寄书。\r\n海风吹浩荡，侧望正愁予。"
        },
        {
            "title": "对客再次韵",
            "content": "客来一笑同乡味，便粉秋菰刷藕泥。\r\n糟泥子姜仍旧法，笼缄乾笋俨新题。\r\n白鱼紫蟹空濡沫，窘兔惊麋想砀迷。\r\n自揣臞儒合蔬粝，放麑终恐愧巴西。"
        },
        {
            "title": "待众官致语口号",
            "content": "炉熏抽蕙褭高寒，列宿低光近醮坛。\r\n夜屋忽惊簷溜响，晓畦旋放桔槔闲。\r\n政须酬酢乘多暇，况间忧虞取一欢。\r\n投辖孟公留客意，应伴月路醉扶还。"
        },
        {
            "title": "再次韵四首",
            "content": "翰墨场中对抗旌，黄陈一笔万钧轻。\r\n武安屋瓦秋鼙震，湘水波光夜月晴。\r\n沮洳求鱼真自笑，渚涯向若倍驰情。\r\n吾生恨落任公后，不见投纶掣海鲸。"
        },
        {
            "title": "管仲二首",
            "content": "棠潜俄正鲁封圻，施伯安翔稛载归。\r\n屍授夷吾宁复此，君臣应愧始谋非。"
        },
        {
            "title": "次韵樊汊",
            "content": "荒政赖贤守，湛恩推上方。\r\n龚黄真父母，秦赵肯圻疆。\r\n手自起僵仆，术先销暴强。\r\n膏盲得司命，铭肺可能忘。"
        },
        {
            "title": "八月十二日夜偕客赏木犀八首",
            "content": "人间雨恨更云愁，月殿仙娥替汝羞。\r\n诗酹此觞坚后约，与人晴霁作中秋。"
        },
        {
            "title": "正学",
            "content": "政术自学术，君子恶其欺。\r\n道学不容伪，世以伪用之。\r\n向来濂溪翁，粹然时所师。\r\n光风与霁月，取重前辈词。\r\n两程从之游，流变已受疑。\r\n应世颇拘谫，自立如矜持。\r\n何人传其粗，矫讦取世资。\r\n口中诚敬语，掎袂挹惠夷。\r\n其行则市井，跖屩差所为。\r\n危坐悄长默，覆此庸蚩蚩。\r\n经正盛时事，怪女尚抵巇。\r\n秉畀幸一旦，嘉谷去稗稊。\r\n正士鸳鸿集，古学星日垂。\r\n江湖隐沦客，有见真管窥。\r\n尔辈受排拫，拟亦无孑遗。\r\n得无奇英士，失脚遂磷缁。\r\n用过贤用功。取璧忘小疵。\r\n原引抆拭手，免兴失时悲。\r\n原分升禄，少救并日饥。\r\n辟以周孔涂，正以孟韩规。\r\n嵬琐审辟就，譸张惭昨非。\r\n六通面四达，恢若隆古时。\r\n治道遗去甚，世变须防微。\r\n吾言或可录，敢用告采诗。"
        },
        {
            "title": "渡扬子",
            "content": "涛江吞天去，委此舟一叶。\r\n有之恃勇往，微命几颠跲。\r\n弱缆维复解，宿浪俄妥帖。\r\n北风不满帆，晴空欲凌蹑。\r\n淮人乡情重，相为细扶楫。\r\n浮玉瞥眼过，笑谭得利涉。\r\n穷涂有快意，十北收一捷。\r\n龙公不常喜，未用轻吾怯。"
        },
        {
            "title": "徐陶会",
            "content": "松底轩窗卸虎鞯，竹帘闲褭石炉烟。\r\n山间风日小春后，会里杯盘长至前。\r\n蚁子醪敷能及客，弹圆侯栗不论钱。\r\n岩栖野啸平生意，失脚尘埃雪满颠。"
        },
        {
            "title": "寄郑良佐",
            "content": "书生著书贪日课，文士卖文救穷饿。\r\n青楼歌酒属富儿，不意此名君乃荷。\r\n风波平地自谁始，一但从知百人和。\r\n东鲁男子旧修谨，南郡诸生底逋播。\r\n平安敢烦街吏报，洁白长赓楚人些。\r\n流言不计两曾参，机上慈亲枉惊堕。\r\n阮舍尤须辨南北，杜冠可无分小大。\r\n宁知宋不笑登徒，或指宣尼作阳货，\r\n璧亡误使张仪去，兵利徒为少卿祝。\r\n违从兄食只厚诬，偿同舍金聊引过。\r\n无黥可息劓可补，未信白璧青蝇涴。\r\n君不见吾孟公士所倾，亦有俗子惊人坐。"
        },
        {
            "title": "再次韵答梁教授",
            "content": "阴晴如期喜可知，况复攗束收新诗。\r\n相如未至客之右，开编自愧芜辞。\r\n倅贰付我千家聚，佩襟戴君沾化雨。\r\n相从可独臭味同，接耳仅听淮乡语。\r\n诗来惊倒嗫嚅翁，结字著语古与同。\r\n少须官廨住家稳，往问句法几即功。\r\n似闻知津问沮溺，山间晴乾度山疾。\r\n一笑行举通家杯，计日尚前蕤宾律。\r\n过君定发醯瓮天，倾囷倒廪当吾怜。\r\n家居除领齐眉托，意与诸雏诵思乐。"
        },
        {
            "title": "隐静简堂老赠籐杖",
            "content": "两枝籐杖各过头，一赠诗翁一自留。\r\n借力崎岖知意厚，分岐喧静果谁优。\r\n拄归山路烟岚好，横向禅堂魔魅愁。\r\n偿尽阿师行脚债，不妨分我老沧洲。"
        },
        {
            "title": "祷雨凤凰山二首",
            "content": "人心神理未交孚，敢爱微躯走道涂。\r\n云气满山空梦永，秧畦夹涧就焦枯。\r\n罢羸眼看号庚癸，感格吾犹愧鼓桴。\r\n老去忧民心易折，龙公高卧得知无。"
        },
        {
            "title": "次韵袁宪打冰移舟三首",
            "content": "东行定见野桥梅，望望花随驿使来。\r\n曾约南枝春信否，急烦好句与催开。"
        },
        {
            "title": "再次杨宰游土山韵",
            "content": "志公岩顶云萦绕，罗汉洞前山郁盘。\r\n鲧禹鑴镵那用许，乾坤包纳若为宽。\r\n我行六月犹春服，谁遣千碉起暮寒。\r\n思与三花古仙伯，往还游戏辔青鸾。"
        },
        {
            "title": "罗提举见和再用韵四首",
            "content": "紫沉初炷炉香，青章已达寥阳。\r\n当有碧玉宫使，叱起河濒卧羊。"
        },
        {
            "title": "题济胜七物·一拄杖",
            "content": "惊蛇却犬破莓苔，筇竹随公几往回。\r\n龙化葛陂应未忍，为扶衰病作陈雷。"
        },
        {
            "title": "再次韵三首",
            "content": "连朝飞雨暗群山，局步修廊广霤间。\r\n会作闲人留十日，当令屐齿遍苔班。"
        },
        {
            "title": "复吴秘正五诗",
            "content": "作宰古尚教，宓齐但横琴。\r\n唐吏犹易为，读书或松林。\r\n一从来海濒，琴书暗尘侵。\r\n俗有只今异，鞭扑违寸心。"
        },
        {
            "title": "次韵什邡马主簿二首",
            "content": "纷纷过眼甚螽斯，胆掉惊逢骥騄驰。\r\n献替付君温省树，朝晡还我故山芝。\r\n荆江蜀栈聊舒啸，卷耳思齐正采诗。\r\n回首定传天上信，囊荷知傍紫皇持。"
        },
        {
            "title": "彭尉焚巢二首",
            "content": "乃翁五车读，弓剑初一命。\r\n九十归田园，颜丹眼如镜。\r\n客来不告倦，笔落有余劲。\r\n霜严草花落，松柏独也正。\r\n吾怜盼与札，徐阅襄昭定。\r\n济美竟寂寞，陈编漫辉映。\r\n翁家戏彩郎，足继贤业盛。\r\n雄词逼王杨，奥学窥韩孟。\r\n援今校古昔，两翁犹此病。\r\n今段天试君，处此要以静。"
        },
        {
            "title": "次韵张守三首",
            "content": "平时漫诧跳梁去，末势宁逃死弃如。\r\n但遣鲸鲵绝吞噬，茫洋春泽尽嘉鱼。"
        },
        {
            "title": "铜官道中二首",
            "content": "人家自沦新茗，山路行冲翠岚。\r\n今日供人行李，向来梦里江南。"
        },
        {
            "title": "再次交代韵四首",
            "content": "环秀亭中命渌樽，云烟明灭映嶙峋。\r\n佐州不喜分风月，喜与南山作主人。"
        },
        {
            "title": "题因师蒲桃图二首",
            "content": "因师写物三昧手，公取天机付笔端。\r\n坐想瑛盘分磊磈，忆尝贝齿冰甘寒。"
        },
        {
            "title": "再次韵四首",
            "content": "视草行看赐上樽，浊醪付我酹嶙峋。\r\n扶携谁共山前醉，从此无君度外人。"
        },
        {
            "title": "谢程帅袁制使",
            "content": "丰约自定分，丝粟戒妄求。\r\n斯文寓理窟，多取谁汝尤。\r\n人间张长公，肮脏谢公侯。\r\n穷涂有乐地，投老容夷犹。"
        },
        {
            "title": "寄陈用晦四首",
            "content": "我初识苏仙，谈诗达旦夕。\r\n君今与提衡，当复诧此客。\r\n一代紫微公，文采耀楚泽。\r\n归来要同登，斲句慰英魄。"
        },
        {
            "title": "观诸公射於城北书壁二首",
            "content": "尘我玉蟾蜍，弦君金仆姑。\r\n分曹双壁立，中巂万人呼。\r\n壮岁功名地，从渠山泽儒。\r\n他年玉音问，册府起孙吴。"
        },
        {
            "title": "张丞见和次韵答之",
            "content": "我本山林人，娱老有日用。\r\n时须禽一戏，暇乃笛三弄。\r\n言偿作县责，顾敢宝所重。\r\n催科未妨拙，防速牙角讼。"
        },
        {
            "title": "约徐吕二友访净慈老二首",
            "content": "魏紫千葩压曲栏，问君何似檐头看。\r\n城西更有芳菲地，旧约重寻莫作难。"
        },
        {
            "title": "再次寄肯堂韵五首",
            "content": "精蓝端未下云居，况复僧中有后湖。\r\n理障禅那俱坐断，颇尝游戏到诗无。"
        },
        {
            "title": "陪盱眙王使君东游四首",
            "content": "红旗围皂盖，离迾碧山隅。\r\n水色涵云树，宾筵著画图。\r\n香温金凿落，花亚锦屠苏。\r\n醉里银丝鱠，渔舟不待呼。"
        },
        {
            "title": "次韵赵帅四首",
            "content": "舟子喧呼解缆忙，驼裘答飒冷禁霜。\r\n行分槁项新岐路，心属毛锥旧战场。\r\n谈笑惯陪北海酒，馥膏拟炷后山香。\r\n诗筒傥肯生毛羽，飞到幽人梦蝶床。"
        },
        {
            "title": "呈交代",
            "content": "雨行不转首，岂即真良图。\r\n二年望乡国，得归不暇徐。\r\n徒隶悉此意，颇作竭蹷趋。\r\n冲泥傍险地，亦复歌载涂。\r\n使君卓旌旆，小燕留僧居。\r\n一杯酹龙公，庶或辅相予。\r\n捧着觞一再，霁色明桑榆。\r\n安寝俟清晓，办装无滞濡。\r\n有祷必其应，显幽无乃拘。\r\n夸诩讳天幸，此理良自诬。"
        },
        {
            "title": "赠相者二首",
            "content": "人言庞艾可功名，独取臞儒子麽生。\r\n槁项犹多吟拥鼻，好移君眼与公卿。"
        },
        {
            "title": "书怀二首",
            "content": "俛仰人间世，才为一笑资。\r\n百年羊胛熟，万事虎头痴。\r\n文字聊遮眼，功名浪杂颐。\r\n浮生如此尔，况复病馀衰。"
        },
        {
            "title": "次韵张守劝耕二首",
            "content": "三揖清扬岁两更，烦公倒屣费逢迎。\r\n抽簪仕籍心弥厉，撰屦词坛计欲成。\r\n西洛况闻高纸价，苏州从昔擅诗声。\r\n拙衰枉作登龙客，领略玄谭自阿平。"
        },
        {
            "title": "又次韵二首",
            "content": "愁为离群老不禁，诗来深得故人心。\r\n自摩病眼添沈炷，满纸晶荧翫碎金。"
        },
        {
            "title": "元夜病起二首",
            "content": "节物撩佳兴，浮生盍自宽。\r\n山城如许乐，灯市不多寒。\r\n微步漂香细，行歌惜夜阑。\r\n何人欹醉帽，朱袖簇归鞍。"
        },
        {
            "title": "再用前韵赠高缙之三首",
            "content": "高郎客京华，好事有左顾。\r\n儒林丈人行，乃得曳裾处。\r\n亦知短褐底，蕴抱美无度。\r\n继今数公间，可但传新句。"
        },
        {
            "title": "雁汊东守风四首",
            "content": "惊麋砀洪浸，何人矢丽龟。\r\n遂令老病叟，珍毳及晚炊。\r\n野鹿敢伯仲，江鲟让甘肥。\r\n淮人笃乡义，贱乞等韭葵。\r\n向来无人境，沙漫水无涯。\r\n市声不到耳，茭苇相因依。\r\n今无暴客虞，解衣候朝曦。\r\n厚味真过矣，安食如含饴。"
        },
        {
            "title": "题傅商卿家壁二首",
            "content": "表表两卿吾莫逆，青刍白饭玉为醅。\r\n因循桑下成三宿，解后花时更一来。"
        },
        {
            "title": "寄张守仲思十首",
            "content": "诗成跬步遣长须，江隔邮筒已自疏。\r\n相六年无一字，故人何计慰穷途。"
        },
        {
            "title": "次韵魏知元",
            "content": "青楼琴客信超俗，俗外客子幸临辱。\r\n定知略眼岁寒枝，肯负平生白头曲。\r\n雌凰雄凤副所求，和鸣之乐方未休。\r\n暗香疎影春借力，更看青子骈枝头。"
        },
        {
            "title": "谢制帅高卿剡四首",
            "content": "宰邑非良才，朴拙瞢信己。\r\n曾无补毫发，粗不畏首尾。\r\n倚公造物手，袭璧护玷毁。\r\n世有百谪余，观旁首重稽。"
        },
        {
            "title": "次韵赵子野赠别",
            "content": "白地倒海翻重湖，赵侯涂改插架书。\r\n石麟角犀清而腴，了知不是山泽臞。\r\n舌官齿商凤将雏，一笑著我东郭竽。\r\n曹后鲍前君指呼，郊寒岛瘦君童奴。\r\n翠凤未炙口不餬，吮漱沆瀣骑兔乌。\r\n擘水挹取骊颔珠，挂作白月照海隅。\r\n丹山阿阁久榛芜，跳梁饿鸱啼鹁鸪。\r\n两鸟囚作辕下驹，巨灵蹶起张怒须。\r\n一鸟伸喙群翼趋，向来偃仆须君扶。\r\n大篇落手吾戒涂，春风得意揄翠裾。\r\n东西州尔非秦吴，犹金玉音宁所图。"
        },
        {
            "title": "高宗皇帝挽章四首",
            "content": "措俗皇风粹，怡神象帝先。\r\n宝图传圣嗣，金阙觐群仙。\r\n典训昭如日，华夷痛所天。\r\n衣冠游厣地，一一泪河前。"
        },
        {
            "title": "次韵答璧侍者五首",
            "content": "狮子窟中狮子子，孤群慑怯更清孤。\r\n当场不作春雷吼，底用吟诗压老夫。"
        },
        {
            "title": "又对厅",
            "content": "绿舆初下玉龟山，小驻黄堂相府莲。\r\n上客居多天下士，主人况自地行仙。\r\n九光霞里闻谭笑，三素云中度管弦。\r\n来岁日边桃荐碧，帝觞应共醉钧天。"
        },
        {
            "title": "次韵寄叶进卿",
            "content": "回车记我君能贤，席门忽下凫背仙。\r\n参辰相避徒自惜，但有妙语邦人传。\r\n阿戎齿录虽牵联，陆沈父书如缚禅。\r\n题凤不寘嵇喜下，杀鸡容羞季路前。\r\n才名放君一头出，高山可仰井用汲。\r\n小儿弄笔不及嗔，顾捐郑璞收和璧。\r\n作十日饮当有时，岸花水芝皆可诗。\r\n祗忧老气不复振，挑大国楚提偏师。"
        },
        {
            "title": "杨家会小坐",
            "content": "断蜺收尽有云屯，月映苍茫山敛昏。\r\n白露素空犹暑意，碧林危叶已秋痕。\r\n鸟乌定为何人乐，络纬惟能竟夕喧。\r\n老阅流光易凄惋，惜无佳客共清樽。"
        },
        {
            "title": "十二月二十六日趋府",
            "content": "谁谓一舍远，不办三餐趋。\r\n亭午县市西，衙鼓府城隅。\r\n匹马惊鸟去，指槌冰在须。\r\n北风挟霜气，万象付摧枯。\r\n想当折琴弦，未怪裂人肤。\r\n驼裘被甲如，是日有若无。\r\n客首不暇回，顾容少踟躇。\r\n出处不能同，劳逸为之殊。\r\n庞翁马少游，似非隐者徒。\r\n乡居老躬耕，饱温得自娱。\r\n婆娑铜墨间，盍亦省头颅。\r\n蔉穮脱中熟，吾口良易餬。"
        },
        {
            "title": "次韵张守三首",
            "content": "频岁中田苦螟螣，为渠秉畀作丰年。\r\n只今鼠子诛求地，巷议街谈一粲然。"
        },
        {
            "title": "喜雪六首",
            "content": "玉龙睡起长风激，尽蜕玉鳞漂八极。\r\n蓬仙帝女聚瑶台，剪水效祥谁所役。\r\n或疑天公陋尘域，幻作冰壶供一剧。\r\n是耶非耶竟莫知，杯酒聊容曲身直。"
        },
        {
            "title": "次韵朱万卿五首",
            "content": "风义陶朱裔，斗南地此流。\r\n悬知禁厨脔，不赋畔牢愁。\r\n笔落无千载，谈间散百忧。\r\n尽抄新乐府，惜欠雪儿讴。"
        },
        {
            "title": "长芦寺二首",
            "content": "梁帝号用儒，顾有佞佛癖。\r\n区区泥其粗，佛者宁汝即。\r\n矫矫只履翁，谈妙尘可析。\r\n冀上一言契，何意水投石。\r\n瓶锡翩然逝，北去甘面壁。\r\n有道恶惊世，应俗肯留迹。\r\n一时起诞罔，千载受诳惑。\r\n至今利涉地，传流何荒惚。\r\n渡江一苇尔，古今尚遗植。\r\n纷纷捕影徒，唱一和者百。\r\n远渡有浮杯，行空或飞锡。\r\n至人果善幻，几何异鬼蜮。\r\n世人堕邪蔽，狥虚不计实。\r\n我学谢傅韩，舣舟重唶唧。"
        },
        {
            "title": "赠净慈主人五首",
            "content": "师似蜚云未定居，我方薄宦走江湖。\r\n鼎山他日过从约，借问今犹记得无。"
        },
        {
            "title": "丁酉道道暮春",
            "content": "去家如昨日，节物转头非。\r\n风处绿自舞，雨馀红顿稀。\r\n野桥平水过，村路蹑花归。\r\n趁得酴醾在，筝琶拂旧衣。"
        },
        {
            "title": "闲适二首",
            "content": "人间火烈更风蜚，笑杀幽人咏桧枝。\r\n贪赴敌场争腐鼠，宁知造物玩痴儿。\r\n百年扰扰玄驹聚，万化悠悠野马驰。\r\n老子床头但周易，尚容隐几耐支离。"
        },
        {
            "title": "次韵答路监岳",
            "content": "房陵水秀山崛奇，政与路子昌其诗。\r\n临风启缄诵杰句，狂酲病卧闻楚辞。\r\n阴阳闭纵坎其鼓，年年凟神为暘雨。\r\n所嗟坐衙未暖席，已有疲民相告语。\r\n买牲酾酒方热中，霈然一雨千里同。\r\n雨足便晴夏田好，麦秋决可收全功。\r\n与民父天免衔恤，更因欢喜忘肺疾。\r\n雄篇良佩君记存，联翩古调仍唐律。\r\n人才高下渊视天，貂不易续私自怜。\r\n侧理漫草腮漫托，缠声鹿鸣媲林乐。"
        },
        {
            "title": "再用才子富文华校雠天禄阁韵赠周教授",
            "content": "万木同一秋，松柏正也独。\r\n夫君阅流俗，尘过不留目。\r\n我昔甘曳裾，低首问宜禄。\r\n及今君子前，玩易愧频复。"
        },
        {
            "title": "梁元帝二首",
            "content": "慢藏已重阿琳忧，君道平时况未优。\r\n冀北羊肠各亡社，浪言建业胜荆州。"
        },
        {
            "title": "薄薄酒",
            "content": "薄薄酒，颜可丹。\r\n粗粗布，身不寒。\r\n丑丑妇，贫相欢。\r\n人生浪行路难，欲不外骛心内安。\r\n富贵底用极力奸，政自沐猴求棘端。\r\n君不见寒儒肮脏默自守，横前书笈，燕坐瓮牖。\r\n麻畦可衣，秫田可酒。\r\n抽针纫绽，侑樽鼓缶，齐眉结发，赖有此妇。\r\n人不裂眦，事无掣肘。\r\n陶陶此兴殊未穷，一身易足天地中。\r\n巷东毕公子，为乐渠能同。\r\n宅舍颇轩亭，园池亦花草。\r\n相过便开樽，掀髯写怀抱。\r\n兰芳菊秀梅含春，拂翠匀红随分好。\r\n乏爱不无苧衣赠，取醉何妨{上四下离}倒。\r\n毕公子，吾之乐兮乐自如，\r\n一杯对妇兮，布衣蔽其躯。\r\n君之乐兮有馀，妓女能楚楚，\r\n樽罍应指呼，醉乡宽闲兮吾得俱。\r\n设侍以金谷倾城之艳姝，酌以宜城九醖之醪敷。\r\n被狐白兮拥罗襦，朝歌暮燕，穷欢极娱。\r\n婪酣佁似骄妻孥，外若丰泽中槁枯。\r\n吾不彼原犹彼不吾羡。\r\n毕公子，方吾徒，\r\n狂歌而起舞，更酬而递劝。\r\n盖不知南威嫫母之有妍丑，\r\n衮衮衣短褐之为贵贱。\r\n彼骄其有，殆醯鸡之撇天。\r\n贪其取，如蜗牛之交战。\r\n益知心怡愉，无穷涂，中焚如，无亨衢。\r\n毕公子，倡予和女笙应竽。\r\n他年遂初赋，老盍歌归去。\r\n尘里无旷怀，人间有同趣。\r\n四方向来志，一巢今可具。\r\n亦不原黄金为梁桂为柱，茅屋三间近君住。"
        },
        {
            "title": "再次韵",
            "content": "从公囊笔看西边，不比分弓出酒泉。\r\n觞咏每忘秋漏永，平安晏有夕烽传。\r\n痼肠顿已蜂腰病，妙手亲逢鹤背仙。\r\n归捋霜须诧儿子，为翁试校故新年。"
        },
        {
            "title": "次赵帅韵三首",
            "content": "诗仙催客共流霞，不待高城噪晚鸦。\r\n好竞春光醉良夜，即今庭院已飞花。"
        },
        {
            "title": "闲居十首",
            "content": "桃李争先不待催，梅花转首已青苔。\r\n即今蜀种胭脂树，压倒群芳尚懶开。"
        },
        {
            "title": "次宿北阿韵",
            "content": "闻道篮舆去，遥岗复近阿。\r\n诗应吊孝逸，碑或赞头陀。\r\n静者官餬口，公朝礼作罗。\r\n怜君日阡陌，尘土扑阴何。"
        },
        {
            "title": "游山阳十首",
            "content": "山阳城外舣舟初，先问黄公旧酒垆。\r\n空有向来觞咏意，岁华不贷白髭须。"
        },
        {
            "title": "题济胜七物·五酒榼",
            "content": "相从有命每倾舒，不寄辕端即坐隅。\r\n肯落苏家悭妇手，深藏云待不时须。"
        },
        {
            "title": "赠净慈主人五首",
            "content": "平时野饭与岩栖，忽向皇都作住持。\r\n见说禅和蜂蚁聚，心闲只似瑞岩时。"
        },
        {
            "title": "送叶主簿楚州应钱帅之招",
            "content": "汉庭用少余，无策销外侮。\r\n充国七十翁，胜算定樽俎。\r\n夫君谭西北，万里真自睹。\r\n诸将失投机，遽岂一二灵敏。\r\n形势可聚米，君王未借箸。\r\n江湖五十年，帝阍严九虎。\r\n后生不更事，儿戏议边圉。\r\n圆方殊枘凿，寂默忍羁旅。\r\n平生干霄气，百吞不一吐。\r\n白眼阅流俗，闭口避尔汝。\r\n山阳文武资，干国今吉甫。\r\n清啸临筹边，志已无骑虏。\r\n经年虚代舍，须君作谋主。\r\n心嗤区区郑，缓不省之武。\r\n盍思度外意，径略纸上语。\r\n山阳吾未识，仿佛梦眉宇。\r\n断知磊落人，众弃能独取。\r\n一卮劝临分，三叹欲轻举。\r\n抒君胸中奇，定作商应羽。\r\n还应访隐沦，道我听鸡舞。"
        },
        {
            "title": "简单宰二首",
            "content": "蕙兰洲北观山头，未暇寻盟访旧游。\r\n自笑春来多病过，静无人处但诗愁。\r\n遥知联辔穷幽胜，更想簪花剩献酬。\r\n报答东风应得句，奚奴亟肯寄侬不。"
        },
        {
            "title": "又次铦朴翁韵四首",
            "content": "婪酣贵宦鲛绡帐，贔屭功名泊浪沙。\r\n谁似朴翁随分过，曹溪水煮赵州茶。"
        },
        {
            "title": "次韵朱万卿五首",
            "content": "一雨动三日，沟塍皆怒流。\r\n风凉欺酒力，喜色寄诗愁。\r\n不待桑林祷，俄宽杞国忧。\r\n丰登知有象，满听载涂讴。"
        },
        {
            "title": "同陈宰黄簿游灵山八首宰云吾辈可谓忙里偷闲",
            "content": "吾侪自由身，声利为缠索。\r\n不有山林幽，何以宽此缚。\r\n熏炉仍茗碗，钩窗共盘礴。\r\n何必睹史天，是中差可乐。\r\n\r\n【注释】：【原题】：\r\n同陈宰黄簿游灵山八首宰云吾辈可谓忙里偷闲苦中作乐以八字为韵"
        },
        {
            "title": "次郭秘正韵",
            "content": "伊昔乃祖使朔幽，艰难以来无此流。\r\n节旄欲尽气弥厉，始元属国真其畴。\r\n清篇神护到江表，河梁诉别岂所侔。\r\n嗣孙学力有家法，洪毅不割清不浮。\r\n骥子受辔抹燕越，粉袍长铗犹小留。\r\n人称张籍好古淡，我爱赵壹辞伊优。\r\n往之论交恐避俗，是人摇颺如缀旒。\r\n长年闵默堕俗学，夙志顾省伤羁囚。\r\n颀然扣门出新作，山奇海秘困穷搜。\r\n顷从同盟漫著脚，欻遇强对须抽头。\r\n吾乡巨擘子龚子，磊块贮腹皆阳秋。\r\n丽唱妍和日九返，君腕脱矣盍少休。\r\n恶语送似定一笑，共笑燕石酬精璆。"
        },
        {
            "title": "山居十首",
            "content": "咀毒横戈地，财堪博一羞。\r\n时流正攘臂，老子解抽头。\r\n秦楚蜗两角，跖夷貉一丘。\r\n向来回晚照，了不见全牛。"
        },
        {
            "title": "次梁教授见贻韵五首",
            "content": "茂室仙经玉作函，一编当复翠鸾衔。\r\n即今尚喜观书眼，月射清池电耀岩。"
        },
        {
            "title": "晚饭商卿家",
            "content": "我似长松久卧沙，迄今谏鼓梦犹挝。\r\n倚消愁斛人如玉，欲近书签眼有花。\r\n投老无庸尚强聒，过君每肯具柔嘉。\r\n婪酣得饱行摩腹，不省饥号有莫鸦。"
        },
        {
            "title": "山居十首",
            "content": "居深自少客，儿辈省应门。\r\n日课午钟饭，生涯三亩园。\r\n嗜鱼亲蜑户，辍果及王孙。\r\n不惜苔钱破，横纵步屧痕。"
        },
        {
            "title": "次韵赵帅二首",
            "content": "妓台香里漏声残，金步摇歌闹作团。\r\n羯鼓更催银字管，等闲惊破一天寒。"
        },
        {
            "title": "题史髯词卷二首",
            "content": "南风未蛰浙江波，倦客闲愁似许多。\r\n安得双鬟如阿素，红檀声里釂金荷。"
        },
        {
            "title": "次程平叔韵二首",
            "content": "诗情对景可胜长，酒与鹅儿闹嫩黄。\r\n忠贯主人真好事，肯来訾省沈东阳。"
        },
        {
            "title": "次王促衡尚书鹿鸣宴韵",
            "content": "儒冠几经秦，士贵始艺祖。\r\n英儁承上意，不止工造语。\r\n文风逮列圣，秀异弥博取。\r\n即今再太平，比屋务稽古。\r\n先生国元老，曩亦原夫举。\r\n倚相能丘索，吉甫允文武。\r\n后生藉膏馥，掉臂雄艺圃。\r\n岂伊郐无讥，敢睨大国楚。\r\n诸生观国光，名欲簉龙虎。\r\n初非意敢料，顾为公所与。\r\n蕙兰侈芳筵，肴核富雕俎。\r\n酒行不待醉，阖坐喜欲舞。\r\n妙句韦白前，拭目嗟未睹。\r\n豪气倏贾余，举举陵天宇。\r\n悬知三千牍，去作虹霓吐。\r\n我坐广文毡，勤拙初不补。\r\n看挥修月刃，稳送抟风羽。\r\n传灯知道尊，食蔗记荼夺。\r\n明年公东归，商衡傅岩雨。\r\n附翼偕渠侬，远臣观所主。"
        },
        {
            "title": "寄严文炳",
            "content": "善忘常憎医，独者自尊足。\r\n严子肮脏面，如我不谐俗。\r\n世情趣操间，憎爱岐珉玉。\r\n饶舌夸我贤，祗取白眼辱。"
        },
        {
            "title": "题溪桥雪月图",
            "content": "雪野无人访夜阑，冰壶绝景画中看。\r\n桥边觉欠梅枝在，姑射嫦娥各耐寒。"
        },
        {
            "title": "寄丁主簿",
            "content": "江边聚首偶经旬，自挽园蔬拂甑尘。\r\n老桧根株官舍古，凉蝉风露贼曹贫。\r\n斑驻去后情无那，紫燕飞还句更新。\r\n一舸东浮待秋老，菊花芦叶定留宾。"
        },
        {
            "title": "食晚菘新笋",
            "content": "化儿出奇安此腹，下称智囊不盛肉。\r\n饥雷收声才脱粟，荐以藻芹仍杞菊。\r\n园丁可是监河侯，供我朝昏三亩绿。\r\n即今春菘晚不衰，况复桂笋森可束。\r\n含烟带露不相下，拄腹撑肠未云足。\r\n食单一日得一隽，回首常嗜真舆仆。\r\n殿春日月官上速，日撷芝茎录音纤玉。\r\n风排雨浥犹须下，卧作枯荄起成竹。"
        },
        {
            "title": "东庄小留四首",
            "content": "亲朋樽俎日周旋，无限欢情到酒边。\r\n底许挤排作尊客，只令抚己叹衰年。"
        },
        {
            "title": "虎丘",
            "content": "长日萧斋类蠹鱼，出门春事半销除。\r\n快舒中散飞鸿眼，稳憩文公卧虎庐。\r\n尘外风光诗笔底，竹梢禅榻茗瓯馀。\r\n归涂定有行人问，底许空青润客裾。"
        },
        {
            "title": "寄严文炳",
            "content": "乌墅两冯君，风霆蔼休问。\r\n自昔从之游，诗力借馀润。\r\n夫君凛一敌，鸿笔上群俊。\r\n旧坛今寻盟，得句毋我靳。"
        },
        {
            "title": "昼过荷叶浦二首",
            "content": "一舟失得关生死，中夜何人肆夺攘。\r\n外此湖江多乐土，忆常通夕听渔榔。"
        },
        {
            "title": "陈伯固使君祷雨得雪为作",
            "content": "妖魃肆虐挻馀灾，麦田未麦空黄埃。\r\n饥民忍饥守乡土，倚公力挽和气回。\r\n梵筵告旱初拜手，补陀仙人已回首。\r\n杨枝一麾神受职，雪龙占先效奔走。\r\n飞翔作意擅晓昏，膏润趁时救枯朽。\r\n人名此雪宗丞雪，祈禳取携屈伸肘。\r\n德政可但人间最，大士与徒龙与友。\r\n闵雨竞喜雪应祈，今段尤拜天赐厚。\r\n归前帝席指日冀，更遣奇祥福诸后。\r\n太岁在戌如在酉，看取乞浆还得酒。"
        },
        {
            "title": "赠赵秀才",
            "content": "衮衮红尘去，扁舟得挽回。\r\n半生障日手，一笑沃愁杯。\r\n应俗吾衰矣，论文子壮哉。\r\n明年日边信，满冀好怀开。"
        },
        {
            "title": "郢州守风二首",
            "content": "瓮盎轟豗恣击撞，佩环时亦奏铿锵。\r\n风涛欲静犹须怒，一付天吴自抑扬。"
        },
        {
            "title": "步西湖次韵徐南卿",
            "content": "诗课逭离索，萧窗谁肯临。\r\n语方逢众怒，自诧用功深。\r\n未讥辞穷鬼，才堪被笑林。\r\n旧交多册府，肯信有湮沈。"
        },
        {
            "title": "村居二首",
            "content": "五风十雨梅破夏，三青两黄麦欲秋。\r\n山禽谇语野花笑，瘦筇随客下西畴。"
        },
        {
            "title": "正仲和帅属被盗二首",
            "content": "衣囊缄鐍竟胡为，只与偷儿便挈携。\r\n髻重得无猜祖珽，璧亡遮莫议张仪。\r\n馆人求屦古未免，有力负山人得知。\r\n不用经营办春服，旧纫兰芷扈玄蓠。"
        },
        {
            "title": "次两知县韵四首",
            "content": "政成无复败群羊，万轴书前一缕香。\r\n明日过君况休务，茶边清话不妨长。"
        },
        {
            "title": "高宗皇帝挽章四首",
            "content": "精一心传后，功隆道固存。\r\n徐乘仙驭去，往债玉皇尊。\r\n典诰无遗意，臣民有断魂。\r\n嵩灵弓剑望，愁雾惨中原。"
        },
        {
            "title": "客路寄崔帅",
            "content": "笑语生春慰老怀，邹枚端复顾凡才。\r\n酒边徐罢长鲸吸，梦里还惊去鹢催。\r\n野渡水浑妨转柂，霜林寒浅未逢梅。\r\n神驰缥缈凝香地，却惜无人为挽回。"
        },
        {
            "title": "和陶渊明归田园居六诗",
            "content": "把竿坐斜阳，跨牛出晓陌。\r\n长谣柴桑咏，聊复自适适。\r\n梓里三鬴余，邻犬不吠夕。\r\n稼穑政使忙，樽酒取空隙。\r\n仙曹有知友，自揣无能役。\r\n经时隽英事，小人分耕绩。\r\n成言君勿问，卖菜可求益。"
        },
        {
            "title": "马援",
            "content": "朱勃风标似可亲，文渊竟作白头新。\r\n平时轻侮知何事，辨雪冤诬独此人。"
        },
        {
            "title": "次韵赵教授",
            "content": "争米何心问斗城，聚蚊底许太狂生。\r\n未遑饩粟如子罕，谩复公言付阿平。\r\n缓我愁肠千缕结，羡君笔力万钧轻。\r\n何时去上中和颂，却用诗情写物情。"
        },
        {
            "title": "次韵杨宰野步",
            "content": "筇杖陪随去，漂然不系舟。\r\n云低山影暝，风定竹林幽。\r\n病减柳臂感，老无蒿目忧。\r\n吟诗如蚀月，玉斧傥能修。"
        },
        {
            "title": "次韵张守不欺堂",
            "content": "使君古醇儒，内视保良贵。\r\n芸芸镜中影，了莫遁情伪。\r\n赋芧岂至术，机灌彼谁子。\r\n退食一堂间，百事反诸己。\r\n床敷但诗卷，庭砌亦屐齿。\r\n洞洞灵府闲，拳拳圣言畏。\r\n独传迂叟印，不作俯仰愧。\r\n何当拾级前，拱坐商略是。\r\n謦咳付元城，归咏如阙里。\r\n从俗倦执热，得意风雨会。"
        },
        {
            "title": "题坟庵壁四首",
            "content": "寂寞江湖吏隐翁，平生纯默养胸中。\r\n即今技痒馀诗癖，时眩晴霄作彩虹。"
        },
        {
            "title": "苦雨次前韵四首",
            "content": "墨云筛雨密还疏，欲出途泥恐溅裾。\r\n恶况横陈费料理，枯棋浊酒有驱除。"
        },
        {
            "title": "喜雪六首",
            "content": "南邻赏雪珠箔褰，红炉绿酒围婵娟。\r\n非邻飞雪洒枕席，拥户亭午无炊烟。\r\n袁安吻燥屋不补，东郭足皲履已穿。\r\n呜呼悲歌兮歌且止，安得薪炭如蓬酒如水。"
        },
        {
            "title": "戏作",
            "content": "书生禀赋纸样薄，平日扶衰惟粥药。\r\n一日饮湿小啮肥，河鱼数日烦医治。\r\n佳辰俯公约把酒，严斥厨丁预节口。\r\n借问主宾酬酢馀，还许公荣袖手无。\r\n厚味腊毒古不予，如作病何仍古诘。\r\n生世例非金石坚，支离如我更可怜。\r\n馋噇动使诸病入，冷坐亦复百忧集。\r\n彭殇瘠肥本自齐，此理只许蒙庄知。\r\n箸下万钱无足取，厨荐三韭徒自苦。\r\n法士语饮应且憎，何如卧客怀中醉不应。\r\n婪酣任人嗤谷伯，何如辟谷高人师黄石。\r\n陈遵张竦凿夫何为，彼此未可相是非。\r\n七十老翁谁能促戚缚此戒，醉死病殂吾命在。"
        },
        {
            "title": "粉水行",
            "content": "散解溪纡福溪直，两山空中泻清激。\r\n潴渟壅建几千家，邀入中田作膏液。\r\n馀流复合古城东，末世尚奏铅华功。\r\n定名粉水自谁始，水神有灵当热中。\r\n去年龟纹布溪底，房民倒垂忧死徒。\r\n今年活活夜继晨，渌涨稻禾三百里。\r\n此溪今昨亏盈，郡民即溪岐死生。\r\n天设地施禹疏凿，世人盍亦求其情。\r\n古来名实为宾主，两溪厚农非小补。\r\n但令旄孺无饥羸，安用女子相夸诩。"
        },
        {
            "title": "买薤",
            "content": "平日屠门嚼，因病不敢纵。\r\n园翁富薤畦，尚可羞此供。\r\n长白连嫩叶，雅称盐醯共。\r\n暖鬲号多益，断下仍百中。\r\n医经备收录，诗老屡吟讽。\r\n韭齏葵作菹，未觉取世重。\r\n鸡壅谢称帝，杞菊第宾人。\r\n佐我炊玉饱，食指免轻动。\r\n归计三径成，少办百本种。\r\n指日筋骨强，报汝当抱瓮。"
        },
        {
            "title": "复次韵寄程帅二首",
            "content": "节物匆匆可挽追，直须乐事趁芳时。\r\n行春倏喜花围屋，借景何殊月在池。\r\n对酒不无桃叶女，扣舷却笑木肠儿。\r\n山家有约须重到，定放游人张水嬉。"
        },
        {
            "title": "复吴秘正五诗",
            "content": "君诗用功深，平处犹近古。\r\n北斗灿繁星，拜赐诧儿女。\r\n亦思貂可续，中夜搅肺腑。\r\n搅须粲一笑，笑翁祗自苦。"
        },
        {
            "title": "次韵林子长一首",
            "content": "使华不袖生春手，绛老泥途亦使年。\r\n病后隐沦甘甫里，向来魂梦颇祁连。\r\n受廛已傍乡三老，对客还矜我二天。\r\n处士一星君漫记，会扬光彩映台躔。"
        },
        {
            "title": "寄陈居仁二首",
            "content": "鹊语晨檐灯夜花，双鱼随客到寒家。\r\n交情从昔金可断，别梦即今天一涯。\r\n风雨对床他日意，雪霜欺鬓与时加。\r\n阅人半世花开谢，更觉松筠耐岁华。"
        },
        {
            "title": "次韵张丞二首",
            "content": "夫君腹笥尽奇谋，每叩谈锋听不休。\r\n诵赋久嗟无此作，荐贤端合拔其尤。\r\n小迟荣路观掀趠，聊为同寮盖谬悠。\r\n政恐诸公有推挽，平时果艺仰由求。"
        },
        {
            "title": "真州诸公语别",
            "content": "娇红烂紫正衔枚，不待王家羯鼓催。\r\n佳客又冲新雨至，羁人未许片帆回。\r\n自今寒食嗟无几，奈许闲愁拨孙开。\r\n只拟分携乘醉去，为君领略十分杯。"
        },
        {
            "title": "次韵记别程帅谷城旅梦",
            "content": "金翘摇曳玉丁东，宾主依然醉笑同。\r\n旧事忽随残漏断，新愁不逐晓云空。\r\n挑灯旋拂穿帷雪，揽辔还禁逆帽风。\r\n回首梦魂飞到处，壶公窟宅五云中。"
        },
        {
            "title": "再用才子富文华校雠天禄阁韵赠周教授",
            "content": "审知才非充，敢怨言不雠。\r\n进乃隔九虎，退且辨十牛。\r\n向非食不足，此檄当径投。\r\n黄馘渔樵翁，揣分吾其俦。"
        },
        {
            "title": "题济胜七物·六钉鞋",
            "content": "几步山间属雨馀，徐行犹可当安舆。\r\n计功高出芒鞋上，傍险冲泥得屡书。"
        },
        {
            "title": "次张学录韵十首",
            "content": "君才高怀时，从我计已左。\r\n要追庄惠尘，挥麈论然可。"
        },
        {
            "title": "再次韵",
            "content": "载羽其觞，客遄于行。\r\n归从我私，兹焉用情。\r\n一奇搴秀，万金论士。\r\n生世已后，识古君子。\r\n宫倡羽随，至乐则和。\r\n俚音间之，人谓斯何。\r\n洁不容缁，薰不莸改。\r\n言受此柄，劣副期待。\r\n斯道在公，九报其章。\r\n人徯时施，跻之阜康。\r\n曾是伟人，而未闻政，\r\n袖司命手，旁睨世病。\r\n海濒埤污，苍山周遭。\r\n觞咏翱翔，乐殊尔曹。\r\n盍摅胸奇，焕我王度。\r\n盍提公言，辟我贤路。\r\n赫日中天，丽彼南山。\r\n赓歌交修，不靦其颜。\r\n有铅有刀，用或一切。\r\n云龙从之，无重此别。"
        },
        {
            "title": "再次寄肯堂韵五首",
            "content": "共谭诗律更谭禅，人指昌黎接大颠。\r\n屏叠葛藤烧笔砚，息阴休影了残年。"
        },
        {
            "title": "次两知县韵四首",
            "content": "老去栖迟八品官，剑赜深悔诮田单。\r\n东邻未省吟髭断，笑掷牙牌命肉盘。"
        },
        {
            "title": "上巳溪上燕二首",
            "content": "后溪分占羽觞浮，雷隐欢声半棹讴。\r\n况我闲官似犀首，为渠领客作鳌头。\r\n玻瓈影里妆光腻，桃李香中步障留。\r\n病骨得晴堪近酒，与君同拜醉乡侯。"
        },
        {
            "title": "次张学录韵十首",
            "content": "臛鸭久欲忘，食蛙近亦稍。\r\n人言淮浙殊，得饱不汝较。"
        },
        {
            "title": "赠仲国美",
            "content": "三阅春光一建瓴，依然归棹泊危亭。\r\n乌迎客子各头白，柳学故人俱眼青。\r\n曾是纵谭僵婢仆，又成豪饮卧罍瓶。\r\n明朝小话前溪别，分付溪风管醉醒。"
        },
        {
            "title": "再次韵寄杨宰",
            "content": "小家作活鱼脱渊，凶歉之备渠能先。\r\n劳勤颇似抱瓮叟，安得心数如计然。\r\n人方渴羌欲沽水，龙公睡足那容已。\r\n怒卷淮江作飞雨，旱魃潜藏蝗蝻死。\r\n令君后祷亦鲁雩，天心默随人意孚。\r\n百里旄倪歌载涂，我亦饱饭竟潜夫。\r\n今君岂复池中物，中年默绶人称屈。\r\n高郎小邑径刺史，老子贺书当不日。"
        },
        {
            "title": "次赵帅喜雪韵",
            "content": "府公忧国雪神知，三白呈祥不待祈。\r\n旧岁新年多乐事，一时分付笔如飞。"
        },
        {
            "title": "绍熙壬子劝耕妙胜四首",
            "content": "县曹文墨厌拘缠，野饭山行旧所便。\r\n只道穷途难措足，朝来风日为谁妍。"
        },
        {
            "title": "赠净慈主人五首",
            "content": "寺前寺事花如锦，相见游人拨不开。\r\n好把春光供一笑，从渠尘袜涴苍苔。"
        },
        {
            "title": "次韵张守赴真州辞家",
            "content": "争引依风领，须公布惠慈。\r\n深恩手摩拊，数计月盈亏。\r\n岁事方援溺，情亲更语离。\r\n来时雁天阔，触目总宜诗。"
        },
        {
            "title": "石湖两帖还李推官",
            "content": "石湖老子家蓬丘，一笑俯作人间游。\r\n风度人品第一流，结字亦复无朋俦。\r\n还轸蓬丘俄十秋，恍开此帖揩病眸。\r\n便若执鞭侍琼舟，狂奔渴骥腾惊虬。\r\n断圭折剑纷然投，蜚虹曳霞烂相缪。\r\n人间至宝人贪求，无闾珣琪雍琳璆。\r\n彼此轻重宁其侔，借我肯作一月留。\r\n我痴不减顾虎头，还君孰视仍牢收。\r\n爱护幸免恶客偷，亦幸不污寒具油。"
        },
        {
            "title": "跋简斋二帖",
            "content": "夜光一百八十七，有底六丁忘下收。\r\n密勿端知紫皇侧，镇榱犹计子孙谋。"
        },
        {
            "title": "闲居十首",
            "content": "步屧归来未觉劳，迎门喧笑问儿曹。\r\n笑翁浑似鱼千里，小圃周围日几遭。"
        },
        {
            "title": "次程帅劝农和陶诗韵",
            "content": "我官于房，庸谂房民。\r\n是腹枵然，惟贮一真。\r\n服事告工，以成以因。\r\n雄也言之，参天以人。\r\n燥之润之，是有黍稷。\r\n天下竟刈，物岂自植。\r\n系人之力，温饱稼穑。\r\n惟蚕而衣，如稼而食。\r\n盍槌于家，盍桑于陆。\r\n饲眠后先，如族昭穆。\r\n爰缲爰织，如寇之逐。\r\n悠悠玩日，迄莫归宿。\r\n孰溉不车，曾不计久。\r\n孰视槁乾，徒用播耦。\r\n吴丰楚约，谁非朕亩。\r\n穗斯繭斯，均措厥手。\r\n彼多其储，汝则易匮。\r\n效劳计工，宁终不冀。\r\n蹀躞十驾，与骥一至。\r\n枵中赤立，吾代尔愧。\r\n吏职民忧，无庸汝鄙。\r\n农以济学，繄吾素履。\r\n岂曰多言，率遵前轨。\r\n教诏顺从，庶或兼美。"
        },
        {
            "title": "东庄小留四首",
            "content": "南陂荒茀已成围，北墅四租颇应期。\r\n两地径规般薄地，小为庵屋大为池。"
        },
        {
            "title": "立秋日",
            "content": "酷暑如酷吏，顷刻不可对。\r\n万口噤不息，束湿底多罪。\r\n况我七十翁，形劣气已惫。\r\n懑若堕丹书，孰者我牍背。\r\n微风忽鸣秋，遽喜又无害。\r\n天岂刍狗我，生死置度外。\r\n会看三日雨，怛掉推所爱。\r\n甘泽洽嘉谷，生意亦萧艾。"
        },
        {
            "title": "高祖二首",
            "content": "未推壮邑赏平津，已采先知赦奉春。\r\n齐越淮南皆斧锧，狂胡遽指汉无人。"
        },
        {
            "title": "徐南卿招饭",
            "content": "白昼曲肱睨东壁，鴬斯空复贼粮食。\r\n晚途自笑砚生埃，少日颇尝韦串册。\r\n生世恐随草木腐，忍使功言两无得。\r\n长安宁无翕赩者，自铁关腰膝。\r\n乐天任运时近酒，子房逃荣犹却粒。\r\n求穷我者迄未知，夫此谁怨夫谁德。\r\n拟访莺花襟抱，门外雨馀泥一尺。\r\n山阴不待兴尽回，掠面东风寒策策。"
        },
        {
            "title": "次韵张守妻闵忌",
            "content": "莱妻魂逝不容招，敢问何方处寂寥。\r\n老去更堪听薤露，病来久不近金蕉。\r\n声摇夜梦蛩相吊，垢翳篝衣雨辄潮。\r\n细读君诗重凄惋，隐侯肤骨不胜销。"
        },
        {
            "title": "再次韵赠张德恭",
            "content": "同门谁定肯论朋，拙似苕鸠懶似僧。\r\n病减不辞诗语拙，归来少贷客愁凝。\r\n老欺鬓发丝千丈，糴仰官仓日五升。\r\n台合中天清梦断，分眠山店问渔灯。"
        },
        {
            "title": "次韵许节推喜雨",
            "content": "旧雨新雨不后期，丰年当复歌周诗。\r\n手调玉烛属廊庙，归功假手敢固辞。\r\n妇子赴工听晓鼓，山歌和应挥汗雨。\r\n麦黄蚕老十分熟，坐衙日日闻此语。\r\n偕君薄宦群山中，与我忧喜大抵同。\r\n畏垒谬诧庚桑楚，醉乡盍访王无功。\r\n向来小旱烦忧恤，喜雨新来慰衰疾。\r\n焉得妙思作强对，如埙如篪吕应律。\r\n行藏老矣不问天，一饱肯受儿辈怜。\r\n炉熏频炷窗频托，公馀还我文字乐。"
        },
        {
            "title": "次韵张德恭主簿二首",
            "content": "汉南独步有登楼，肯为衰翁吟掉头。\r\n价比连城容品裁，句专八米见风流。\r\n生涯枯泽鸣饥鹤，老去惊波荡白鸥。\r\n当念饭山人似削，撩人更遣耐新愁。"
        },
        {
            "title": "阅水教次前韵",
            "content": "戈船干柂截江长，杀气氛昏日气黄。\r\n江畔诗翁泚椽笔，射蛟无复羡櫼阳。"
        },
        {
            "title": "无题三首",
            "content": "酒鸱车后无何饮，易卷床头脱复看。\r\n岂谓浮生须此具，世纷方解不相干。"
        },
        {
            "title": "次韵王省干",
            "content": "大匠成风手，器就不待模。\r\n老夫默自哂，堆豗守一隅。\r\n论交独何幸，鱼目俪明珠。\r\n他年君邻墙，作意营一区。"
        },
        {
            "title": "行春辞三首",
            "content": "白沙兮青莎，徐予车兮坡陀。\r\n黮屯云兮阁雨，沸后海兮起波。\r\n纷绿与小红，媚丰润兮靓嘉。\r\n声禽鸟之啾唶，偕人语兮相和。\r\n惊鸡蜚而跳犊兮，俨倦憩之人家。\r\n玩岁华之挽仰兮，复躞蹑而此过。\r\n彼何人兮骈首，争指似兮笑哗。\r\n铿有声兮长谣，疑其赓蒍于之歌。"
        },
        {
            "title": "题扇七首",
            "content": "东绢须题黄绢辞，老来斲句不能奇。\r\n定知烁石流金日，记我持觞赏雪时。"
        },
        {
            "title": "次韵答杨宰",
            "content": "民情可但绝愁嗟，吏辅可等受挝。\r\n教谕久知风偃草，山行聊赋雪飞花。\r\n牛刀试用终称屈，凤诏缄春定拜嘉。\r\n稳上要津吾拭目，角犀冰峙鬓如鸦。"
        },
        {
            "title": "陈主管招饮",
            "content": "鹊拳庭竹语频频，忽有书来寂寞滨。\r\n盛事许同花烛夜，芳辰仍醉绮罗春。\r\n璧联香合初鸣凤，霞泛仙觞定脯麟。\r\n更办归装攟珠玉，一时人物各诗人。"
        },
        {
            "title": "再次韵送张守",
            "content": "目送归帆风融轻，赠诗还笑字欹倾。\r\n如公风义仍知己，计我隆污合用情。\r\n想觐龙颜新得意，未忘牛耳旧同盟。\r\n周旋尚可诸公后，肯放江湖了此生。"
        },
        {
            "title": "次栀子花韵",
            "content": "居士窗前檐蔔花，清香不断逗窗纱。\r\n伤和错底风过关，照夜偏怜玉雪葩。\r\n琼树未应矜洁白，金神端为发英华。\r\n世间俗眼便红紫，试遣诗翁较等差。"
        },
        {
            "title": "闲居十首",
            "content": "闭关不为赏心阑，咫尺东园到自难。\r\n斟酌东君惜春色，破除十九作阴寒。"
        },
        {
            "title": "正仲和帅属被盗二首",
            "content": "向来忠信倚垣墙，诲盗如今坐慢藏。\r\n望意漫言疑圣智，奇文不合吐光芒。\r\n玉川空屋遭窥瞰，子敬青毡果在亡。\r\n赖有平生千牍在，未妨攟载作归装。"
        },
        {
            "title": "次史髯韵二首",
            "content": "已误西湖鸥鹭约，客舟西上更徘徊。\r\n故人益叹天涯远，怀抱何从得好开。"
        },
        {
            "title": "泊龙湾",
            "content": "小湾隐沙觜，沙外仍奔湍。\r\n是间以龙名，信乃龙所蟠。\r\n浮烟澹寒鉴，断岸围清澜。\r\n孰知面势要，中有水府宽。\r\n我来舣倦楫，天水夜茫漫。\r\n狂飚吼薄暮，惊浪摧旧滩。\r\n鲸鱣砀厥居，渡鸟垂羽翰。\r\n孰睡不知晓，梦次闻平安。\r\n龙公自兼爱，况此行路难。\r\n何以答神休，幽佩纫蘅兰。"
        },
        {
            "title": "上外朝山",
            "content": "度陇凌坡冒百艰，今朝又上外朝山。\r\n当车狠石通人过，交道飞萝要手攀。\r\n猿坐泬寥犹啸诧，雁惊巉绝故飞还。\r\n临风却快尘埃眼，全楚山川指顾间。"
        },
        {
            "title": "寿皇圣帝挽章三首",
            "content": "慈俭遵先志，刚明肖上乾。\r\n题期千一遇，跻治五三前。\r\n他日山藏壑，终天泽漏泉。\r\n稽山穿望眼，松影五云连。"
        },
        {
            "title": "次韵王省干",
            "content": "南橘合嘉颂，为枳缘逾淮。\r\n黄浊转眼涸，一昨瀰两涯。\r\n志士抱根柢，千古容兴怀。\r\n后生事虫篆，蚁穴鏖檀槐。"
        },
        {
            "title": "四月望再游西湖十首",
            "content": "堆青泛碧放船篷，万里风前鹤发翁。\r\n绝境满前官不禁，此身未省叹途穷。"
        },
        {
            "title": "再过杨秀才庄",
            "content": "茆茨竹间见，竹根漱清流。\r\n悠然杨子宅，面势崇山陬。\r\n开窗得小憩，忽复成再游。\r\n流光属深省，昔扇今驼裘。\r\n主人中田宿，穑事方未休。\r\n应门紫兰儿，见客颇邀留。\r\n鸡黍要后约，行止宁前谋。\r\n揽辔茗事已，黄尘迷马头。"
        },
        {
            "title": "十绝句呈章茂深安抚",
            "content": "诗伯于今第一流，清篇传诵到鳌头。\r\n共推句法源流远，伯仲夔州只楚州。"
        },
        {
            "title": "题陈主管小壶天三首",
            "content": "未放歌云散，先看醉帽偏。\r\n周郎自醇酎，乐广定青天。\r\n持胜收贤业，推枰睨世缘。\r\n明年一品手，却访玉堂仙。"
        },
        {
            "title": "邓粹有诗次韵",
            "content": "袖手从公辟不怀，天心月脇有馀才。\r\n将坛贾勇知无敌，删府新除定见催。\r\n楚国谁今衙屈宋，欧门我亦后苏梅。\r\n锦囊得句无虚日，尽卷淮山胜概回。"
        },
        {
            "title": "题彭传师无喧境壁",
            "content": "尘外轩窗寓啸吟，胜游重到更情深。\r\n湖山觌面浑相识，蜂蝶窥帘似见寻。\r\n客路每歌归缓缓，岁华亦叹去駸駸。\r\n摩挱竹树论今昔，亲见栽时已欲林。"
        },
        {
            "title": "赠赵丞四首",
            "content": "老懶无诗到雪梅，僧窗驼坐拨萁灰。\r\n朝来好语成快读，匕筹惊投不为雷。"
        },
        {
            "title": "题扇集句五首",
            "content": "竹里高亭灯烛光，月移花影上西厢。\r\n蔗浆金碗冰盘冻，始信人间五月凉。"
        },
        {
            "title": "雨后病起二首",
            "content": "旱岁仍无麦，淮民食正艰。\r\n几时占雨信，今日破天悭。\r\n尽息田家叹，聊开病客颜。\r\n何由长岁稔，金火莫循环。"
        },
        {
            "title": "寄陈用晦四首",
            "content": "昭代儒者尊，青云坦修涂。\r\n即今子陈子，尚歌于蒍于。\r\n满岁不自保，尔俗苦好诬。\r\n向来抚字工，督课有不如。"
        },
        {
            "title": "题胡处士猿麞图",
            "content": "画工神品今代无，祁岳一脉传醉胡。\r\n几年傲睨不落笔，乘兴扫出赤县图。\r\n今君所宝亦第一，我疑神遇非有笔。\r\n青林红叶晚未暝，遥山远水秋一色。\r\n五猿踞石相因依，两猿挂树松枝低。\r\n仰睇侧顾麞善疑，其二行齧如不知。\r\n昔人画马师厩马，画山直付居山者。\r\n野猿不驯麞易惊，邈影渠能写閒暇。\r\n草露空荒远刀几，即今放麑谁氏子。\r\n山蜂负毒不足怜，盍贷蠨蛸留报喜。"
        },
        {
            "title": "题陈守宰仁和无倦堂二首",
            "content": "陈侯昔为邑，鼓舞辇毂民。\r\n尔来佐淮郡，喜诧有脚春。\r\n例满徯志望，正繄不已纯。\r\n帖焉受驯扰，初岂烦令申。\r\n抚临不云倦，依然旧持循。\r\n终始秉厚德，迩遐沐深仁。\r\n报政已捐日，设施方日新。\r\n群蠹继革熄，千栋成逡巡。\r\n向来简斋仙，九德罄忱恂。\r\n长源无涸流，盍尝究所因。\r\n一印妙心传，千载挹圣真。\r\n此学不胜用，企用嗣前尘。"
        },
        {
            "title": "次韵杨宰凌霄花",
            "content": "高花笑属赋花人，花自鲜明笔有神。\r\n可惜人间两清绝，不教媚妩对闲身。"
        },
        {
            "title": "房陵十首",
            "content": "刈罢秋禾未敢慵，更须趁逐过残冬。\r\n城中竹筊今年贵，盐茗新来免阙供。"
        },
        {
            "title": "十绝句呈章茂深安抚",
            "content": "雨馀凉气晓风沨，却爱朝阳一抹红。\r\n照影芙蕖天与远，可能犹恨打头风。"
        },
        {
            "title": "谢程帅袁制使",
            "content": "世人事夸毗，失得纷灭起。\r\n回思少年日，失脚几堕此。\r\n尚友千载人，得已吾径已。\r\n高眠北窗风，贤否付一指。"
        },
        {
            "title": "次韵吴守四首",
            "content": "园林落粉吹香雪，魏光黄独步春。\r\n明日插花同一醉，小闲谭麈岸纶巾。"
        },
        {
            "title": "次韵王签判二首",
            "content": "五鬼侵陵两鬓苍，振穷扫白分无妨。\r\n酒徒丛里投名懶，诗社中间趁课忙。\r\n尘暗凤笙空自叹，风惊雁字不能行。\r\n向君草草追强韵，政复通人笑楚狂。"
        },
        {
            "title": "庾楼",
            "content": "晋起不由德，亦坐崇清虚。\r\n陵夷莫挽回，后世犹受污。\r\n庾非适用才，夷甫真其徒。\r\n楼以庾得名，而庾愎且迂。\r\n面势瞰空阔，檐楹焕丹朱。\r\n遐想如不及，效尤无乃惠。\r\n风流与经济，本自眠玉珠。\r\n空谭养虚誉，胎祸取炭涂。\r\n峻约火燎原，典午辕下驹。\r\n举扇障蜚尘，王叟宁厚诬。\r\n狥名不既实，扁榜谁权舆。\r\n得兴偕下僚，小节安足模。\r\n捍患识黄楼，仰高题景疎。\r\n于是复间然，吾言乃迂儒。"
        },
        {
            "title": "和陶渊明二十首",
            "content": "公朝不遗才，荡荡天门天。\r\n杂遝尽奇士，腾凌舒壮怀。\r\n有客寻遂初，与时自作乖。\r\n脱粟傲肉食，官居当岩栖。\r\n东州拜玺书，西州迎芝泥。\r\n夫也商声讴，满屋金石谐。\r\n诗书孰践和，簿领甘沉迷。\r\n平生独往原，万牛挽莫回。"
        },
        {
            "title": "次儿辈戏商卿设醴韵二首",
            "content": "将命长须脚未移，联翩客马已来齐。\r\n菊花旋采浮云液，罗{贴莫}宽围护麝脐。\r\n醉里有诗皆虎凤，区中无物不虫鸡。\r\n主宾等是龙津客，未分金鳞卧瓮虀。"
        },
        {
            "title": "繁昌早发",
            "content": "客行固厪身，留滞如捩翼。\r\n及兹祖礼竟，蓐食理帆席。\r\n风停浪未蛰，天曙月正白。\r\n版矶汇湍杀，荻港烟树碧。\r\n杖策丁家洲，徙倚容少息。\r\n无酒问山店，忆鲈听村笛。\r\n鸟乌啼松行，雁鸨下沙碛。\r\n回柁投曲澳，又寄糁潭夕。\r\n情疎或易合，不作淮楚隔。\r\n累然槁项翁，软语慰行役。"
        },
        {
            "title": "次赵判院韵",
            "content": "公诗见压楚服随，孤军慑怯逢荆尸。\r\n将坛已办降旗送，顾乃借重如等夷。\r\n文工武羽知馀事，腰箭臂弓聊寓意。\r\n仆姑不作饿鸱鸣，策策鲛人珠迸泪。\r\n巧匠血指非意及，微羔未须汤熨治。\r\n蟹螯置把蛇卧影，生世多才古为累。\r\n谁家酒好花打围，今日人闲柳生臂。\r\n不妨恶客着坐隅，身则独醒心解醉。"
        },
        {
            "title": "泊府口",
            "content": "建邺重东南，爰从吴晋后。\r\n镇戍分淮江，心腹运臂肘。\r\n我舟历阳岸，烟外见钟阜。\r\n问名良宾实，南渡此其口。\r\n龙蟠虎踞地，永藉藩篱守。\r\n六朝或易之，戎马辄腾蹂。\r\n铁山引济师，竟致凶渠走。\r\n扼吭傥得要，制敌果何有。\r\n设险务究本，不独计山薮。\r\n任吏所宜择，抚民所宜厚。\r\n孤生恤纬意，南望凝伫久。\r\n深愧行歌人，招邀话佳酒。"
        },
        {
            "title": "再次韵",
            "content": "世人竞捧心，妍丑西东施。\r\n挥斤香妙持，舍子吾从谁。\r\n所惜忧患余，归计不暇迟。\r\n继今省幽独，雁足时新诗。"
        },
        {
            "title": "祭龙",
            "content": "广殿罗笾豆，修廓振佩环。\r\n帝觞初拜手，仙驭不违颜。\r\n瑞雾浮空下，灵风拂袂还。\r\n定知龙宛宛，千礼拱南山。"
        },
        {
            "title": "次韵杨宰二首",
            "content": "五斗宁辞小折腰，簿书那久困才豪。\r\n得无狸豹惊雕虎，妙有钩丝掣巨鳌。\r\n诗就鼎来宫锦肠，闲中眼与楚云高。\r\n横陈景物无央数，付子秋崖万窍号。"
        },
        {
            "title": "题因老松江烟雨图二首",
            "content": "远峰近薄监中浮，每泊行舟十日留。\r\n雨望晴临俱不恶，最怜烟霭暝高秋。"
        },
        {
            "title": "石城",
            "content": "山岩水缭石为城，千古馀风尚典刑。\r\n竞诧君王启蓝缕，不无艇子载娉婷。\r\n流连犹问圭堪柲，兆朕虚传蜜作萍。\r\n更惜谗锋发兰尚，只今日月炳骚经。"
        },
        {
            "title": "十诗谢寥计使",
            "content": "陆子木已拱，遗文空隽永。\r\n郑子为米仕，县廨縻簿领。\r\n听公谭旧社，文陈鹅鹳整。\r\n离索我若斯，胡术谢榛梗。"
        },
        {
            "title": "寄严文炳",
            "content": "石湖良乐眼，收士冀北空。\r\n嗟我孤所期，经世老无庸。\r\n一庄赖芥庵，报厚艾亦丰。\r\n宾实得美谥，表表无终穷。"
        },
        {
            "title": "次王仲衡尚书韵",
            "content": "着脚功名马络头，人生君所几居州。\r\n惟公德操朱弦直，映世冰壶白月秋。\r\n久已短长冥尺寸，可须肮脏羡伊优。\r\n即今千里讴谣地，赢得挥斤五凤楼。"
        },
        {
            "title": "次韵张守劝农",
            "content": "眼向囊书老不明，合遵宽教事农耕。\r\n雨馀骤变菖条绿，晓起欣聆布谷声。\r\n谭笑俾民无死徙，丰凶转手有虚盈。\r\n衰翁倍荷殷勤意，缄致无非翠织成。"
        },
        {
            "title": "净居劝农三首",
            "content": "簿书堆里得抽身，梅柳风前触眼新。\r\n报答好春还著语，今朝犹喜是闲人。"
        },
        {
            "title": "再次赵侯韵",
            "content": "理窟疏明面面通，如君襟抱古贤同。\r\n孤独标碧地霜月，胜韵芳林度蕙风。\r\n妙语宁惟压元白，大封端合启龟蒙。\r\n规恢伫看收功去，自勒丰碑纪殆戎。"
        },
        {
            "title": "山居十首",
            "content": "忽作断过访，经旬闲瘦筇。\r\n慵添和诗债，病减灌园功。\r\n石鼎袅轻碧，庭柯零碎红。\r\n竹君如见慰，竟日啸窗风。"
        },
        {
            "title": "重九山阳仪真两使君送酒",
            "content": "酒会文期兴尚浓，佳辰一笑坐天穷。\r\n两州各遣六从事，九日俄成一病翁。\r\n诗不受催空急雨，帽无缘落任西风。\r\n明朝晴径通行屐，却漫枝筇绕菊丛。"
        },
        {
            "title": "和陶渊明二十首",
            "content": "肮脏老眉面，岂是趋世资。\r\n谬著百僚底，躄强折枝。\r\n深知才用短，敢谓时命奇。\r\n归耕不顾计，更问婚娶为。"
        },
        {
            "title": "诸公邀留不及赴次前韵寄谢",
            "content": "一失浓欢悔可追，故人应念独醒时。\r\n回思翠幕围香雾，定复长虹起砚池。\r\n照应鼎来联璧客，风流羞死聚蚊儿。\r\n当时枉重千金诺，不见芳辰卜夜嬉。"
        },
        {
            "title": "再次韵谢王仲衡尚书荐章",
            "content": "襧生布衣儿，始未客黄祖。\r\n一鹗轻百鸷，名已腾荐语。\r\n跌宕噤不施，众笑此何取。\r\n一赋出绪余，已可光近古。\r\n先生传正学，抱负几文举。\r\n名世昔退之，好善今卫武。\r\n汲引略权近，论荐及农圃。\r\n高义表一时，恶氛可消楚。\r\n俗方急梯媒，中表羊而虎。\r\n低颜下气地，百请几一与。\r\n代舍著衰翁，秋芹荐侯俎。\r\n泉甘困深汲，袖短妨妍舞。\r\n荐士不待求，昔联乃今睹。\r\n傅毛可飞肉，矮屋俄广宇。\r\n平生气轮囷，非公向谁吐。\r\n小当工抚字，大或效遗补。\r\n长风初借便，振迅顾双羽。\r\n未妨著书缘，人有讥自苦。\r\n朝来诗兴动，毫端鸣急雨。\r\n夸似鱣堂生，颇见此宾主。"
        },
        {
            "title": "送张文昌帅豫章二首",
            "content": "倚俟新年转化钧，昼方三接径抽身。\r\n平时但有凝香梦，盛世那无勇退人。\r\n滕合宾筵时可醉，金华诗令看重新。\r\n盍思远迩商霖望，不但淮乡有涸鳞。"
        },
        {
            "title": "病起二首",
            "content": "老去难堪痼疾缠，支离甘受众人怜。\r\n出门定被将迎困，紧闭风窗听雨眠。"
        },
        {
            "title": "次韵常粹俞君任二首",
            "content": "匆匆同醉记前年，客路重逢亦偶然。\r\n理窟扣君弥入域，生涯怜我欠加鞭。\r\n了知富贵难投足，共约归来径息肩。\r\n旧欲将雏卜邻去，未应须办十牛田。"
        },
        {
            "title": "再次韵",
            "content": "归担乍弛谁洗泥，使君载酒携歌儿。\r\n小家卷褥当酒负，醉倒一笑眠虎皮。\r\n平生自审枯槁甚，高情顾肯振拂之。\r\n均州从事六辈来，欢喜如官浴凤池。\r\n诗筒偕拜府公赐，格律高古语崛奇。\r\n头风失去肺渴减，病夫虽病容枝持。\r\n南山侧望洁斋久，知我日诵无生诗。"
        },
        {
            "title": "题五柳先生诗编年后二首",
            "content": "邸报议麟经，卜书目羲易。\r\n曲学暂雺噎，日月岂终蚀。\r\n陶翁诗百篇，优造雅颂哉。\r\n九原不容作，妙意渠能测。\r\n今君语析尘，指示了皂白。\r\n定知泚笔人，斜川旧仙伯。\r\n毫厘无余蕴，领览饱新得。\r\n言下悟未师，吟边识圆泽。"
        },
        {
            "title": "次张节推山字韵诗留其行",
            "content": "老丑只宜岩谷里，何人契致俊贤间。\r\n虽云章服裹叔夜，尚有笭箵随次山。"
        },
        {
            "title": "同陈宰黄簿游灵山八首宰云吾辈可谓忙里偷闲",
            "content": "我虽裹章服，雅意耕宽闲。\r\n著貂可采药，拄笏或看山。\r\n白头敲榜地，兹游破天悭。\r\n有兴聊可歌，睡语不受删。\r\n\r\n【注释】：【原题】：\r\n同陈宰黄簿游灵山八首宰云吾辈可谓忙里偷闲苦中作乐以八字为韵"
        },
        {
            "title": "题姑苏南道者庵",
            "content": "城南路长勤往返，迎送何由贷吾懶。\r\n向来红叶扑吟抱，重到绿秧围望眼。\r\n有人阅世风前蓬，年年客我此庵中。\r\n问津莫问庵中翁，贝叶结伴渠阳聋。"
        },
        {
            "title": "送严上舍并寄诸公十首·寄何解元",
            "content": "交际论才业，何郎种种长。\r\n元推万人敌，况别四年强。\r\n文看青钱中，诗须古锦藏。\r\n西归容盥读，老境借辉光。"
        },
        {
            "title": "春雨寒甚作长句",
            "content": "白龙天飞宜莫测，吴侬解数归消息。\r\n年年青帝发生时，似妒园林春动色。\r\n西山龙母诞弥月，归觐亲颜供子职。\r\n寿觞琼醴俗共传，玉鳞素鬐谁所觌。\r\n酸风鼓寒苦雾塞，行人缩头俗僵立。\r\n蛟鼍冻蛰大水拔，更问娇红并眉白。\r\n闭门三夜淙檐雨，起视溪流高数尺。\r\n去年夏秋走祈萦，云电收藏日血赤。\r\n农家倚锄望眼穿，白汗呀流地龟拆。\r\n天可问，曷不遣，\r\n两龙此时会生日。"
        },
        {
            "title": "和陶渊明二十首",
            "content": "少从师友间，雅意效一得。\r\n中年弹尘冠，欲起复回惑。\r\n初无辅是具，吾责良易塞。\r\n即今禹绍舜，群俊萃王国。"
        },
        {
            "title": "真州诸公语别",
            "content": "屈指旧新雨，何人顾蓬莱。\r\n骈车各鸱夷，良为老夫来。\r\n古今漆投胶，不独数陈雷。\r\n衮衮慰劳意，一杯复一杯。\r\n索句不解工，何以写别怀。\r\n敢惜吟髭折，柰此雨意催。\r\n此会良姱嫮，此行重徘徊。\r\n得无叶舟重，满载离愁回。"
        },
        {
            "title": "次韵杨宰食莲戏作",
            "content": "平时莲实吾羊枣，日饫甘寒不自疑。\r\n病恐伤生来源事，居多节口甚婴儿。\r\n舌融沆瀣诗能说，手掬珠玑我属思。\r\n对酒移风劳想像，静看千柄泛前池。"
        },
        {
            "title": "再次韵示师文",
            "content": "中年多病刚制酒，文字讥评慵挂口。\r\n克家尚须狮子子，时踞风林一哮吼。\r\n藏山有书当衣钵，端能太牛马走。\r\n之齐莫操竽，名楚要穿柳。\r\n未闻狗监荐子虚，聊遣吴王质非有。\r\n独无鼓吹娱乃公，胜日不应长袖手。"
        },
        {
            "title": "赠相者二首",
            "content": "材同樗栎将安用，官带笭箵亦漫为。\r\n更欲品题人所弃，君痴尤胜老夫痴。"
        },
        {
            "title": "谢襄阳陶宰惠靖节先生编年大本",
            "content": "陶翁清节人可追，陶诗妙处吾所师。\r\n百篇昭昭揭日月，行云流水无定姿。\r\n颠倒后前昧甲子，可忍白璧犹小疵。\r\n三家纪述互蹖駮，千载传授仍参差。\r\n远孙挺立翁不死，吏隐平挹乡里儿。\r\n空洞胸襟著今古，遗编订正当属谁。\r\n扶微擿隐究茫昧，别白苍黑分毫厘。\r\n翁拔俗心其寓，彼未易识此则遗。\r\n幽意隐义眼肿了，笔端有口今见之。\r\n细书大字肯及我，故人嘉惠良不赀。\r\n摩挱老眼屏汤熨，欻讶毛孔生凉飔。\r\n归装不忧更空匮，招隐正用宽衰迟。\r\n世间报施有厚薄，自顾壁立谋晨炊。\r\n心期炯炯共一月，未妨相望天之涯。"
        },
        {
            "title": "感事十诗上李侍郎",
            "content": "荆璞自楚宝，顾终杂土木。\r\n和氏浪三献，一身已再辱。\r\n小儒褐衣底，磊落几荆玉。\r\n把玩坐蓬屋，和应笑遗俗。\r\n善价谁不怀，一辱讵可赎。\r\n吾亦笑和氏，葵犹卫其足。"
        },
        {
            "title": "定海甲寅口号七首",
            "content": "邻家两两捉春归，笑语相过复叹咨。\r\n共说飓头前夜作，几人莆网罣流尸。"
        },
        {
            "title": "约吕徐二友游净慈二首",
            "content": "一笑成行不待营，可无条约谂同盟，\r\n盘餐取饱真君事，杯酒邀欢太俗生。\r\n拨冗得闲殊自乐，吸光饮渌不胜清。\r\n即今冷眼聚蚊梦，彼此劣优君试评。"
        },
        {
            "title": "公孙述",
            "content": "东来温诏枉丁宁，隆少忠谋肯汝聆。\r\n不待宾胪延马援，始知西帝偶人形。"
        },
        {
            "title": "次沈倅韵呈王漕",
            "content": "王家流庆水倾东，不独乌衣纪数公。\r\n天畀臧孙当有后，人迟汲直未居中。\r\n凤巢衮衮九文羽，鹏路摇摇万里风。\r\n隔坐从今几云母，定知周鲁各元功。"
        },
        {
            "title": "光武二首",
            "content": "济业何关赤伏符，王梁不拜未云疏。\r\n君王幸却东封请，底事终身溺谶书。"
        },
        {
            "title": "赠曹秀才二首",
            "content": "不复林逋起九京，空留诗卷逼人清。\r\n如君况自鬼神助，掷地应闻金玉声。\r\n败履人今笑东郭，奔蜂我亦愧南荣。\r\n三千奏牍真馀事，侧耳齐廷待一鸣。"
        },
        {
            "title": "次两知县韵四首",
            "content": "似我聱牙亦漫官，倚君风义慰羁单。\r\n开缄更识新诗法，脱手铜丸转玉盘。"
        },
        {
            "title": "戒饮三诗",
            "content": "毒痡痛受辛，斩刈憎暴秦。\r\n杜康与仪狄，贼物其罪均。\r\n商毒烈火炎，岐镐方阳春。\r\n秦暴虓虎搏，欧粤无颦呻。\r\n二子起酒祸，古今同湛身。\r\n计实乃鸩葛，适口良甘醇。\r\n文锦覆深阱，病媒鬼之邻。\r\n劋杀不遗迹，辛政犹为仁。\r\n今子知所戒，浮俗岂其伦。\r\n生世千金躯，况复富席珍。"
        },
        {
            "title": "四月望再游西湖十首",
            "content": "十字街头托钵盂，雁鹅食口待朝脯。\r\n我来欲序睽违意，要问扬州米价无。"
        },
        {
            "title": "即事",
            "content": "江漾晨光入县门，楼斜晚影到渔村。\r\n海声不为无风静，山色居常带雾昏。\r\n问俗即今防愒日，来时抚事错销魂。\r\n浮生寄寓君恩重，未觉天涯异故园。"
        },
        {
            "title": "程帅以古人名作诗见寄拟作谢之",
            "content": "胸次不平当近酒，热官奋扬肯回首。\r\n即今羊杜诗中仙，襄阳城中狮子吼。\r\n我将仲子趋黄堂，孰看毕战搴旌幢。\r\n抗颜路尘旋行役，但有魂梦公之傍。\r\n濒海作宰我漫仕，留赞郡符夫左计。\r\n老夫已老子白丁，解颐与言游戏事。\r\n骈罗隐服芙蓉裳，设张翰墨当丝簧。\r\n敢微青山简奇胜，有田肯卖吾倒囊。\r\n如公瑞合穆王度，不靳尚作归田语。\r\n蓬莱朱金久已齐，还许远来结邻否。"
        },
        {
            "title": "岁晚言怀",
            "content": "雀响初防雪，鸦骄恐报晴。\r\n徒妨一老梦，莫究二虫情。\r\n虚籁吹群动，洪炉寄短生。\r\n只今观物化，未替白鸥盟。"
        },
        {
            "title": "次韵张守晓起",
            "content": "客亭移枕待残更，起趁邻鸡第二声。\r\n了了每添新悟解，营营无复旧心情。\r\n兴来命酒禁诗瘦，老去衰容怯镜明。\r\n况是杏花浓露晓，不应蒙被问春晴。"
        },
        {
            "title": "上巳溪上燕二首",
            "content": "杜若洲边卓旆旌，佳晨一醉万金轻。\r\n春光仅有一分在，天气可能三日晴。\r\n解道兰亭亦陈迹，肯吟楚些怆幽情。\r\n人生到处皆儿戏，笑看急標闹两鲸。"
        },
        {
            "title": "郭家洲",
            "content": "携儿上绝岸，微径步蒙密。\r\n人稀鸟乌乐，老屋几百室。\r\n荒凉郭家洲，篱落映残日。\r\n问俗得周旋，应门颇仓卒。\r\n兴衰今昔殊，郭姓尚十七。\r\n邻里阙盐茗，翁姬仅盥栉。\r\n共说频岁歉，平陆江浪没。\r\n场圃或潭洞，椽栱行螾蛭。\r\n去秋微收尔，樵采取黔突。\r\n接耳多乐郊，一去恐两失。\r\n吾邦有杜母，抚我不待乞。\r\n蠲租桑柘在，休役孙子佚。\r\n意使流殍无，宁后仓{广仓}实。\r\n官今浔阳来，吏师那容失。\r\n书绅拜此赐，知我佐郡绂。\r\n古来裨肉食，多自萏蕘出。\r\n必若穷吏道，孰先究民疾。\r\n剥肤快目前，吾固笑无术。"
        },
        {
            "title": "赠曹秀才二首",
            "content": "拌擞胸襟一不优，迂临惟子肯绸缪。\r\n访书笠泽心摧落，苟禄吴门路阻修。\r\n老去欲追三径约，客来当办一钱留。\r\n它年水北山南计，更挈诗瓢就我不。"
        },
        {
            "title": "早春十绝呈石湖",
            "content": "杏羞桃涩要诗催，客子情钟倍费才。\r\n惜欠王家千杖鼓，辊雷声里看花开。"
        },
        {
            "title": "又通衢",
            "content": "清微风动万年枝，瑞纪流虹诞圣时。\r\n天上玉卮山比寿，侯邦锦席酒如池。\r\n满城淑气生英簜，夹道欢声度彩旗。\r\n来岁望公天仗侧，尚应回首记吴儿。"
        },
        {
            "title": "循资赵宰有贺诗次韵三首",
            "content": "反唇馀子轻玄白，属目耆儒上紫清。\r\n老境我甘追汗漫，明时君合订章程。"
        },
        {
            "title": "和陶渊明二十首",
            "content": "昔人蚁壤游，方复诧贵仕。\r\n回首辞穷约，投分感知己。\r\n邻鼓惊边隅，得无豢养耻。\r\n战酣日为却，血尸三百里。\r\n推枕视窗日，前事皆可纪。\r\n向来心营营，乃始得真止。"
        },
        {
            "title": "再赠泽卿商卿道旧三首",
            "content": "隆污非是莫端倪，瞢蹈觞深试汨齐。\r\n荆璞笑渠忘卫足，坞金何策赎然脐。\r\n悠悠塞上悲亡马，断断尸乡丛养鸡。\r\n可是世纷吾屑去，平生结习晚吹虀。"
        },
        {
            "title": "题别浦远来舟图",
            "content": "道人毫端妙用，幻出烟水淮南。\r\n频与东风商略，几时送我归帆。"
        },
        {
            "title": "次韵章舜举",
            "content": "天孙望河鼓，杳眇河西东。\r\n参旗映天梁，欻作秋夕逢。\r\n人生风马牛，未害心期同。\r\n章侯大雅士，抱负难形容。\r\n平生万卷读，会意春凉融。\r\n小迟风云期，未剖琳瑯胸。\r\n我顷诵清句，神驰水朝宗。\r\n识面胜闻名，论文得新功。\r\n炯彼如意珠，来自仙者宫。\r\n径作君苗焚，执笔吾热中。\r\n荒学顾何取，目昏鬓已童。\r\n惟应得石友，天用慰涂穷。"
        },
        {
            "title": "题九老图二首",
            "content": "帝怜忧国许归田，犹得幽居俯涧瀍。\r\n应笑诗人赋招隐，茹芝带索只臞仙。"
        },
        {
            "title": "次魏知元韵三首",
            "content": "魏郎日共无喧酒，旧学新诗得细论。\r\n可见高情重离别，又同一舸宿烟村。"
        },
        {
            "title": "次潘德久韵",
            "content": "沉沉王侯居，列屋皆妖妍。\r\n性斧糜春葱，日诧歌舞筵。\r\n孰知山泽儒，超然广文毡。\r\n野花供妩媚，山月献连娟。\r\n潘郎真吾徒，常加视后鞭。\r\n居无鲍生马，红粉风蓬旋。\r\n张公为石奴，处仲政复贤。\r\n继今看远业，贱子当留年。"
        },
        {
            "title": "送严上舍并寄诸公十首·送严",
            "content": "啧啧雁声急，棱棱秋意深。\r\n行都旧新雨，独客短长吟。\r\n子肯怜衰病，时来慰滞淫。\r\n惜无移日酒，留照蜡灯斟。"
        },
        {
            "title": "柘皋短吟",
            "content": "铁山横飞截平野，宁复江流饮胡马。\r\n大酋胆落狐鼠逃，虎头将军自天下。\r\n拂庐连络屯长云，提戈敢谓秦无人。\r\n惊霆白昼振解叶，淮地一扫留无尘。\r\n歌摇千载淮民口，将军归饮策勋酒。\r\n乌袍使者来如烟，腾书乞和胡稽首。\r\n蝇鸣鸱噪初不闻，贾怒一举雌雄分。\r\n辛勤结发七十战，数奇堪笑李将军。"
        },
        {
            "title": "四月望再游西湖十首",
            "content": "烋屋修垣著画图，连连胜士逸人居。\r\n乘闲我亦无羁束，竹杖芒鞋信所如。"
        },
        {
            "title": "次韵解枢干二首",
            "content": "阿文钝于学，莫计故新年。\r\n向微他出错，讵彻醯瓮天。\r\n论交置才否，如君政自贤。\r\n为导有源水，俾加视后鞭。\r\n譬彼千仞登，投足得攀缘。\r\n君生英卫家，造诣超儒先。\r\n余论分吾儿，一一当手编。\r\n繄我液樠木，卧沙不受镌。\r\n鹊音晓见谂，群玉纷堕前。\r\n政使高纸价，敢蕲世儒传。"
        },
        {
            "title": "再次前韵呈林郎中五首",
            "content": "一书仅达缺嗣音，蔀屋有梦定山林。\r\n贤者即今在所，陈人不忧第墙阴。\r\n或着容连鸳鹭后，闻道结知君相深。\r\n时遣吴姝近酒盏，更防蜀鸟摇归心。"
        },
        {
            "title": "次韵招饭不赴",
            "content": "吏能儒业实惭名，晚喜论交盖代英。\r\n千里久劳魂梦往，一欢犹阻咄嗟成。\r\n粲花论胜违频听，击钵诗工况莫京。\r\n别后槱溪萦望眼，此心川水漫东倾。"
        },
        {
            "title": "托人卖马二首",
            "content": "闲人徐步觉优游，马似羞贫意不留。\r\n久厌短衣随射虎，更怜匣剑佩耕牛。\r\n楚山好处聊双屩，淮水生时办一舟。\r\n如子长才当柄用，伫看干旆拥鸣驺。"
        },
        {
            "title": "元夕遣怀二首",
            "content": "陆海莲开夜色鲜，短檠灯下掩陈编。\r\n风姨竟日鸣条罢，月姊因谁得意圆。"
        },
        {
            "title": "次韵严文炳兼简张守二首",
            "content": "嬉游有愿自今傥，回首春容已浩茫。\r\n霁景偏迟张锦也，小园秀出卧云庄。\r\n梅林破玉香沾袂，池水摇漪渌泛堂。\r\n茶具笔床陪语笑，未妨日饮慰还乡。"
        },
        {
            "title": "再用前韵赠高司理共八首",
            "content": "少年场里独鹰扬，他日悬知玉作堂。\r\n小试问囚穷两造，徐看载笔擅三长。\r\n得诗遽眩珠玑烂，玩味还疑龄颊香。\r\n风月无穷才不尽，坐须乔木拥千章。"
        },
        {
            "title": "同陈宰黄簿游灵山八首宰云吾辈可谓忙里偷闲",
            "content": "枕流未云清，食蘖不言苦。\r\n老禅家翠微，风壑啸一虎。\r\n碧眼照人天，金地漂花雨。\r\n千偈弹指顷，竟亦无剩语。\r\n\r\n【注释】：【原题】：\r\n同陈宰黄簿游灵山八首宰云吾辈可谓忙里偷闲苦中作乐以八字为韵"
        },
        {
            "title": "归欤老秋",
            "content": "已办求田问舍谋，登临那复更悲秋。\r\n蟹肥与客争先把，稻熟催儿彻晚收。\r\n霜后峰峦添峭措，波间鸥鹭剧风流。\r\n寰中胜处天应惜，付与痴儿只暗投。"
        },
        {
            "title": "近榆亭",
            "content": "小亭园西偏，政复园取重。\r\n扶疎百本木，自昔谁所种。\r\n敷舒晓霞烂，磊落金丸奉。\r\n城东诗客在，端许与此供。"
        },
        {
            "title": "再次韵二首",
            "content": "历块飞黄可得追，加鞭十驾浪驱驰。\r\n不应猗顿怀周朴，敢向天仙话土芝。\r\n晚傍涪翁观落笔，了知高叟固为诗。\r\n谬为恭敬吾何取，政恐龙泉有倒持。"
        },
        {
            "title": "石湖生日致语口号",
            "content": "筹筵高敞老仙家，帘影中间五色霞。\r\n碧酒旧须麟作脯，雕盘新荐枣如瓜。\r\n玉壶缥缈非尘世，金狄依稀记岁华。\r\n胜日年年欹醉帽，鬓香长点吉云花。"
        },
        {
            "title": "听政",
            "content": "为政贵中和，偏徇古无取。\r\n无心斯善应，奸誉乃其蠹。\r\n柰何闻见间，往往用心误。\r\n扶弱抑其强，古或垂此誉。\r\n世异俗且殊，处今犹徇故。\r\n曲直本不昧，强弱岂所据。\r\n君子不此恤，情伪溷丹素。\r\n富室被剥朘，日有贫窭虑。\r\n士夫受加陵，悔不齿编户。\r\n赢弊取必胜，玉色吞气去。\r\n不知世富室，如母子所怙。\r\n不知意定向，未语机已露。\r\n传继用一律，抱冤莫赴愬。\r\n用是致和气，南首问燕路。"
        },
        {
            "title": "复吴秘正五诗",
            "content": "我如不材材，自诳无用用。\r\n向来风月前，诗笔颇吟弄。\r\n低摧发皓白，无与世轻重。\r\n枯株欲丹黄，因君弥自讼。"
        },
        {
            "title": "过吕仙洞四首",
            "content": "尘踪了鸟病催残，梦谒真人九转丹。\r\n已熟浮生枯骨观，更悲凡质遇天难。"
        },
        {
            "title": "罗提举见和再用韵四首",
            "content": "斩山木宁为民，焚巫尪恐伤仁。\r\n看书饥而不害，公政无惭古人。"
        },
        {
            "title": "雨中题柏氏壁二首",
            "content": "行寻诘屈蹑崎岖，已谢邻翁果下驹。\r\n北走松楸无数里，杖藜筋力尚枝梧。"
        },
        {
            "title": "再次赠张学录韵十诗",
            "content": "再说可双璧，斗酒或西凉。\r\n索饭仰屋梁，付子瘿木床。"
        },
        {
            "title": "题毕直合翻经图三首",
            "content": "凝碧有诗才逭死，青岩不语何裨。\r\n先生著论胡尘底，未觉丘明见仲尼。"
        },
        {
            "title": "赠课会诸会",
            "content": "岁月翩翩骥受檛，妙年云路不应赊。\r\n手中白羽真穿叶，门外苍槐又著花。\r\n丹灶功成须换骨，天河波浅待乘槎。\r\n雁行看即青冥上，却笑臞儒两鬓华。"
        },
        {
            "title": "夏夜饮客",
            "content": "矻矻官曹兴易穷，得闲何惜一樽同。\r\n傍愁边到无恶客，从竹间来皆好风。\r\n胜日诗狂输酒圣，转头渭北复江东。\r\n雕鞍未作扶携去，更放兰缸子夜红。"
        },
        {
            "title": "文炳近岁节感怆作诗宽之",
            "content": "严侯才气旧无朋，晚作江淮肉食僧。\r\n饱对风烟吐膏馥，时因节物动销凝。\r\n君今宛是林和靖，我亦何如杜伯升。\r\n浊酒寒菹共一笑，未妨同剔课诗灯。"
        },
        {
            "title": "王秀才亦爱轩",
            "content": "王郎一室天地中，客来有榻樽不空。\r\n奉亲一笑办能事，插架万轴收新功。\r\n男儿磊落四方志，况子郎罢方诗穷。\r\n亟书周庸赐汉第，可用容膝师陶翁。"
        },
        {
            "title": "病起二首",
            "content": "吏民两两议公痴，簿领空勤笑语稀。\r\n元亮有诗新止酒，休文多病不胜衣。\r\n飞尘懶拂孤三绝，止水初澄悟百非。\r\n窗度凉颸残午梦，闲听喜鹊啅斜晖。"
        },
        {
            "title": "赵通判有诗次韵二首",
            "content": "短歌对酒不能长，犹胜车尘扑面黄。\r\n我自关门宝崇鼎，从渠睎价尚咸阳。"
        },
        {
            "title": "题九老图二首",
            "content": "凉亭燠馆尘埃外，野鸟溪花俎豆前。\r\n但爱林泉映华发，岂知勋烈载青编。"
        },
        {
            "title": "报恩方丈小憩二首",
            "content": "还家自欣然，小耐孥辈累。\r\n老禅遽辟席，倦客容即次。\r\n仍将寒碧供，为浣羁寓意。\r\n断续饥龙吟，煜燿金锁碎。"
        },
        {
            "title": "次韵赵教授",
            "content": "携孥西垒复东城，触处千愁百恨生。\r\n如许尧民艰粒食，未应汉法废常平。\r\n爱君长策三农重，泥古迂儒一芥轻。\r\n会略文移倒陈廪，一时骨肉慰皇情。"
        },
        {
            "title": "次韵程帅游习池三首",
            "content": "青编勋业笑谈追，千载生贤瑞圣时。\r\n竹帛会书河似带，封疆不止汉为池。\r\n玄谭日属王平子，妙语心轻谢客儿。\r\n来岁赏花应帝所，赓歌宣劝倍欢嬉。"
        },
        {
            "title": "郡斋鹤飞来作三诗还之",
            "content": "不知蜗舍安卑陋，何似侯家效羽仪。\r\n千字罢赓明远赋，一诗聊送佐卿归。"
        },
        {
            "title": "口号十首呈程殿撰",
            "content": "童颜缓缓阅庄灵，鬓影青青表帝庭。\r\n后四六年同北夜，台星光映老人生。"
        },
        {
            "title": "次韵杨宰食蟹",
            "content": "长翁服食僧样清，灌园得闲收落英。\r\n壮岁颇营口腹事，冈有罝罟梁有罾。\r\n大胾每快屠门嚼，美酒惯陪豪士倾。\r\n酒边最爱无长叟，坐隅未揖先风生。\r\n挥斥肴品进此叟，似去伧荒游上京。\r\n王谢家儿负贩子，气味不待口舌争。\r\n年年属餍不汝厌，勇向上党人夸矜。\r\n一从多病戒奇嗜，屏绝鳞介疎姜枨。\r\n水中之怒宁阿系，丈室高卧几净名。\r\n二年闲杀把螯手，久要药裹熏炉并。\r\n旱后篮筐荐蜞越，君乃上箸收所憎。\r\n铭盘久断旧嗜好，垂涎忽诵新歌行。\r\n射阳浦口霜耿耿，繁梁埭头雾冥冥。\r\n及今尖团日供百，莫孤君家竹叶清。"
        },
        {
            "title": "过繁昌",
            "content": "江山互映带，竹树渺隐见。\r\n居人江山閒，安处忘古县。\r\n泊舟穴子初，旧观俨自荐。\r\n{山盍}山高搀云，云际抹深靛。\r\n慰我尘埃容，嘉此烟雨面。\r\n山脚惯奔走，尉曹分卑贱。\r\n县人应指似，鬓改颜状变。\r\n漂零渠未知，忧患尝欲遍。\r\n挽仰二十年，转眄阅蜚电。\r\n故人半在亡，在者或海甸。\r\n明朝理去楫，山影暝江练。\r\n安得人如山，来往长相见。"
        },
        {
            "title": "题寒光雪嶂图",
            "content": "噎寒流覆绝壁，君才得想像间。\r\n输我一庵渔浦，雪中真看江山。"
        },
        {
            "title": "再次韵张簿",
            "content": "生世诗作癖，颇坐艰局病。\r\n当前成风手，每来难塞请。\r\n后身羽凿齿，名俪乃公盛。\r\n新诗再出奇，后出尤雅正。\r\n高吟步芳园，灵籁想随应。\r\n荆户厌卢罗，陈势无前劲。\r\n鍧隐度九轨，眇睨秋蛇径。\r\n狐兔新竄伏，原前王公乘。\r\n我学但宋璞，多惭楚珩映。\r\n才与年貌衰，不拟拂晨镜。\r\n妙句骈魁杰，曩见绝夸竞。\r\n居然大小巫，讵容耻受命。\r\n目窥曹刘墙，日有韶护听。\r\n古今尚论间，未遽优劣订。\r\n此意客未知，太简效规警。\r\n平生孔文举，敢替此心敬。"
        },
        {
            "title": "咏史二首",
            "content": "暴楚狂秦席卷中，谋臣战将各言功。\r\n端知四百绵炎祚，只属商山秃鬓翁。"
        },
        {
            "title": "次王帅韵后诗呈叶教授",
            "content": "功名回首负年华，梨枣诸雏未克家。\r\n老计生涯须下泽，才非世用但匏瓜。\r\n为儒仅博肱三折，谋食宁羞手一叉。\r\n青眼故人犹念此，肯持巴唱向人夸。"
        },
        {
            "title": "次韵朱秀才二首",
            "content": "萧斋愁兴倩谁宽，宠鹤昂霄顾羽翰。\r\n自昔诗深知武谔，肯辞雨湿过苏端。\r\n心期落落空轩豁，世事悠悠拙控抟。\r\n正枕诵君悲壮语，梦随飞将蹑鞮汗。"
        },
        {
            "title": "都下春日",
            "content": "烟林红翠已班班，雨后春工不暇悭。\r\n付与笙箫三万指，平分彩舫聒湖山。"
        },
        {
            "title": "咏史二首",
            "content": "平侧区分偶俪匀，无阶更复古真淳。\r\n浪言此秘无前睹，毕竟休文是罪人。"
        },
        {
            "title": "再次韵十首",
            "content": "靖节瓶无粟，思归更命车。\r\n慵垂督邮带，况袖子公书。\r\n老我须闲适，尘缘得破除。\r\n还应与鸥鹭，分占碧溪渔。"
        },
        {
            "title": "游普向十首",
            "content": "远近僧垣共白云，萧然不著世间尘。\r\n朝参夜讲庸何计，野饭山栖已可人。"
        },
        {
            "title": "庆元冬再到盱眙四首",
            "content": "日行荦确面孱颜，旧惯山居意易阑。\r\n见说烟云暝崷崒，北人争指画图看。"
        },
        {
            "title": "再次韵",
            "content": "因诗衰病顾徒然，凿井今犹未及泉。\r\n药幻霜须端有待，囊缄玉唾愧无传。\r\n冥心拟学无言子，授诀今犹不老仙。\r\n探妙卫生俄两得，信知穮蔉解逢年。"
        },
        {
            "title": "次韵徐秀才十首",
            "content": "翕赫公侯门，下客亦方闻。\r\n惨澹埃壒地，高贤绝通津。\r\n蠹书分此老，华国须奇文。\r\n渠观有旁招，子行当冠军。"
        },
        {
            "title": "鹳带箭行",
            "content": "城边鹤城栖，水食衣楚楚。\r\n欲鸣不鸣候天雨，此肉胡宜登鼎俎。\r\n柳营子弟弓石人，南山之石犹饮羽，\r\n如汝正可虚弦取。血毛分披谁汝怜，\r\n低摧直诉使君前。使君德意孚鱼鸟，\r\n全汝之生令汝饱。徐行侧睨若无旁，\r\n饮洁啄腥近台沼。使君暂拥山城麾，\r\n诏音不日遄其归。矢来乡汝谁依，\r\n江湖粗饱莫卑飞。"
        },
        {
            "title": "题六宜堂",
            "content": "昔人厌俗心，宁取无肉瘦。\r\n平时眼为青，绿士须客右。\r\n立节自修竦，适用兼庇覆。\r\n君家所居堂，音响不待叩。\r\n千沟荫百椽，一一渭川秀。\r\n公今王元之，好尚如授受。\r\n记楼赋此堂，异声同一咮。\r\n心谋耳目适，所乐壹能副。\r\n昔人言外意，泥一乃百漏。\r\n拘拘六者间，未见脱科臼。\r\n我此小盘礴，万境欻通透。\r\n徐步寒玉琤，长谣灵籁奏。\r\n主人信清绝，此君旧幽茂。\r\n并策超俗勋，醉墨点衫袖。"
        },
        {
            "title": "绍熙壬子劝耕妙胜四首",
            "content": "每愧敲榜办赋租，会心还喜劝耕初。\r\n渠侬嗣飨金穰庆，老子长捐柱后书。"
        },
        {
            "title": "病中书怀二首",
            "content": "促促浮生忽二毛，安心有法赖禅逃。\r\n梦知二竖今相避，仇问三彭底许饕。\r\n世路从今蜗两角，灯窗姑置兔千毫。\r\n破颜细点功名录，只许渊明酒处高。"
        },
        {
            "title": "再题二首",
            "content": "天吴凭怒鼓涛澜，不作闲居卷轴看。\r\n夜半负山谁料得，重来坐失两高寒。"
        },
        {
            "title": "次韵朱通判严上舍",
            "content": "万手抄诗遍洛城，老怀可但向来倾。\r\n采菱白雪方迭奏，蜚雨晓风相与清。\r\n价重欲输和氏璧，令严谁犯伏波营。\r\n即今貂尾那容续，更判工夫费此生。"
        },
        {
            "title": "十绝句呈章茂深安抚",
            "content": "经纶术业向来优，千骑东方恐未俦。\r\n他日应携报恩子，还朝看拜富民侯。"
        },
        {
            "title": "谢程帅袁制使",
            "content": "九死得此生，万事遂成懒。\r\n惟余坐进地，劣亦受推挽。\r\n交游金玉人，毕力补疎短。\r\n诗书衔砭剂，陆续到老眼。"
        },
        {
            "title": "赠陈居士",
            "content": "昏宦冥冥堕急流，羡君高谢此笼囚。\r\n能诗似是林和靖，博古宁惭许散愁。\r\n上药化金才顷刻，虚舟触物信沉浮。\r\n何时我亦休官去，对卧元龙百尺楼。"
        },
        {
            "title": "次韵章守猎",
            "content": "身著邦君小队中，纵观虎将万旗红。\r\n目光注射鹰窥草，电影腾凌马弄风。\r\n忽有清诗惊破竹，更怜蜚翼堕挟弓。\r\n南归又苦车中妇，梦忆分鲜一醉同。"
        },
        {
            "title": "次韵高机宜送别",
            "content": "上价如君定玉堂，陈陈腹笥汉文章。\r\n即今彩笔春争媚，它日青藜夜有光。\r\n诗力不劳凌汝辈，才名况自溢班行。\r\n清篇见属吾何取，愧闯辞坛阙寸长。"
        },
        {
            "title": "闲适二首",
            "content": "长日奔驰传置如，久妨著论与抄书。\r\n逢人争席有时有，疥壁留诗无处无。\r\n御寇未辞躬楚制，论文常记揽桓须。\r\n扁舟再有东游便，肯向朋从自作疎。"
        },
        {
            "title": "七夕",
            "content": "龙旌凤扇一相迎，知费青禽几寄声。\r\n天上经年才旧约，人间转盼便深更。\r\n凉河只向樽前落，微月偏来酒面明。\r\n后夜玉琴弹别鹤，独应乾鹊梦魂惊。"
        },
        {
            "title": "复吴秘正五诗",
            "content": "武陵迈往气，当世隐一敌。\r\n扬眉诸公间，甘作迁客客。\r\n裔孙典刑在，磊落抱深识。\r\n我学谢柳州，顾肯睨门席。"
        },
        {
            "title": "次儿辈戏商卿设醴韵二首",
            "content": "水豢山肤自土宜，况邀从事到青齐。\r\n宾筵大嚼宁虚口，灶妇深颦想噬脐。\r\n烂醉岂无醒酒鱠，明朝重阅不鸣鸡。\r\n扶头更忆松江晓，旋买鲈鱼薤捣虀。"
        },
        {
            "title": "再次交代韵四首",
            "content": "诗人妙思天同巧，鬼守玄关不及扃。\r\n闲挹山光诵奇语，断无尘滓溷襟灵。"
        },
        {
            "title": "元日访丁端叔安抚二首",
            "content": "节中应接可辞烦，客子回车重慨然。\r\n比我过秦应一笑，想君出峡富千篇。\r\n前知此别非久别，定复新年胜故年。\r\n红药紫薇方次第，莫占风色问春田。"
        },
        {
            "title": "次韵答阵梦锡十首",
            "content": "向来应俗用古学，我亦未悔金注昏。\r\n伍胥宰嚭各腐滓，吴歈越吟谁诵冤。"
        },
        {
            "title": "再次韵张德恭二首",
            "content": "公家父子旧林杰，力探希微析混茫。\r\n膝上风流识文度，鯈游领解契蒙庄。\r\n六花阵势容摩垒，五凤规模见肯堂。\r\n自叹吾儿豚犬尔，只宜耕牧守穷乡。"
        },
        {
            "title": "题椿桂堂四首",
            "content": "灵椿移植自仙宫，丹桂年年不办供。\r\n材荐明堂皆巨栋，君家培殖富阴功。"
        },
        {
            "title": "赠章宰",
            "content": "汤池潴巉岩，房祠踞穹隆。\r\n向来偕君西，寒雨斜惊风。\r\n虚檐吞山川，悗若困樊笼。\r\n往来三十里，兀兀妇车中。\r\n颈方学缩鳖，眼不到飞鸿。\r\n迄今簿领前，老面潮羞红。\r\n昨夕县麻势，子亦胡能东。\r\n如子亨衢人，不应分我穷。\r\n山灵两介士，不屑陵原通。\r\n我辈吏尘涴，枨触肯见容。\r\n高兴未渠尽，佳节宁易逢。\r\n调琴家治具，竹堂小窗栊。\r\n酬酢十客优，疱隶良易供。\r\n登山与听雨，取醉政自同。\r\n玉友陪从事，共达吾深衷。\r\n逮今强健时，数近玻璃钟。\r\n丹杏正媚妩，柳枝颇昌丰。\r\n古今共陈迹，春事尚匆匆。\r\n此欢不可失，此广傥见从。\r\n对花但忍渴，请看衰病翁。"
        },
        {
            "title": "张守有和章复次韵三首",
            "content": "接翼鸿冥聊尔尔，大书麟获更仪仪。\r\n雄边仙伯横琴处，应道苏耽兴尽归。"
        },
        {
            "title": "再次前韵三首",
            "content": "春事兼回寂寞滨，茅簷背日已书勋。\r\n径须引睡携黄妳，未办寻芳命紫君。"
        },
        {
            "title": "又次铦朴翁韵四首",
            "content": "几向西湖舣画桡，冰奁俨受众峰朝。\r\n即今去雁将清梦，飞下长桥更短桥。"
        },
        {
            "title": "次韵答德瑞",
            "content": "诗客胸襟旧绝尘，惠然分我一缄春。\r\n裁成蜀国添花锦，贵重丹砂伏火银。\r\n暮雨朝云知有梦，琼枝璧月可无人。\r\n要须共醉彭宣酒，莫诿忘情宋玉邻。"
        },
        {
            "title": "再游殖轩小酌",
            "content": "生世岐喧静，平章有不如。\r\n宦涂吾画虎，濠上子知鱼。\r\n去索长安米，归紬笠泽书。\r\n兹轩住苍莽，胜日复踌躇。\r\n酒盏扶头后，莺声禁火馀。\r\n兰风度樽俎，蝶翅掠襟裾。\r\n有底烟霄意，便为水竹居。\r\n可须供曲糵，未后课{耒尤}鉏。\r\n花蓓红酣日，池光碧浸虚。\r\n鹤头依绿荇，龙骨闹清渠。\r\n诗兴因超忽，愁端得破除。\r\n时从一吟醉，小计百砗磲。"
        },
        {
            "title": "循资赵宰有贺诗次韵三首",
            "content": "宦途跛鳖陵坡上，学舍寒蝉饮露清。\r\n蹩躠强颜才跬步，不应天骥与论程。"
        },
        {
            "title": "山居十首",
            "content": "山间有好事，时肯问何如。\r\n束送箸头薤，鲜分匙面鱼。\r\n披襟偕我饱，揽发为君梳。\r\n一笑尘劳外，都无病可祛。"
        },
        {
            "title": "复次韵四首",
            "content": "病肺还孤竹叶青，小园春去尚深扃。\r\n春衫红叶强相比，婢子可怜无性灵。"
        },
        {
            "title": "刘有诗再次韵四首",
            "content": "小点猩毫出碧鲜，技随文思各增川。\r\n只应月地饶般礴，心醉寒梢曳晓烟。"
        },
        {
            "title": "客次小憩",
            "content": "竹屋深明许息肩，田家延客解欣然。\r\n霜枝高挂頳虬卵，风砌初摇白玉钱。\r\n得饱只疑珠作粒，汲深仍诧乳为泉。\r\n谭间更笑狂沮溺，政复知津未是贤。"
        },
        {
            "title": "题五柳先生诗编年后二首",
            "content": "渊明黄杰气，不减运甓翁。\r\n漫仕径拂衣，高枕北窗风。\r\n平生经世意，萧然诗卷中。\r\n卯金纳大麓，正自窍鈇雄。\r\n妖雏自取死，遽敢贪天功。\r\n斯文未斲丧，吾道聊污隆。\r\n把菊得沉醉，直气敛长虹。\r\n区区记隐德，史笔殊未公。"
        },
        {
            "title": "再次韵",
            "content": "人间十日雪，已润夸父渴。\r\n宿云忽披靡，羲驭与抑遏。\r\n春从九地回，旋放牙甲活。\r\n主张披拂是，大块司予夺。\r\n椒柏追时序，鼓吹听晓聒。\r\n诗坛有同盟，办作衔袖谒。\r\n得雪晴更佳，过是或为孽。\r\n群山半披剥，众巧献一阅。\r\n悬知兵吏集，不待铺木屑。\r\n令尹活人手，小试牛刀割。\r\n广文甘僻左，不肯事容说。\r\n与俗分乐事，盍以韵语说。\r\n独惭长须送，不量好时节。"
        },
        {
            "title": "次韵张丞",
            "content": "县人灯夕旧尝看，夜敞窗扉晓不关。\r\n胜赏繼应追俗尚，晴晖巧与破天悭。\r\n招邀便拟日复日，容易遽吟山上山。\r\n更乞紫姑丰乐语，为添喜色到颜间。"
        },
        {
            "title": "崔侯燕城西高家亭复次韵",
            "content": "昔人胜践此兴怀，复见西园游上才。\r\n谭麈生风容满听，酒觞插羽未须催。\r\n小令纤指鸣飞雹，却遣红檀趁落梅。\r\n更约归来醉丛碧，将军端岂兴阑回。"
        },
        {
            "title": "归自湖西",
            "content": "晨具湖西饭，还家腹果然。\r\n怒风长擘席，急浪不鸣船。\r\n身觉青冥上，情留白鸟边。\r\n衰年端一快，整帽向云天。"
        },
        {
            "title": "财昏",
            "content": "师昏古所辞，财昏今不耻。\r\n传祀合二姓，古者贵由礼。\r\n四德五可外，货贿亦末尔。\r\n民风日就颓，舍此争校彼。\r\n媒氏未到眼，聘资问有几。\r\n倾箧指金钱，并券搴租米。\r\n东家女未笄，仪矩无可纪。\r\n已闻归有日，资送耀邻里。\r\n西家女三十，闭户事麻枲。\r\n四壁漏风霜，行媒无留趾。\r\n坐贫失行期，趣富瞢贪鄙。\r\n流弊例不免，其源实此起。\r\n多约或少酬，暂誉甘长毁。\r\n坐令亲旧欢，诡谲变狐鬼。\r\n何况性羽间，贫富岐臧否。\r\n土俗未易挽，人情大不媺。\r\n悠悠何足道，吾以谂君子。"
        },
        {
            "title": "赠赵丞四首",
            "content": "君家鸾镜照芙蓉，笑我衣襦绽不缝。\r\n想见后堂颓醉玉，梁州按罢晚妆慵。"
        },
        {
            "title": "次韵朱通判严上舍",
            "content": "蜀庄漂泊阖闾城，独向陶朱意气倾。\r\n诗写闲情易为好，雨鏖炎暑欲争清。\r\n居同蚁穴晴犹闭，归笑鸠巢老未营。\r\n久拟投君渠保社，援毫空复可怜生。"
        },
        {
            "title": "喜雨二首",
            "content": "永宁开善皆留宿，梦破阶除急雨倾。\r\n人道行车定膏泽，我知龙伯念春耕。"
        },
        {
            "title": "次韵徐秀才十首",
            "content": "钓湖鱠红鳞，斸山饭黄独。\r\n书生甘若饴，八珍不在目。\r\n出处有余裕，赑屃营寸禄。\r\n一舟指三径，不远傥许复。"
        },
        {
            "title": "定海甲寅口号七首",
            "content": "连宵飞雨喜滂流，已入梅天过麦秋。\r\n二十年前如此晚，金城地抱却全收。"
        },
        {
            "title": "次韵方秘正",
            "content": "静女无媒未易昏，幽人乐地但琴樽。\r\n诗声况自推侯喜，墙仞悬知陋叔孙。\r\n拜手行申不敏谢，慕贤正黯索居魂。\r\n拘拘泄柳非君匹，老子来时肯闭门。"
        },
        {
            "title": "寄安抚程丈",
            "content": "书生次舍先菜把，乃有甘肥来箸下。\r\n今日之羊我为政，属餍敢忘分甘者。\r\n府公宽容盖代豪，怜我诗穷仍老饕。\r\n卧沙九助匕不箸，出甑嫩颤如花糕。\r\n即今野饭山栖地，食指屡动饥涎坠。\r\n谷城明府府公似，割鲜庸继台无馈。\r\n食神黄媪喜欲颠，一夜搜诗不得眠。\r\n将军问腹汝见负，世用官业俱茫然。\r\n论情少须分袂处，未敢径指房山路。\r\n饿鹰得饱遽颺去，政恐陈登轻吕布。"
        },
        {
            "title": "谢张德恭送糟蚶三首",
            "content": "谁与江瑶角长雄，一时风味两无同。\r\n吾儿不友王文度，底肯分甘及乃公。"
        },
        {
            "title": "游山阳十首",
            "content": "熙台楚观小开樽，老去登临易断魂。\r\n蹀血龙荒平昔志，即今搔首望中原。"
        },
        {
            "title": "再次韵谢惠诗",
            "content": "小家茨竹即为堂，暇访深林索豫章。\r\n平日床头但周易，看人笔落便灵光。\r\n庳隆赋质嗟多样，良楛论材要当行。\r\n莫向黔娄问奇货，长沙舞袖可能长。"
        },
        {
            "title": "再次韵四首",
            "content": "山色阴晴远更青，谁教睥睨枕岩扃。\r\n诗翁意欲移千步，安得朱符祝巨灵。"
        },
        {
            "title": "刘有诗再次韵四首",
            "content": "已后湖州秃鬓翁，喜君挥扫有遗风。\r\n幻成殢雨熹晴态，尽使尘凡一洗空。"
        },
        {
            "title": "漫与",
            "content": "与世端如上濑船，还家稍办买山钱。\r\n松风吹断蓬瀛梦，诗酒淋漓送暮年。"
        },
        {
            "title": "招山阳高徐二生饮二首",
            "content": "欲作山阴兴尽回，良思与子共衔杯。\r\n要须人境俱清绝，好抱瑶琴踏雪来。"
        },
        {
            "title": "吕城待闸得陈魏二生晤语",
            "content": "吕城望奔牛，道里不作远。\r\n徙倚不容前，奈此河流浅。\r\n窘步客怀恶，痴坐仆夫倦。\r\n班荆得两生，晤语忘旦晚。\r\n文卷得细披，汤饼亦粗办。\r\n生须朋从乐，时亦慰连蹇。\r\n长吟行路难，回首偶耕原。\r\n卜邻傥君等，老我幸无怨。"
        },
        {
            "title": "过樊村",
            "content": "襄鄂二千里，何啻三百湾。\r\n风色九顺逆，左往复右还。\r\n舟行已三日，沿流不作艰。\r\n即今苍烟面，犹是泊处山。\r\n信次有定期，曲直了不关。\r\n聊可供戏事，轻桡与回环。"
        },
        {
            "title": "次韵吴江陈学长送行二首",
            "content": "诗人六十合恩袍，平日周庠重誉髦。\r\n旧学堪重汉儒席，新文欲仆楚人骚。\r\n等观得丧心无累，饱阅豪英眼更高。\r\n闻道青箱富嘉颂，诏音早晚召王褒。"
        },
        {
            "title": "程帅以诗见慰用韵谢之",
            "content": "平时联辉星，转首食既月。\r\n谁能玄览空，影事睨盈缺。\r\n老了一掬泪，未憗谢天合。\r\n生世岐高下，末路各一穴。\r\n庄生悟浮休，荀粲枉悲咽。\r\n公言敬书绅，闻道有先达。"
        },
        {
            "title": "袁本初二首",
            "content": "入门偶藉移韩馥，健者何曾抗董公。\r\n须信阿瞒人物论，但言玄德是英雄。"
        },
        {
            "title": "读师文和郡侯喜雨诗次其韵",
            "content": "涛波襄陵尚霖雨，龙伯不省田家苦。\r\n官中出镪瘗流尸，内地之民无宅土。\r\n京邑本根枝外邦，渠侬枵虚闯官仓。\r\n流亡可饱骨可肉，县官仁爱吏慈祥。\r\n古来畏天灾无小，迄令百颦馀一笑。\r\n阳愆阴伏谁致此，共说群憸投有昊。\r\n一昨雩祷饭不荤，神祠佛屋香炷氲。\r\n霓望朝昏耐跼蹐，风传真赝长纷纭。\r\n我归得同郡人乐，愍农喜雨收奇作。\r\n想摩鲸牙凌浩荡，更穿月胁翔辽邈。\r\n吾帮不熟农告功，溜匙云子行沾侬。\r\n小儿解谢倩人诮，搜镌径欲分吾穷。\r\n乃公拙无尺一召，他日当归有先当。\r\n耕牛先后计未失，谁谓山林迹如扫。\r\n世人二五不知十，赴争夺场不遗力。\r\n分表营营竟何补，截趾适屦山藏泽。\r\n黄堂诗老民所天，秋来衢路有醉眠。\r\n乐职未赋吾歉然，人言此笔须臞仙。\r\n小草可录寸有长，会从之游据胡床。\r\n蜂腰鹤膝容探汤，借儿茹胾升公堂。"
        },
        {
            "title": "送二赵金陵秋闱之行",
            "content": "君家种德麻苇似，两郎今日东南美。\r\n石麟角犀互辉映，拄腹撑肠皆锦绮。\r\n贤书联翩取如掇，文字欲贵江淮纸。\r\n步光久匣自光世，仆姑所指当披靡。\r\n去去秋风鼓鹏翼，翱翔烟霄此其始。\r\n建邺山川古雄丽，平分胜概供笔底。\r\n气陵钟阜峰头云，辞倾白鹭洲前水。\r\n联璧不难先众俊，历块仍能轻万里。\r\n平日双眼不屡青，奇穷一生端坐此。\r\n即今意气为君倾，老子阅人盖多矣。"
        },
        {
            "title": "和陶渊明二十首",
            "content": "海乡亦好春，红紫纷蕤英。\r\n黄鸟托庭柯，啁哳如有情。\r\n知我得碧涛，似劝花前倾。\r\n岂知好饮客，静坐耐耳鸣。"
        },
        {
            "title": "次韵王签判",
            "content": "奥学闻君不近名，声华犹是压时英。\r\n诗篇向我肯挥扫，句法惊人浑老成。\r\n未厌泛莲依卫幕，只今荐鹗达周京。\r\n明朝置酒当投辖，万斛洪源看倒倾。"
        },
        {
            "title": "十诗谢寥计使",
            "content": "欲留苦滞淫，欲去复仿佛。\r\n卧漳仍登龙，两心正交相。\r\n粲粲金玉人，纳纳锦绣肠。\r\n安得云随龙，意和即公傍。"
        },
        {
            "title": "程言聚散有感次前韵",
            "content": "不须劝醉翠眉长，莫问何时腰下黄。\r\n剩喜相逢各强健，免教闻笛赋山阳。"
        },
        {
            "title": "同高叔不愚如晦饮再次韵二首",
            "content": "珠帘深里按金丝，幻出扬州杜牧诗。\r\n共引玻璃扶窈窕，更烦侧理写环奇。\r\n一欢有约能如原，四者求并每后时。\r\n却念少陵从郑老，得钱沽酒话襟期。"
        },
        {
            "title": "次王帅韵",
            "content": "使君觞客及公荣，慰我他时渴德深。\r\n已为穆生重设醴，更闻正始嗣遗音。\r\n打围红袖留连舞，论槛黄花取次簪。\r\n恰似雄边台上醉，回头岁月叹侵寻。"
        },
        {
            "title": "再次韵赵景安四首",
            "content": "酒浓胜得晚天寒，云气侵帷水墨翻。\r\n兰蕙香前还判醉，不须投辖锁重门。"
        },
        {
            "title": "九日登楼",
            "content": "县曹逢节犹忙迫，阴雨乘秋每接连。\r\n九日欢娱异前日，几年晴霁有今年。\r\n湖山入座褰珠箔，萸菊挼香荐玉船。\r\n帽委西风判一醉，故人应未笑华颠。"
        },
        {
            "title": "再次韵送张守",
            "content": "性资凉踽击时轻，青眼惟公底里倾。\r\n砥柱颓波储硕望，阳春穷谷见高情。\r\n青冥蜚上应回首，陆续诗来可待盟。\r\n念我老无当世意，拟从樵牧寄馀生。"
        },
        {
            "title": "即事",
            "content": "侧径苔竹润，短篱鸡鹜喧。\r\n小停障日手，聊憩卧云村。\r\n绿影乌皮几，新醅老瓦盆。\r\n平生农圃计，重与野人论。"
        },
        {
            "title": "赵通判有诗次韵二首",
            "content": "霍王无短似无长，惊见新诗写硬黄。\r\n鱼在九渊终玉食，世间濡足羡浮阳。"
        },
        {
            "title": "次韵赠郭侯",
            "content": "郭侯智勇两俱长，驿骑何时诏检黄。\r\n胡运于今已灰口，看君万旅出渔阳。"
        },
        {
            "title": "同徐吕二子游西湖复次前韵五首",
            "content": "林仙金骨閟丘墟，松自萧森鹤自孤。\r\n灵魄在天联傅说，遗书落世仰潜天。"
        },
        {
            "title": "次韵张司户",
            "content": "橘颂精灵杂远游，如君信是古诗流。\r\n吴门肯问鲈鱼鱠，东武当营燕子楼。\r\n有底挥毫挟风雨，定知贮腹尽阳秋。\r\n即看珥笔鸳鸾右，莫漫江城诧狎鸥。"
        },
        {
            "title": "寄严文炳",
            "content": "只影秋鸿惊，独夜秋叶零。\r\n离索欻五霜，搔首听此声。\r\n岂无金石友，相避参辰星。\r\n安得木作肠，与世无复情。"
        },
        {
            "title": "寓吴门十首",
            "content": "溪翁园客问何如，可讳浮生百计疏。\r\n不惮典衣规得酒，长因乞米衒能书。"
        },
        {
            "title": "次韵答赵文卿四首",
            "content": "平日诗声不易班，联翩属我未应悭。\r\n得无纸贵咸阳市，当有人逢饭颗山。"
        },
        {
            "title": "次日再镒韵三首",
            "content": "微吟缓步惬晴沙，聊谢愔愔载妇车。\r\n时遣贳貂邨店酒，回思缚虎长官衙。\r\n春山好著屏中色，吟笔谁添锦上花。\r\n不妨习池风月主，只今何处问诗家。"
        },
        {
            "title": "再次韵二首",
            "content": "吹花舞絮才俄顷，可待区区刻楮成。\r\n催动江梅傲春意，喜听冰筹滴阶声。\r\n剡溪载酒人乘兴，县圃明空月碾晴。\r\n更想捧觞天一笑，恩光旋浸凤凰城。"
        },
        {
            "title": "述怀再次韵",
            "content": "高车驷马笑鸡栖，亦笑糟糟与汨泥。\r\n鲁酒得间聊复饮，晋舆投老偶然题。\r\n春冰自水收新悟，雨矢无乡悔旧迷。\r\n尚有平生山水癖，未妨游戏向京西。"
        },
        {
            "title": "太硕人臧氏挽章二首",
            "content": "德风千祀蔼芳馨，生享修龄殁更荣。\r\n早岁衣冠贤德耀，莫年门户寄升卿。\r\n迹陈莫嗣登堂拜，匏系空驰执绋情。\r\n里巷万人缌布会，一应如我泪河倾。"
        },
        {
            "title": "次韵王知军雪",
            "content": "雪神濡物不遗时，嗣风悬知羡帝祺。\r\n沙界积苏烦阿母，天仙剪水倩风姨。\r\n郢城曲好无前调，梁苑宾来有后期。\r\n未办壶天陪一笑，夜深空敛索诗眉。"
        },
        {
            "title": "次韵杨宰",
            "content": "有薪尚湿恶，有谷未舂簸。\r\n病客正牢落，忽雪忽蜚堕。\r\n枵腹亟问炊，曲身可欠火。\r\n檐隙纳璀璨，座隅纷碎琐。\r\n缤漂才一瞬，弥满已四野。\r\n慨念菜茹农，负愧吾颜赭。\r\n人同忍朝饥，神亦辍秋社。\r\n吾村劣收获，犹幸了眼下。\r\n嗷嗷闻见间，久已绝贷假。\r\n何人发陈红，倚待由也果。"
        },
        {
            "title": "寄二孙·扆",
            "content": "阿泰幼傥砀，势若泛驾马。\r\n暂别已束发，折节殊曩者。\r\n诵书口澜翻，昼夜曾不舍。\r\n课肯犯雪供，笔亦挥汗把。\r\n才地校优劣，不在阿儒下。\r\n平时於方兄，眇视真土苴。\r\n念翁少年日，为学不余暇。\r\n混俗类疎放，秉心乃儒雅。\r\n儿今颇肖吾，解笑时苟且。\r\n师匠求有余，好书不外假。\r\n缅怀萤雪边，力倍功更寡。\r\n可用吾季孟，直辈古班贾。"
        },
        {
            "title": "次韵答阵梦锡十首",
            "content": "古人存心屹底柱，卷舒晦明付时行。\r\n蕞尔之身函天地，政可蠛蠓睨功名。"
        },
        {
            "title": "官居二首",
            "content": "官居不惜日，宰县动三年。\r\n忍事肠欲烂，为防头救燃。\r\n不应一饱计，长受众人怜。\r\n挽仰堪供笑，人间海易田。"
        },
        {
            "title": "谢制帅高卿剡四首",
            "content": "论世究德业，先生处其全。\r\n谹议可断国，余功犹护边。\r\n此行虽暂屈，衮职正急贤。\r\n玺书起黄霸，摩眼待新年。"
        },
        {
            "title": "次韵杨宰检旱野宿",
            "content": "旱后访亲知，悲风鏖愁雾。\r\n未办饱翳桑，况能嫁阿骛。\r\n令君妙为政，果艺今求路。\r\n道逢枵腹民，挟纩诵言句。\r\n保社知自爱，夺攘可无虑。\r\n飞腾要及时，封殖须此树。\r\n来年步畏垒，绘象各村墅。"
        },
        {
            "title": "再次韵呈章守",
            "content": "吾儒交贺得宗师，片善盱衡置百非。\r\n小驻锋车宣室召，时观谭麈頖宫挥。\r\n诗坛已许公馀论，邻烛何曾靳寸辉。\r\n此意急须笺阿衮，不因鱼稻久忘归。"
        },
        {
            "title": "春阴二首",
            "content": "连连麦浪摇空阔，挺挺松幢暝寒。\r\n眼底春工馀几在，更堪风雨苦摧残。"
        },
        {
            "title": "再用前韵赠高缙之三首",
            "content": "闭门雨两月，君来无旧新。\r\n白眼睨牢石，骞飞不受驯。\r\n落落含风松，纷纷栖睫尘。\r\n惭非修月手，向君和阳春。"
        },
        {
            "title": "十绝句呈章茂深安抚",
            "content": "楚城巉绝控穷边，楚俗伤弓未帖然。\r\n一自并州烦李勣，不闻贵买渡江船。"
        },
        {
            "title": "次韵杨宰樊汊",
            "content": "龙岂分勤惰，司存想异方。\r\n萗雩均此意，丰歉竟殊疆。\r\n惠戒憎漏网，君宁专击强。\r\n东南有偏熟，鄙语未应忘。"
        },
        {
            "title": "游山阳十首",
            "content": "故人不复倒奚囊，但有荒阡荫白杨。\r\n魂定可招吾得已，试吟楚些命巫阳。"
        },
        {
            "title": "十绝句寄赵帅",
            "content": "一片飞花到客襟，当时便有惜春心。\r\n即今归路慵抬眼，红影彫疏绿影。"
        },
        {
            "title": "送吴子隆节推之官信州五首",
            "content": "幕中婉画得斯人，郡政应从到日新。\r\n银錵金苗休刺口，只将耕稼富州民。"
        },
        {
            "title": "十绝句寄赵帅",
            "content": "醉中记得新翻谱，土苴梁州笑石州。\r\n火急归来传好事，为渠一洗世间愁。"
        },
        {
            "title": "次姜尧章赠诗卷中韵",
            "content": "诗传侯王家，翰墨到省寺。\r\n姜郎粲然文，群蜚见孔翠。\r\n论交辱见予，卢马果同异。\r\n念君聚百指，一饱仰台馈。\r\n我亦多病过，忍口严酒戒。\r\n终胜柳柳州，吐水赋解崇。"
        },
        {
            "title": "不寐二首",
            "content": "追思可乐是丁年，日力孳孳有食眠。\r\n头触屏风只灯后，慈亲笑劝掩陈编。"
        },
        {
            "title": "和陶渊明归田园居六诗",
            "content": "一室类蜂房，为食来穷山。\r\n仅救饥火煎，跋履恐雕年。\r\n平生丘壑念，回首鱼脱渊。\r\n乡居何许家，菰茭满中田。\r\n有儿可耕牧，枉滞章句间。\r\n昨日鹊啅余，雁书忽堕前。\r\n云集南荡工，数灶腾青烟。\r\n书卖犹可市，前功戒颓颠。\r\n官业讵宜老，倦客志在闲。\r\n置书命鸱夷，民事今泰然。"
        },
        {
            "title": "次张节推山字韵诗留其行",
            "content": "人瞻甫里歊埃外，诗著苏州伯仲间。\r\n爽气凭销残暑尽，钩窗不用对西山。"
        },
        {
            "title": "识村翁语",
            "content": "山僧一生餍山蔌，溪叟所仰才鱼菽。\r\n闯首侯家与相家，珍膳不应填汝腹。\r\n百二岁翁清且羸，茵坐鼎食宁其宜。\r\n焉知暂饱博长往，谷神震怒脾媪悲。\r\n官家颗粒皆民力，此禄食之须此骨。\r\n两翁妄食寿弗延，当念无功暴天物。\r\n我虽不偶犹餐钱，车行肉饱隶后先。\r\n食功揣己惧不称，因翁有言呼使前，\r\n盘几毕识翁所言。"
        },
        {
            "title": "张秀才复留为作",
            "content": "邮城望繁川，渺莽天一陬。\r\n亲知非不多，噬肯一来游。\r\n张侯我石友，前辈放一头。\r\n逃俗火避湿，赴义鹰韝名。\r\n穷谷喜足音，况接大雅流。\r\n前之翩然来，今复欣然留。\r\n兹非为我欤，厚意胡宜酬。\r\n日边有知己，崇论亲冕旒。\r\n故人书沓来，拥麾淮上州。\r\n置彼肯就此，与世风马牛。\r\n文字有至味，过从无珍羞。\r\n山院作僧过，竹静荷气浮。\r\n载下东野拜，幸贷别离忧。\r\n从渠夸毘子，见谓君何求。"
        },
        {
            "title": "喜雪篇",
            "content": "玄冥职寒事，庀职今几时。\r\n穷秋试雪似早计，冬令欲尽噤莫施。\r\n风声不怒日车近，客裘未绵河未渐。\r\n吴门十万家，心口同一疑。\r\n天公行四序，暑寒各有宜。\r\n岁云暮矣未见雪，嗣岁何以销疹疵。\r\n或云太湖龙，避静扃神扉。\r\n把弄明月坐贝阙，世间休戚吾何知。\r\n瑶台十二层，列坐万玉妃。\r\n屑琼翦水亦戏事，仙界运指想不龟。\r\n徒劳望切切，终竟来迟迟。\r\n芹宫冰氏翁，见与俗异岐。\r\n亦知仙人不作省事过，龙公肯如游惰儿。\r\n顾此千里间，司命付吏师。\r\n拊摩穷日力，日究仍夜思。\r\n向来裸露各温燠，一衾一絮公手之。\r\n赵衰之日周比屋，更以晴日相融怡。\r\n黄童白叟歌且舞，和声协气埙应篪。\r\n群仙飘然下，龙亦赴指麾。\r\n先之汛洒五日雨，一雪不待公有祈。\r\n花作坻垅絮作阵，雪为翦刻风为筛。\r\n岂直冬温要弹压，抑令宿麦蒙沾滋。\r\n去年岂无雪，雪神春不归。\r\n赈施不预计，熟视民饥羸。\r\n他邦亦此雪，灾祥闲是非。\r\n苦乐咫尺殊，满听民嗟咨。\r\n孰知此雪瑞此土，邦之人兮建德之游春台嬉。\r\n坡仙昔颍尾，喜雪忧民罢。\r\n赋薪贵粟亦户到，盛事未远谁可追。\r\n即今欲雪未雪已著念，挽回春意能先期。\r\n拟揭苏台之仙惠慈术，请继颍仙千古垂。\r\n惜无师旷琴，幼眇弦吾诗。"
        },
        {
            "title": "田家叹",
            "content": "五月之初四月尾，菖蒲叶长楝花紫。\r\n淮乡农事不胜忙，日落在田见星起。\r\n前之不雨甫再旬，身畴已复生龟纹。\r\n近者连朝雨如注，麦陇横云欲殷腐。\r\n如今麦枯身失时，举手仰天祷其私。\r\n身恶久晴雨害麦，兼收并得宁庶几。\r\n饼托登盘米藏庾，侬家岁寒无重糈。\r\n岂知送日戴朝星，凡几忧晴几忧雨。\r\n吾侪一饱信关天，下箸敢忘田家苦。"
        },
        {
            "title": "感事十诗上李侍郎",
            "content": "国工铸良剑，发白心志悴。\r\n晶荧淬敛余，干莫并犀利。\r\n入匣蛰虬龙，落手慑魑魅。\r\n卫身未足道，适用在一试。\r\n楼兰犹颉颃，顾汝岂虚器。"
        },
        {
            "title": "次韵严上舍读书目昏",
            "content": "声利营营阅蜚电，人生悲欢更几遍。\r\n群儿沈迷如病酲，尚念醇醪梦酣醼。\r\n吾侪较之唯阿尔，书淫仅逃红绿眩。\r\n短檠半世课蝇头，老阅旧藏纷莫辨。\r\n近从损读得奇分，稳坐幽窗憩吾倦。\r\n严侯著书定千载，尚向枯策求闻见。\r\n可无一洗窦郎痴，捉笔因君拂尘砚。"
        },
        {
            "title": "旅馆三适",
            "content": "隽永项上脔，红嫩劣带{劳去力加目}。\r\n彼美大栏君，坐受群毛朝。\r\n鼎湆走真味，正藉松炬烧。\r\n芼我银丝窝，葱鼓巧和调。\r\n堇涂非所宜，淑郁如兰椒。\r\n腹腴但下隶，膻根合藤条。\r\n并填长翁腹，未觉喉牙摇。\r\n但讶大嚼馀，无补诗肠枵。"
        },
        {
            "title": "江行四首",
            "content": "帆桅飞去东空明，人倚东风两翼生。\r\n世事快人如此否，日斜三百不留行。"
        },
        {
            "title": "喜雪六首",
            "content": "去年孰不苏捐瘠，今年已馀四鬴食。\r\n自公之来适吾原，挽回太和寿此域。\r\n一旬再雪近岁无，日日欢谣沸阡陌。\r\n瓦沟待泮亦不恶，要趁春前作三白。"
        },
        {
            "title": "梁教病起",
            "content": "侧听长须得好音，笑谭已复替呻吟。\r\n逃知二竖今无地，仇想三彭亦就禽。\r\n定免带围忧沈约，可须檄手待陈琳。\r\n尚须十日安岑寂，酒圣诗愁恐未禁。"
        },
        {
            "title": "和陶渊明归田园居六诗",
            "content": "半生冒吏尘，初不一日娱。\r\n往往清夜梦，悠然系林墟。\r\n已办二顷耕，更有三亩居。\r\n养鱼近传诀，种桑不论株。\r\n呼儿计曩昔，屈信果何如。\r\n不复首尾畏，形泰神裕馀。\r\n枝筇莎径和陶渊明归田园居六诗微，枕书竹牖虚。\r\n日用食眠尔，外此一事无。"
        },
        {
            "title": "八月晦试院中作",
            "content": "官居课程地，生有文字癖。\r\n诚知蟁负山，讵得辞此檄。\r\n嘉禾古多士，孰者非巨擘。\r\n老眼不待封，旧苦眩花隔。\r\n勿云石贾玉，箴失眸亦得。\r\n捧心若为妍，窍鈇徒自匿。\r\n陆海贪穷搜，奇宝多偶获。\r\n巧常昏金注，勇或便大敌。\r\n清醳聆邹琴，款识辨周鬲。\r\n颇收半段枪，遐念连城璧。\r\n渠应悔羔袖，吾敢厌鸡肋。\r\n抚囊搴利颖，体国免素食。\r\n明朝罗客拜，定自百夫特。\r\n俗无抛砖恶，归舟缓张席。"
        },
        {
            "title": "送诗陈惠伯",
            "content": "危楼深室桂为堂，题品端宜虎豹章。\r\n历数诸公皆大手，尚须此老索枯肠。\r\n驰神几夜层虚上，血指如今妙斲傍。\r\n聊复送君供覆瓿，未须传到郑公乡。"
        },
        {
            "title": "题臧子仪扇",
            "content": "买邻千万许儿赊，老子诗成赖指瑕。\r\n门枕醴泉交让木，行人不问识君家。"
        },
        {
            "title": "春暖赠梅喜作二首",
            "content": "手撚芳枝酹渌樽，东君乃有发生恩。\r\n即今省暖铜瓶水，罗幙围香共晏温。"
        },
        {
            "title": "四月望再游西湖十首",
            "content": "定结诸山粥饭缘，每归留得杖头钱。\r\n穿云更欲携君去，布水多烦为我先。"
        },
        {
            "title": "闲适二首",
            "content": "丁年故纸枉埋头，老去时名底用求。\r\n得句盖尝身被谤，屏书姑免眼为仇。\r\n关门工作橐驼坐，阅世已冥鹏鷃游。\r\n槁木山麋真适适，从来里舍议家丘。"
        },
        {
            "title": "再次韵送张守",
            "content": "唾壶声里晚凉轻，风自虚徐月自倾。\r\n诗好要从知者道，格高今识古人情。\r\n三熏谁定分膏馥，十袭吾方守诅盟。\r\n预恐幽居念离索，时须开卷慰愁生。"
        },
        {
            "title": "暮春泛西湖次口号韵呈程待制十首",
            "content": "已规觞咏了馀龄，径自无何到大庭。\r\n左界何人与调护，酒星移近少微星。"
        },
        {
            "title": "傅商卿借鹅",
            "content": "吾家水豢惯秋春，谷饲栏栖又一新。\r\n友义何须换鹅帖，邻墙防有嗾獒人。\r\n眠沙泛渚期它日，问俗充庖戒未仁。\r\n酬我质剂当倍称，学书还复慰清真。"
        },
        {
            "title": "山居十首",
            "content": "萍梗才餬口，爬沙亦畏涂。\r\n悠然三径地，有此合金躯。\r\n乘兴聊吟笔，无弦且槁梧。\r\n幽居喜客醉，未遣秫田芜。"
        },
        {
            "title": "再用前韵赠高缙之三首",
            "content": "晴色与春违，香红不余漂。\r\n出郭纵远目，草长麦齐腰。\r\n诗来慰幽独，吮讽芬兰椒。\r\n招月作三益，庶用娱中宵。"
        },
        {
            "title": "次韵钱粹诸公睡香花四首",
            "content": "幽人睡为乡，长日踵纳息。\r\n天香唤醒然，颇复费诗力。"
        },
        {
            "title": "次韵章宰",
            "content": "游旧多厌绝，怪君终眷知。\r\n帐留仍碧酒，紵献更清诗。\r\n风义固难及，月评无乃私。\r\n相从文字乐，悔作十年迟。"
        },
        {
            "title": "客夜不寐四首",
            "content": "久客情悰苦鲜欢，园林摇落菊花残。\r\n北风作意吹霜晓，又报江梅一信寒。"
        },
        {
            "title": "题因师蒲桃图二首",
            "content": "晶荧压架绀珠圆，苒蒻荥风露叶鲜。\r\n病酒人方渴羌似，为师开卷忍馋涎。"
        },
        {
            "title": "次韵张丞",
            "content": "长日官曹迄未闲，佳辰一笑颇相关。\r\n万情同乐那容失，四者来并每坐悭。\r\n歌酒恐孤灯市月，烟霏犹噎海门山。\r\n龙公可复会事发，汛扫阴霾弹指间。"
        },
        {
            "title": "暮春泛西湖次口号韵呈程待制十首",
            "content": "诗到双峰自一家，纷纶仙卉杂天葩。\r\n几时共载西湖去，千纸看公写物华。"
        },
        {
            "title": "六绝句呈赵帅兼简郑机宜",
            "content": "玉笋班中第一流，冰花影里釂琼舟。\r\n来迟输与花前客，袖手看公笔不休。"
        },
        {
            "title": "十绝句寄赵帅",
            "content": "柳堤阴里放船开，识面人家首屡回。\r\n莫讶春阳浮大宅，新陪诗伯唱酬来。"
        },
        {
            "title": "口号十首呈程殿撰",
            "content": "故人折柳送东辕，不羡当年李郭船。\r\n囊锦鸱夷有供给，自疑身是御风仙。"
        },
        {
            "title": "次韵胡学长喜雨",
            "content": "胡君著述间，动作千载计。\r\n雅奥三百篇，挹取欲无艺。\r\n一源发至醇，万象赴傲睨。\r\n平生笑此癖，论交惜晚岁。\r\n君诗信入神，我眼本无翳。\r\n屈膝邢娥前，酬赠惭丑戾。\r\n忆初拜雩坛，遽恐枵腹毙。\r\n徒然阴枢纵，宁止乾胏噬。\r\n敢徐救焚步，颇徇非鬼祭。\r\n端知世兴道，密若有司契。\r\n神孚圣君德，家汀良牧惠。\r\n天人隔显幽，论理不论势。\r\n朝来望阡陌，白水涨天际。\r\n歌呼满中田，不勉渠自励。\r\n黍稌分后先，稂稗易耘薙。\r\n清泉向小歉，比屋念遗穧。\r\n饥饱巧相补，上帝亦已谛。\r\n老夫办叠期，是恩良不细。\r\n仙曹有佳招，天阍不坚闭。\r\n长安粟一囊，或许引前例。\r\n不然买青山，补破仍茹粝。\r\n出处顾何心，一沤寓斯世。\r\n众雏能稼穑，暇日训孝悌。\r\n相望渺海涯，恩勤未渠替。\r\n张侯本万中，苏子劳再说。\r\n排霄眄世儒，笑阅风外带。\r\n草麻侍金銮，云空澹溶泄。\r\n丈夫要特达，不必须援系。\r\n即今转圜句，可荐五方帝。\r\n如今县麻雨，立见万生济。"
        },
        {
            "title": "赠龚养正二首",
            "content": "百骸缀联等非实，调虞小愆诸病入。\r\n忘三彭仇念昔闻，作五禽工瞢此术。\r\n吾身甚羸心甚安，妻孥已捐今昔观。\r\n平生学力外生死，砭剂求工聊复尔。"
        },
        {
            "title": "曹娥庙二首",
            "content": "处死稽缃素，求名每寂寥。\r\n纷纷等枯冢，凛凛独高标。\r\n玉废龟趺字，风驱水伯潮。\r\n英魂俨如在，楚些未须招。"
        },
        {
            "title": "次韵杨宰花石网遗石",
            "content": "令君藻翰辈古先，脱口一可乐石刊。\r\n盍令珥笔草大册，底用韵语谈槐安。\r\n一诗为吊湖边石，深感崇亭全盛日。\r\n玉烛叶和黄道明，天扶休运非人力。\r\n丰碑端合颂虞周，远来近悦绝叹愁。\r\n有君无臣古所恨，歼佞嬉笑乘胶舟。\r\n鸩心饴口谀圣主，漕石移花闹南土。\r\n玲珑苍石中路弃，不见奸憸欧刀死。\r\n此心安得此石顽，感物抱恨甘终天。\r\n平日志原裹马革，杖扶鬻茹吾衰年。"
        },
        {
            "title": "送严上舍并寄诸公十首·寄俞君任府判",
            "content": "暇日诗成集，西来见未曾。\r\n金徽想流水，玉井定层冰。\r\n呵护山灵惜，流传纸价增。\r\n石湖千载托，密密续前灯。"
        },
        {
            "title": "赠杨伯时",
            "content": "璧月无纤翳，冰壶不受尘。\r\n西京子云裔，有官居士身。\r\n今代庞德公，淑质秉大雅。\r\n生事一丘壑，龙凤拜床下。\r\n绪余辨官业，膏馥付尔曹。\r\n诗声华岳重，士论锡山高。\r\n京尘逆旅中，初喜识芝宇。\r\n鄙语愧呈拙，有底极推许。\r\n漂流当定居，久计浙西东。\r\n他年结诗社，未嫌后从公。"
        },
        {
            "title": "喜雨口号呈陈守伯固十二首",
            "content": "岁收粗足蛰饥雷，不赖门生送酒杯。\r\n坐遣将军扪腹笑，端知此惠有从来。"
        },
        {
            "title": "赠安道士",
            "content": "吴罝传世皆妙语，善升乃近崔遵度。\r\n丝桐造妙诗疑神，古为多属方外人。\r\n羡君矫矫云山客，子墨桐君生莫逆。\r\n此人此艺吾了然，锦囊杰句多时贤。\r\n月斧云且游戏，缠声鹿鸣莫经意。\r\n古人进艺道与俱，如君不应古与殊。\r\n谒帝行如稷丘子，莫谩瓜芋嗤侯喜。"
        },
        {
            "title": "游灵山二首",
            "content": "高人避俗水云居，客子偷闲簿领馀。\r\n本自毗耶病居士，不妨僧饭小躇蹰。"
        },
        {
            "title": "再次敬字韵",
            "content": "阴风摧行车，欻作三日病。\r\n使君敬爱客，重此折简请。\r\n碧香骈柔嘉，虚辱礼意盛。\r\n老衰已不支，节候况失正。\r\n寒事动奸时，暖气久未应。\r\n积雨迁厥怒，密雪佐其劲。\r\n新诗挽春色，堕我桃李径。\r\n飘萧寻芳兴，亟问果下乘。\r\n把君珠两两，后照仍前映。\r\n重烧见火浣，百炼乃宝镜。\r\n折箠敌可笞，歌风楚不竞。\r\n读檄且观涛，寿我无有命。\r\n旧闻句通神，疟鬼褫魄听。\r\n援君起废手，直用古贤订。\r\n笑送梦中竖，子行良机警。\r\n亦笑齐东翁，口舌邀客敬。"
        },
        {
            "title": "从王守猎",
            "content": "生世能忘尘外趣，官居定作车中妇。\r\n男儿胸次万斛宽，不著尘埃著诗酒。\r\n虎头起秀屹双高，层城更是干青霄。\r\n使君领客凌缥缈，天风飒飒摇旌旄。\r\n吴峤鲁山青未了，眇视平淮衣带绕。\r\n艳歌浓笑碧云深，声下人间却惊鸟。\r\n不妨卷障下烟霏，翠袖红妆旋打围。\r\n杯行飞瀑乱歌吹，蜚雾暗香俱在衣。\r\n诗翁得兴飞彩笔，铜丸脱手初无迹。\r\n酒酣登车接离倒，马上梁州霜月白。"
        },
        {
            "title": "次韵徐秀才十首",
            "content": "向来孟浩然，醉眼高宇宙。\r\n清诗落京师，苏李欲束咮。\r\n蔗陇槎头鳊，未觉黄金富。\r\n纤钩饵暇蝇，但取浮阳嗅。"
        },
        {
            "title": "次韵刘常甫见赠二首",
            "content": "重来触目总宜诗，颇费行吟与坐思。\r\n旧友相过有嘉惠，满篇更喜胜前时。\r\n连朝把玩惊飞动，万象低摧受控时。\r\n尘翳玉笙嗟耳冷，何人度曲颤鸾篦。"
        },
        {
            "title": "再次寄肯堂韵五首",
            "content": "道人心地古为徒，野鹤昂藏白月孤。\r\n我亦生来世缘薄，回思昏宦欢非夫。"
        },
        {
            "title": "十二月二十七日趋溪",
            "content": "西风蜚江浪，江畔那容立。\r\n霰花溅千尺，望望客衣湿。\r\n小舟舣两三，人已鹅雁集。\r\n侧睨波汹汹，俯怜身岌岌。\r\n乘凌玩掀舞，生死付呼吸。\r\n前登为回首，舟重巾{角戢}{角戢}。\r\n支径不通车，车去如见絷。\r\n念此役夫苦，体我官事急。\r\n傍顾中夜还，得无僵仆泣。\r\n畀汝就甘寝，白饭亦周给。\r\n徇人多意外，自信宁不及。\r\n利物身每轻，睡觉况六十。"
        },
        {
            "title": "次韵赵帅五首",
            "content": "南游可待再书催，芍药酴釄陆续开。\r\n看自花开到花落，红蕖时候却归来。"
        },
        {
            "title": "次韵梁广文重午吊古",
            "content": "菰粽蘸蜜彩作丝，竹萌尚箨榴未子。\r\n官居端午不可孤，小却文移谢胥史。\r\n酒社切戒屐声疎，诗邮莫漫奚奴寄。\r\n与君相望淮南北，宦游适偕乱山里。\r\n老纡章绂我不称，路指云霄君未已。\r\n相期玳席醉九室，先向花笺惊八米。\r\n自昔词源浩千顷，粗许老子窥涯涘。\r\n明朝酒罢诧里闾，颇尝见客今有此。\r\n古人独醒怨不逢，时搴施薋弃蘅芷。\r\n吏隐顾窃诗酒乐，自公委蛇容食寐。\r\n一欢况复酬佳节，豪饮当观建瓴水。"
        },
        {
            "title": "登龙泉山",
            "content": "越山东来万烟鬟，馀姚为邑山四环。\r\n客车细穿市井间，邑屋更绕龙泉山。\r\n佛阁翚飞最高处，远近岚霏随指顾。\r\n小留开船有新句，君知可是囚山赋。"
        },
        {
            "title": "送龙辞三章",
            "content": "沈燎兮桂醑，笳箫鸣鸣兮逢逢其鼓。\r\n缓吴歈兮跄越舞，送龙兮归处。\r\n龙之归兮悦娭，翻倒霄霏兮胶轕雾雨。\r\n坜馆娃兮不留，过胥口兮小顾。\r\n水天模糊兮迷仰俯，仙真迎兮排空，\r\n蛟鼍骈罗兮而在下。祥飚肃兮绿舆，\r\n非烟羃兮紫府。翘侬望兮何所，\r\n目屯云兮南骛，心靡迤兮延伫。"
        },
        {
            "title": "刘有诗再次韵四首",
            "content": "此君高韵已萧然，更向新诗得媚川。\r\n谁遣小家藏二妙，为君时炷水沉烟。"
        },
        {
            "title": "次韵诸公绝句",
            "content": "荆玉骊珠忽满前，示须攻石探涛渊。\r\n南帆自诧归装富，准拟重呼阿买编。"
        },
        {
            "title": "送李象山趋朝二首",
            "content": "书肘讵容掣，筝柱不可胶。\r\n付事多其防，职业自寂寥。\r\n颇思圆机士，细苛举纲条。\r\n宰邑古难之，茹苦耐煎熬。\r\n百抑不一扬，推波益惊涛。\r\n由来法愈密，只为下所操。\r\n一饥驱我出，铜墨强折腰。\r\n捩翅著笼中，侧睨鹏冲霄。\r\n平生有知己，持橐贰铨曹。\r\n君来定倒屣，道我不自聊。\r\n原推变通术，雾雨均枯焦。\r\n而况代舍旧，肯惜引手劳。"
        },
        {
            "title": "口号十首呈程殿撰",
            "content": "八月襄城暑始回，水仙争趁玉梅开。\r\n当时二物知天意，共报公家福鼎来。"
        },
        {
            "title": "次韵杨宰野步",
            "content": "眼边室迩叹人遐，再见惊飚衮雪花。\r\n岁歉民劳真诿子，泥行草宿又谁家。\r\n题诗山寺神应助，问俗村区日易斜。\r\n随处棠阴诵遗爱，他年剩著翠珉夸。"
        },
        {
            "title": "谢高机宜惠纸",
            "content": "诗人百用皆草草，文房所储备精好。\r\n君家此纸世上珍，肯分嘉惠及此老。\r\n女肤腻滑葭膜匀，溪叟捣冰旧疑神。\r\n何人袖有善幻手，解蓝田玉山为贫。\r\n银光鱼卵人皆重，薛涛小笺才近用。\r\n盍自留供凤尾诺，十吏卷舒看飞动。\r\n杜郎百幅顾见贻，敢用实腹疗朝饥。\r\n囊诗方逐大堤客，快意挥扫播掿辞。\r\n策翰墨勋闯宏大，功名逼君方未沬。\r\n何当太史牛马走，秉笔特书端有待。"
        },
        {
            "title": "九日登神居留题",
            "content": "行行十刻冒风沙，骤喜深堂放马挝。\r\n旋报阴云漏红日，共追佳节把黄花。\r\n多烦沽酒留元亮，莫漫移文调孟嘉。\r\n未竟笑谭人树醉，簷栖片月欲翻鸦。"
        },
        {
            "title": "苦雨次前韵四首",
            "content": "安排看驾趁游人，禁籞犹迟汉帝巡。\r\n留取晚香天一笑，倩谁寄语主林神。"
        },
        {
            "title": "次韵不扰堂",
            "content": "取民狼走羊，胜之楚克庸。\r\n孰知召初，已赋大小东。\r\n贤侯守此道，力若拔山雄。\r\n深堂玩閴寂，翠影环蒙笼。\r\n泛应得天游，静镇副上衷。\r\n乐知前池鱼，吟当北窗风。\r\n情寄埃壒外，俗自和气中。\r\n高吟与杰作，铿谹而舂容。\r\n无欲民自朴，契钥今古同。\r\n即今美公孚，袖手自即功。\r\n坐令鞭蒲捐，宁遣马力穷。\r\n我心偕郡人，会当志原从。\r\n新年锋车南，帝渥看稠重。\r\n政声颍川上，可庸不作公。"
        },
        {
            "title": "次韵彭景贶",
            "content": "紫燕穿帘若有求，不人端作置书邮。\r\n诗翁别后犹能酒，妄尉归来亦未侯。\r\n江合香温留语笑，花楼月好记从游。\r\n即今满眼悲凉意，投老宁禁此段愁。"
        },
        {
            "title": "再次韵",
            "content": "传闻使者心，忽士几忍渴。\r\n广文马已秣，势似不宜遏。\r\n长翁仕穷山，离索几苟活。\r\n藉君忘幽独，长恐有力夺。\r\n劝其少徐之，无谓险肤聒。\r\n吾侪冷如冰，虽坐慵造谒。\r\n渠侬夏畦讥，火驰自生孽。\r\n山城灯火夜，而况已再阅。\r\n佳人参辟辰，俗子眼中屑。\r\n一笑待休沐，官事罢剸割。\r\n期丧近丝竹，忧患偷愉说。\r\n古人惜中年，吾请用此说。\r\n为君枝病躯，偕我酬令节。\r\n捐金装玉梅，舣楫命桃叶。\r\n旧曲迄未试，把杯看翻雪。"
        },
        {
            "title": "再次赠张学录韵十诗",
            "content": "拥衾哦子诗，清梦即淮左。\r\n莫年书藏山，舍子谁印可。"
        },
        {
            "title": "谢袁起岩使君借贡院居",
            "content": "槐龙舞修影，颓景忽西没。\r\n空庭漾金波，坐待月东出。\r\n临风思传觞，沃此支离骨。\r\n开门拜嘉惠，正得杯中物。"
        },
        {
            "title": "离富池",
            "content": "江流寂无声，明灭窗月晓。\r\n客枕归梦余，意先西蜚鸟。\r\n雪天信少风，翳面正缭绕。\r\n富池忽信次，肯羡雕鹘矫。\r\n向免犯险艰，神惠顾岂少。\r\n今晨有佳兴，调笑向诸小。\r\n波平旗脚直，康庄驰腰褭。\r\n鳞鳞到座隅，健鹊啅林杪。\r\n人家积苏间，山影横练表。\r\n未成官缚去，得句吾事了。"
        },
        {
            "title": "次韵杨宰",
            "content": "君方总辔冒尘沙，我亦青灯未著花。\r\n县宰忧民暇黔突，道人有饭即为家。\r\n倦温村酿萁火暗，笑撚吟髭风帽斜。\r\n等有灞陵桥上兴，不妨频著小诗夸。"
        },
        {
            "title": "同沈守劝农十首",
            "content": "门横石濑漱潺湲，两两人家柳映门。\r\n花影滟红山影碧，客行疑到武陵原。"
        },
        {
            "title": "赠赵监岳",
            "content": "才俊如君士论推，下交从昔最知归。\r\n谈间八面无馀敌，酒处千金不当挥。\r\n方办西湖陪语笑，预愁南浦诉分违。\r\n只今又捧江西檄，连夜惊魂梦打矶。"
        },
        {
            "title": "次韵杨帅留客赏雪二首",
            "content": "园林花絮忽冥冥，水墨工夫忆李成。\r\n琼树挽春争炫昼，玉龙转野寂无声。\r\n绮罗樽俎诸宾醉，箫鼓楼台九陌晴。\r\n不比游仙向来梦，真陪仙伯燕曾城。"
        },
        {
            "title": "再次还鹤韵三首",
            "content": "啅鹊却陪新饮啄，啼猿俨识旧容仪。\r\n可须辨士诳荆楚，似喜逐臣还秭归。"
        },
        {
            "title": "次韵张丞",
            "content": "官上绝无歌酒乐，堆豗了事孰非痴。\r\n开樽良省缠头费，却有新章赠雪儿。"
        },
        {
            "title": "记梦示师是",
            "content": "青灯寒夜思吾乡，合眼便坐吾家堂。\r\n阿丁炯然目如水，彩服蹁跹趋我傍。\r\n中心喜之谬督过，还为遨嬉废书课。\r\n指似斜日西窗红，小赋未破书未供。\r\n向渠不敢恩胜义，亦怜扭缩不自容。\r\n蝶蜚鹿失忽惊寤，摵摵霜风在庭树。\r\n几时笔分跨乃父，与汝相忘不关虑。"
        },
        {
            "title": "再次赠张学录韵十诗",
            "content": "阅世有顺逆，飞埃噎空虚。\r\n旷怀略外物，曲士乃拘墟。"
        },
        {
            "title": "同沈守劝农十首",
            "content": "病来止酒似渊明，潘岳归田赋已成。\r\n布谷催耕如见谂，提壶劝醉更多情。"
        },
        {
            "title": "次张学录韵十首",
            "content": "众景纷骄蹇，君独著语亲。\r\n十诗已椟藏，不与俗子论。"
        },
        {
            "title": "次梁教授见贻韵五首",
            "content": "敝帚千篇漫手缄，分无三字入官衔。\r\n消磨不尽干云气，时作长虹贯夜岩。"
        },
        {
            "title": "赠相士蜀张二诗",
            "content": "贫病谢人谋，形容览镜羞。\r\n要随耕钓往，聊为斗升留。\r\n子术诚探妙，吾门恐暗投。\r\n霜髯文学掾，宁复邓元侯。"
        },
        {
            "title": "再次韵杨宰七首",
            "content": "骤闻行旅叹赍粮，无复居人肯馈浆。\r\n十袭君诗要娱老，却愁痛定说常暘。"
        },
        {
            "title": "盐城阻冰雪赠陈德美三首",
            "content": "雪意知呈瑞，还期客鬓星。\r\n悲欢随处异，艰阻向来经。\r\n梦境翩蝴蝶，宗盟近脊令。\r\n盘餐更谭麈，足用慰漂零。"
        },
        {
            "title": "近榆亭",
            "content": "坐亭捻吟髭，搯抉了不近。\r\n诗来良为吾，吮漱剩芳润。\r\n遽令方丈屋，绕壁走虬蜃。\r\n何如领头梅，题品得何逊。"
        },
        {
            "title": "吟诗自笑用前韵",
            "content": "退归我欲学真长，君定才名江夏黄。\r\n考父旧尝睎吉甫，陵阳端的嗣黔阳。"
        },
        {
            "title": "罗提举见和再用韵四首",
            "content": "燄燄水芝照影，娟娟风柳受梳。\r\n何日诗成喜雨，凭栏客意凌虚。"
        },
        {
            "title": "和陶渊明二十首",
            "content": "作计忧患场，贤圣颇中之。\r\n淮乡酒价贱，希复独醒时。\r\n齿发变今昔，抚己万负兹。\r\n清坐挹饮客，辞费未免疑。\r\n客欢我怡然，此戒何妨持。"
        },
        {
            "title": "腊茶并三诗送李元诚",
            "content": "向来衮衮论风期，百年心事多好违。\r\n君如荆石尚衷璞，我似野马初受羁。\r\n射阳广阳水云屋，襄城邮城尘土衣。\r\n挽眉作吏一不遂，丘壑付君未觉非。"
        },
        {
            "title": "和陶渊明二十首",
            "content": "暇日坐北窗，好风竹间至。\r\n楚骚偶到眼，开卷已心醉。\r\n爱君君子心，湛身抑其次。\r\n自靖各所安，苟难岂所贵。"
        },
        {
            "title": "散解庙行",
            "content": "巨灵挥斧山为拆，谽谺飞出寒溪碧。\r\n南酉北枧皆户家，种秧插供衣食。\r\n此水不枯岁不饥，此溪不涸龙是司。\r\n森木古屋龙所宅，人家望岁如取携。\r\n笳箫呜呜坎坎鼓，秋报春祈从父祖。\r\n鸡豚肥腯社酒香，擎跪曲拳谁敢侮。\r\n年时雩祷嗟徒勤，适龙睡熟唤不闻。\r\n溪心蒿艾化埃壒，可怪嘉谷遭惔焚。\r\n千沟万浍分飞瀑，面露摇风际天绿。\r\n怀宝睡足龙亦惊，雁门之踦此焉复。\r\n安得溪水长滂浪，龙不忸怩民乐康。\r\n向来野草填饥肠，怨气括作颐下囊。"
        },
        {
            "title": "题刘行父净香轩",
            "content": "刘郎何所有，寒碧二百本。\r\n方渠懋进修，藉尔伴萧散。\r\n妙处鼻观领，悠然市声远。\r\n朱墨五千卷，日力自缱绻。\r\n久闻伯仲间，珠璧各椟韫。\r\n一笑挹此君，方外得嵇阮。\r\n饥凤吟夜良，斑犀散春晚。\r\n惯尝推枕听，肯作芼羹挽。\r\n长翁纪幽致，一字粲褒衮。\r\n谱传渭川孙，石屹益州笋。\r\n行当扆惊雷，龙跃闯天阃。\r\n功名有咄嗟，世道计舒卷。\r\n平昔对床约，里闬规息偃。\r\n大屋俯婵娟，昼绣替前扁。"
        },
        {
            "title": "和陶渊明二十首",
            "content": "壮岁锐著述，瞢欲藏名山。\r\n中间忽自哂，聒聒厌多言。\r\n弃置杯中乐，雕锼耗岁年。\r\n不知百岁后，何益空名传。"
        },
        {
            "title": "次韵言怀",
            "content": "房陵回首望淮东，物土人情未易同。\r\n比屋蜂悬人带瘿，乱山戟立势凌空。\r\n污鲰共餍川人食，简朴仍存太古风。\r\n破我残年七百日，尽抛诗卷酒杯中。"
        },
        {
            "title": "答毛叔子",
            "content": "章甫不价越，澼洸或强吴。\r\n事以适进重，投暗恐类愚。\r\n毛子抱高学，眇睨大小儒。\r\n过阅几公卿，携文及吾庐。\r\n我穷劣识字，三读起长吁。\r\n妙处未遽了，君意无乃孤。\r\n劝子挽从俗，青紫摘颔须。\r\n他时不朽托，一一世楷模。"
        },
        {
            "title": "次韵张守劝农二首",
            "content": "传闻载酒西郊晓，迎候前旌拥老农。\r\n贤守承宣先劝课，太平风俗见声容。\r\n官堤烟树纡红缬，沙岸风蒲袅紫茸。\r\n想憩凝香倒囊锦，银钩侧理叠千重。"
        },
        {
            "title": "喜雨口号呈陈守伯固十二首",
            "content": "邦人苦旱日呻呼，公比邦人更瘠臞。\r\n贺雨归来人竞问，邦君今日解颜无。"
        },
        {
            "title": "次韵陈学正",
            "content": "区中尘外自由身，囊不留钱最入神。\r\n便约春秋同保社，不妨天地著陈人。\r\n园翁溪友曾无间，野蔌山希繼荐新。\r\n却叹声名雪堂老，莫年岭海梦峨岷。"
        },
        {
            "title": "陈君美许仲和赴省病不能出饯以二绝句",
            "content": "何人把酒送扬舲，定复从容柳下亭。\r\n共说归时柳阴合，与君衫色闹青青。"
        },
        {
            "title": "酬贾学录韵并送炭",
            "content": "何人戴目倚钱神，更问吾徒拂甑尘。\r\n醉缬不供诗客眼，弊裘应广文贫。\r\n坐看十日渑为雨，遥想千家桂作薪。\r\n贷子曲身当得句，地炉分施腊前春。"
        },
        {
            "title": "均州赠应守沈倅",
            "content": "闻道均阳郡，平时百万家。\r\n客行休访古，世异定兴嗟。\r\n逐逐才为市，通通亦掺挝。\r\n仅成新聚落，那复旧豪奢。\r\n属者歌箫地，连畦蔓瓠瓜。\r\n今来冠盖侣，荐箸欠鱼暇。\r\n狭路几沙碛，颓垣剩土花。\r\n街尘坌鸟雀，屋影暗桑麻。\r\n恐有如鸮鹏，仍惊攫肉鸦。\r\n遗基满空阔，面势踞谽谺。\r\n一水纡龙脊，群峰簉犬牙。\r\n封疆界梁楚，形胜引黔巴。\r\n郡计稽图牒，农功富秉{禾七}。\r\n吏庸常报最，帝泽向来赊。\r\n劫火延中夏，髦头震四遐。\r\n风声离夷裔，俗羽堕奇衷。\r\n谷蓄宁关虑，山荒久废畲。\r\n腰间尚牛犊，篱脚漫豵豝。\r\n久矣皇恩洽，悠哉户籍加。\r\n帅车初柅轨，倅戍未归槎。\r\n厚本还千载，移风待两衙。\r\n抚摩端不苟，悃愊信无华。\r\n已日知胥悦，为生渐有涯。\r\n耕耘捐末务，惰窳弃前瑕。\r\n条教须源委，浮淫计蘖芽。\r\n要能潴郑白，不必漕褒斜。\r\n号召人投袂，污邪岁满车。\r\n腾陵倾献替，陆续拜亨嘉。\r\n绩效烦银笔，人才况绛纱。\r\n翰藩仍庶富，馀付史臣夸。"
        },
        {
            "title": "再次韵十首",
            "content": "城西山水窟，早晚命篮舆。\r\n胜绝僧能有，拘挛我不如。\r\n山云侧步踊，雪壁细行书。\r\n它日尝般礴，萧然乐有馀。"
        },
        {
            "title": "无题三首",
            "content": "居为耕叟出为官，出处人将二致看。\r\n朝市山林俱乐地，却须神武挂衣冠。"
        },
        {
            "title": "暮春泛西湖次口号韵呈程待制十首",
            "content": "行行抚事念前贤，修竹祠西碧嶂前。\r\n不复船归下双鹤，空缘酒渴酌寒泉。"
        },
        {
            "title": "再次韵谢惠诗",
            "content": "百镒籯金数仞堂，何如盥手颂佳章。\r\n夺胎信自非凡剂，献佛当知便放光。\r\n斤运向来车合辙，影斜还惜雁分行。\r\n衰年离绪谁禁得，镜里新丝莫计长。"
        },
        {
            "title": "次韵答璧侍者五首",
            "content": "欲买青山贷寓居，时临绝顶瞰平湖。\r\n已容下榻烦重问，肯念吾贫折券无。"
        },
        {
            "title": "寿皇圣帝挽章三首",
            "content": "孝俭超千古，初终秉一心。\r\n时前未央酒，每惜露台金。\r\n遗范天同久，湛恩海与深。\r\n攀催恸夷夏，悲泪作秋霖。"
        },
        {
            "title": "次韵杨宰捕蝗宿竞岩四首",
            "content": "归来闻道颇休闲，蝗事今随暑气残。\r\n我欲一樽供软脚，还能冲雨过苏端。"
        },
        {
            "title": "采石渡",
            "content": "大江碍崇山，突起作湍悍。\r\n采石天下险，揭厉谁敢玩。\r\n戈楼泊千艘，锋旗丽天汉。\r\n昨忆辛已秋，胡马蜂蚁乱。\r\n敢触貔虎怒，旋作狐鼠竄。\r\n繄此折其角，群孽终内叛。\r\n孤亭试一登，明眼得奇观。\r\n回首吾叶舟，已复舣沙岸。\r\n我犀不敢然，比察神所惮。\r\n欻听钲鼓哄，戎事阅鹅鹳。\r\n折冲须武备，保治赖强干。\r\n鄙夫华封祝，泚笔亦其漫。"
        },
        {
            "title": "八月十二日夜偕客赏木犀八首",
            "content": "朋来济济尽嘉宾，饮兴翩翩笑语真。\r\n绝胜谪仙邀月醉，当时和影只三人。"
        },
        {
            "title": "赠相士潘翁二首",
            "content": "凉凉寂寂不关天，自诡诗穷五十年。\r\n君比老夫痴又甚，更教斲句当行缠。"
        },
        {
            "title": "郡寮按乐饮赵判院有诗次其韵",
            "content": "簿书棼如丝，取乐得少空。\r\n悠然杯勺兴，藉此歌舞送。\r\n从事来官厨，醉不睡邻瓮。\r\n衣裳剩兰泽，言议杂嚣哄。\r\n人生醒忌独，胜日饮须痛。\r\n向来韝上鹰，府公解其纵。\r\n先生作禅卧，肯以静嗤动。\r\n形臞诗则昌，万境供日用。\r\n文字与红裙，宁非一理共。\r\n退之强分别，分乃梦中梦。\r\n丝竹娱中年，耐此发种种。\r\n明当解予酲，酒德赓旧颂。"
        },
        {
            "title": "再次交代韵四首",
            "content": "嗣皇仁覆物昭苏，皋自陈谟鲧自吁。\r\n闻道诸公扶国论，须君左袒订邦诬。"
        },
        {
            "title": "送吴子隆节推之官信州五首",
            "content": "共把离杯柳影边，柳枝如线拂归船。\r\n枝枝似恨人轻别，颦不成眠更可怜。"
        },
        {
            "title": "次韵许节推喜雨",
            "content": "昨夕听雨喜不寐，清晓欲作喜雨诗。\r\n捻髭临纸笔未落，堕前乃获琼瑰辞。\r\n白鹅免烹巫不鼓，麦田欲乾沛甘雨。\r\n玄璧扬辉珠剖蚌，诗思方悭得奇语。\r\n似闻比屋歌谣中，如我与君欢喜同。\r\n偕渠一饱已入手，锡羡阴隲繄谁功。\r\n民是天民天自恤，佻天之功天所疾。\r\n君言宠矣吾敢荷，更喜因诗识诗律。\r\n吾侪丰悴悬诸天，此雨无亦天兴怜。\r\n转头匕箸荐饼托，鼓腹可但田家乐。"
        },
        {
            "title": "东坡二首",
            "content": "五载诗鸣卧雪堂，暮年长啸走南荒。\r\n当时戏彩慈亲侧，岂复陈编羡范滂。"
        },
        {
            "title": "次韵元卿二首",
            "content": "君自才高与世疎，我顽能使此溪愚。\r\n医师久已肱三圻，赋客枵然屋四隅。\r\n莫道十年同好恶，相过一笑间忧虞。\r\n胸中圭角今馀几，诗胆由来已破觚。"
        },
        {
            "title": "用前韵酬雪霁",
            "content": "东风吹暖擅年华，不放江云颺素葩。\r\n嫩碧忽看摇水面，暗香已复辨梅花。\r\n尘埃怜我褐之交，名德思君留子嗟。\r\n沈辱清诗祁滞思，真成酒病荐真茶。"
        },
        {
            "title": "题椿桂堂四首",
            "content": "日日高堂笑脸新，五株芳桂拱灵椿。\r\n枝萦非雾根盘石，共阅壶中不尽春。"
        },
        {
            "title": "同沈守劝农十首",
            "content": "林花断续碧溪长，好在冰奁照靓妆。\r\n泛腻流膏知远近，未妨粉水更添香。"
        },
        {
            "title": "送曹器远从使虏",
            "content": "暑风焮面黄尘底，曹侯据鞍轻万里。\r\n晓趁官程夜未休，不为功名为知己。\r\n男儿生有四方志，谁能挽眉妇车里。\r\n周原咨度使尘飞，汉官威仪渠颡泚。\r\n异时横草恐不免，此去灌瓜聊复尔。\r\n赤县神州吾旧物，文谟武略君奇士。\r\n列圣恩波迄未涯，百年胡运今如此。\r\n山川险隘须默究，他日上前烦聚米。\r\n杀胡之林定何许，持酒遐望一启齿。\r\n归来有句敌车攻，老子滞懑资一洗。"
        },
        {
            "title": "次韵赠高宾王二首",
            "content": "滞留无地豁闲愁，诗将坛高许客投。\r\n过我肯论新旧雨，即君如望袞穮秋。\r\n几时雾縠搴蛟室，快意湍涛放鹢舟。\r\n搯抉肾肠须小息，请携霜竹上危楼。"
        },
        {
            "title": "送学生归赴秋试因省别业三首",
            "content": "凉意苏残梦，催儿起问涂。\r\n功名数前辈，术业旧原夫。\r\n漫触烟烟破，应先老骥驱。\r\n蠲痾吾有待，端不倚岐卢。"
        },
        {
            "title": "次韵许节推喜雪",
            "content": "雪后缄诗送春燠，何异祠坛起只肃。\r\n吟哦三叹思答报，几欲挥毫纸随缩。\r\n多闻实藉益者三，敬客不啻需之六。\r\n别君方看月弦下，及六仅比羊胛熟。\r\n前时为雪谒仙佛，俯伛叩神如问卜。\r\n阴阳妙由帝把握，寅帝傍赖公迪笃。\r\n死生休戚系雨暘，此柄不轻果谁属。\r\n天公欠雪如负券，得之无庸计迟速。\r\n盈尺告功遽放晴，孰谓十寒财一暴。\r\n念子诗愁替酒狂，几日风餐仍露宿。\r\n想见晨窗误月明，催汲溪泉煮山蔌。\r\n云际群峰駮粉绘，日下众壑淙哀玉。\r\n我虽赵俎政无补，犹饱官饔住官屋。\r\n不嗟破履印遗趾，更免长鑱劚黄独。\r\n剥啄或肯送尺书，倾箱中有麖鹿肉。\r\n遥知合围罥蹄角，惊奔窘怖彻毛骨。\r\n放麑歠羹未恝然，老子平生蔬茹足。\r\n瓶中疗饥馀白粲，瓮里度寒仍旨蓄。\r\n隐几日日而南山，捉笔时时泻悬瀑。\r\n但有赤脚侍不川，分无散花间粟。\r\n春前三白盛世瑞，幸此迂愚宽谴逐。\r\n朝来徙倚观稼上，宿麦泛烟青极目。\r\n佻天之功敢侥罪，含生有自如其欲。\r\n寒梅妩格妆更新，弱柳珑璁眉上蹙。\r\n风日清妍近试灯，载路已听歌鼓腹。\r\n不辞三夜同此乐，瓮蚁妓衣预催趣。\r\n浓欢共贷家山梦，小队重按年时曲。\r\n仕逢岁稔信可喜，人仕天真或为福。\r\n长翁一切文字馀，可是营生有机轴。\r\n径来同作醉乡游，聚散回头车转毂。"
        },
        {
            "title": "次韵解禹玉",
            "content": "夫君官职虽西班，夫君不独师孔颜。\r\n画手人言逼曹{羁去马换月}，诗力自诡追子山。\r\n对客每游庖丁刃，得兴笑解齐女环。\r\n般礴臝前笔未落，竞病韵险思不悭。\r\n掀髯扫出山河影，就醉或放风月闲。\r\n我亦平生弄翰墨，诸公颇置齿颊间。\r\n侧身南望常仰高，肯交下风俄二毛。\r\n京口市楼听度曲，广陵帅席陪挥毫。\r\n悲吟自作夜虫响，绝唱傍羡秋鹰豪。\r\n虚孰高名擅顾陆，仅识妙思陵庄骚。\r\n金阜老仙宪文武，醴筵继日唤我曹。\r\n银台吐焰眩金翠，绣帷护暖闻兰膏。\r\n挈挈去寻樵牧盟，贷我抗俗惭山灵。\r\n风流云散有悲唶，目前赤脚仍樵青。\r\n府公忽驾西蜚鹄，言访剑阁摹旧铭。\r\n女娲青泥万山外，争突云日寒峥嵘。\r\n前观弦断更容续，一纸寄意良未能。\r\n向者望望君不来，谈舌攒棘胸填埃。\r\n叩门剥啄粲一笑，洒然一洗衰病怀。\r\n新诗绝妙不我靳，笑口忽复缘君开。\r\n骥足争先真老矣，屠门大嚼亦快哉。\r\n但令石交不遐弃，此外扰扰付一咍。\r\n几时携将好东绢，倩卷吴山水回。"
        },
        {
            "title": "送吴子隆节推之官信州五首",
            "content": "人生穷达后愚贤，宦路何妨小着鞭。\r\n三釜吾今嗟弗洎，奉亲东下羡登仙。"
        },
        {
            "title": "检旱宿香云",
            "content": "香云之山瞰平楚，松篁路穷得僧宇。\r\n明窗深室皆严靓，白菊红蕖相媚妩。\r\n它日欲来坐忙迫，此行忽忽宁得所。\r\n蒲团憩定饭秋蔬，衣袂黄尘尚如许。\r\n山僧共话岂须禅，但爱茶瓯如泼乳。\r\n投床有梦不能记，忽听风林如过雨。\r\n鸡声不贷拥被温，又控罢骖陵险阻。\r\n出门便觉仙凡隔，犹闻窣堵风铃语。\r\n今年旱暵遂无年，枵腹籲天连保伍。\r\n颇能念我困驰驱，两两致词相劳苦。\r\n但使秋租毋病汝，吾自卑官惯尘土。"
        },
        {
            "title": "题坟庵壁四首",
            "content": "损益才通理洞明，不应知死异知生。\r\n惜无人把宣尼语，说似当年尚子平。"
        },
        {
            "title": "和陶渊明二十首",
            "content": "捐金得嘉旨，举室更笑喧。\r\n老子旧小衣，醉帽每先偏。\r\n即今省酒费，或办归买山。\r\n吏隐有定趣，县债当亟还。"
        },
        {
            "title": "赠高黄二子",
            "content": "平昔金兰契，过逢意自饶。\r\n乘闲无窘步，命笑有嘉招。\r\n翠敛歌眉黛，红生醉颊潮。\r\n归骖众惜夜，小待玉笙调。"
        },
        {
            "title": "程言聚散有感次前韵",
            "content": "垂柳摇丝千尺长，柳阴深处转鹂黄。\r\n把杯借听歌声醉，绝胜酸寒尉溧阳。"
        },
        {
            "title": "病起二首",
            "content": "舞席歌筵自阔疏，麴生久送绝交书。\r\n平生嗜好消磨尽，留得枯棋了索居。"
        },
        {
            "title": "题柏氏壁二首",
            "content": "客里春光似许忙，还家馀几酒边狂。\r\n酴釄芍药芳期在，不同芜菁满意黄。"
        },
        {
            "title": "赠高司理",
            "content": "穷乡洗眼挹清扬，凛若重登月旦堂。\r\n骥子凤雏端不苟，吏能儒业况兼长。\r\n简孚首解秋荼密，襞积仍熏古锦香。\r\n我亦床头一经在，自公正欲共平章。"
        },
        {
            "title": "赠臧文仲四首",
            "content": "理以定胡明，用智或成疎。\r\n芸芸自根求，一一皆我储。\r\n饥{左米右备}渴须浆，水固不宜车。\r\n请君默自烛，是物谁欠余。"
        },
        {
            "title": "四月望再游西湖十首",
            "content": "畴昔相期补被来，饭馀归意类挤排。\r\n苹风萝月孤清夜，仅见山间结夏斋。"
        },
        {
            "title": "命书",
            "content": "命书唐滥觞，委源传吕后。\r\n有倡莫为遏，波荡今不救。\r\n字育叵数计，八字讵所囿。\r\n甲子动垓亿，举一百万漏。\r\n荒唐无稽据，诵言指休咎。\r\n柰何聪达人，颇复安此谬。\r\n怀刺曳长裾，偃蹇文士右。\r\n夸诩走干谒，荐墨不待叩。\r\n士有待濡法沬，百请不一售。\r\n我昔游江淮，知识间新旧。\r\n文士不到眼，此辈日交簉。\r\n辞章轻杯水，羡彼行橐富。\r\n鳃鳃问利禄，吾儒所深陋。\r\n自笑与世违，迂论取排诟。"
        },
        {
            "title": "次韵程安抚蟹二首",
            "content": "横前两锋踞草泥，恃勇宁复防吴儿。\r\n倏随主父死五鼎，登止郭最遭寝皮。\r\n凡物有用皆贾祸，汝祸已酷孰使之。\r\n平生一窟不自办，敢羡鲸鳄游天池。\r\n含饴茹酒瞢怀璧，仅得士女称珍奇。\r\n不摇喉牙诧隽永，远封甖缶争矜持。\r\n爬沙躁扰良可念，请续杜老观渔诗。"
        },
        {
            "title": "墨梅鱼扇寄孙成甫",
            "content": "都城六月难为客，暑焮火山不馀息。\r\n从人辄博褦襶嗔，假馆翁家得休适。\r\n髯翁囷积胸中奇，对客清谈霰雪飞。\r\n扇材寄似亦安用，聊代玉麈谈间挥。\r\n须知寒夜冰花影，著子骈枝可调鼎。\r\n濠梁之乐物我融，翁自欣然渠不领。\r\n向来礴勃非画工，象外析理翁则同。\r\n少酬他日清凉惠，知我梦依君子风。"
        },
        {
            "title": "苦雨次前韵四首",
            "content": "骚窣松筠听夜喧，淙潺盆盎骇朝翻。\r\n衰翁危坐追交态，旧雨轩车尚到门。"
        },
        {
            "title": "次韵谢程帅复游习池见寄二首",
            "content": "名园壮观还前日，禊事追游可后时。\r\n试问绣筵张绿野，何如诗客到昆池。\r\n绮罗香外莺偷眼，花柳稀间鸟哢儿。\r\n定许此民同此乐，春城无处不嬉嬉。"
        },
        {
            "title": "郢州守风二首",
            "content": "惊风清旦卷黄沙，薄暮蜚云尚砲车。\r\n今夜石城楼上角，不妨重听小梅花。"
        },
        {
            "title": "次章房陵韵四首",
            "content": "老骥挺高骨，弥耳尘中驰。\r\n邻女嫁不售，泣向流黄机。\r\n与子落穷山，坐无适时姿。\r\n濠梁莞一笑，游鳞噞风漪。"
        },
        {
            "title": "凌晨复有惠急笔次韵",
            "content": "仕途决矣息交游，姑向林泉访胜流。\r\n短褐直甘乘下泽，异乡终胜赋登楼。\r\n惊心梦境檀槐战，屈指乡园秫稻秋。\r\n雉翳龟燋缘有用，未闻金弹中沙鸥。"
        },
        {
            "title": "马上见卖白莲者三首",
            "content": "东荡花清晨，西湖渺无津。\r\n凉荷引天远，极目妆面新。\r\n鸣榔与鼓枻，彼岂寻芳人。\r\n香风漂我舟，领略不及宾。\r\n当时赏花句，兴在迹已陈。\r\n歌似冰玉友，花面俱回春。"
        },
        {
            "title": "布谷吟",
            "content": "泼袴不容脱，鸟语徒殷勤。\r\n输租质农器，有袴那解新。\r\n官中催科吏如虎，告时趣耕尔能许。\r\n即今春种未入田，安得县胥知愧汝。\r\n卑栖挽喙良易谋，聒聒强任田家忧。\r\n啼时未旦夜不休，班班血痕衔口头。\r\n人将近似测禽语，汝意真解忧农不。\r\n或传悍妻天所怒，姑不可挝渠不顾。\r\n罚为此鸟声曩愆，警世毋为郭家妇。\r\n南方谀佛古到今，人持数珠家梵音。\r\n区区说似一百八，讥诃劝相知何心。\r\n浙风淮俗隔江水，意解禽言乃如此。\r\n苏黄妙句谁嗣之，两地流传并须纪。\r\n世问儒墨纷相攻，巨细彼此臧谷同。\r\n争如痛饮卧长昼，付渠马耳射东风。"
        },
        {
            "title": "赠净慈主人五首",
            "content": "炊珠爨桂走门徒，须信高人道不孤。\r\n政使过门尽侯主，也须拳棒做工夫。"
        },
        {
            "title": "谢程帅袁制使",
            "content": "还山念初原，老夫办一物。\r\n生平万金产。自托五色笔。\r\n譬如十全医，付此地妄疾。\r\n落纸乱蛇蚓，超然百忧失。"
        },
        {
            "title": "题吴子隆兼隐二首",
            "content": "盛吉低眉亦问囚，不疑断狱但春秋。\r\n定知小试皮鞭罢，却唤樵青荐茗瓯。"
        },
        {
            "title": "题行山园",
            "content": "溪山无处著纤尘，翠壁苍漪衬月痕。\r\n可惜人间清绝地，苇间渔父与平分。"
        },
        {
            "title": "观山四首",
            "content": "道人动作千年调，京兆才馀五日留。\r\n此去浮图桑下意，得无追忆费冥搜。"
        },
        {
            "title": "房陵十首",
            "content": "跨牛待得夕阳回，在处诸嫲笑口开。\r\n已借蜡钱输麦税，免教缉捕闯门来。"
        },
        {
            "title": "同沈守劝农十首",
            "content": "露粉烟香细孰何，荆扉竹径喜经过。\r\n阳和若作留连计，谁遣飞红扫更多。"
        },
        {
            "title": "喜雨口号呈陈守伯固十二首",
            "content": "旱风虫孽久挻灾，好雨如今陆续来。\r\n谁道天人不相与，青章解挽帝心回。"
        },
        {
            "title": "正月十六夜大雪次张守诸公二首",
            "content": "诗款铃斋到即通，细工时肯博粗工。\r\n政声已独当时步，人士饫观前辈风。\r\n未分清新命开府，可能简远尽安丰。\r\n谭间和气熏人醉，不觉栖栖客路中。"
        },
        {
            "title": "和陶渊明二十首",
            "content": "自公有至乐，诗卷还坐隅。\r\n得句一吐之，嬉然忘穷涂。\r\n百世一俯仰，万象付驰驱。\r\n吟情当饮兴，其乐皆有余。"
        },
        {
            "title": "六绝句呈赵帅兼简郑机宜",
            "content": "蒲鞭合束久停檛，暮府人闲早放衙。\r\n频唤羊何把诗笔，即看姚魏用年华。"
        },
        {
            "title": "还王编修诗卷",
            "content": "奕奕长篇间短吟，子綦天籁伯牙琴。\r\n几人不溺西昆体，老我亲聆正始音。\r\n得宝浑惊探骊颔，换金当复售鸡林。\r\n还诗正恐非子助，昼易忘饥夜易深。"
        },
        {
            "title": "登頫江三绝赵宰增为四复次韵答之·追和",
            "content": "两夜北风吹石裂，雪神骄蹇更淹留。\r\n羁人坐叹肌生粟，媚白妖红耐此不。"
        },
        {
            "title": "游隐静往反四首",
            "content": "梦觉篝灯噎噎明，碧鸡啼罢欲三更。\r\n定知山雨阵头恶，但怪瀑声雷样鸣。"
        },
        {
            "title": "近榆亭",
            "content": "董老故自贫，但有满木杏。\r\n别令雕虎守，探囊续人命。\r\n我老断狡狯，昔人慵季孟。\r\n惟余隐几地，可愈俗子病。"
        },
        {
            "title": "谢朱宰借船",
            "content": "书生禄遫空自怜，三年官满囊无钱。\r\n身如绊骥心千里，安得一舸西风前。\r\n令君磊落济川手，留滞亦怜穷独叟。\r\n大舟百尺影白虹，借我搬家我何有。\r\n函牛之鼎著鸡肋，涓滴渠须瓠五石。\r\n劣留两席寘图书，辇石囊沙压摇兀。\r\n典衣买酒饷三老，槌鼓鸣锣人看好。\r\n相过重读借船帖，我自卢胡君绝倒。"
        },
        {
            "title": "赠郭高叔三首",
            "content": "护香深合写乌丝，有底朱楼望得知。\r\n与问天津倚栏客，庸非青琐窃桃儿。"
        },
        {
            "title": "涑口守风",
            "content": "办舟留襄阳，辟风泊涑口。\r\n和行秋甲辰，初到夏癸酉。\r\n跛鳖已自惯，束发至衰朽。\r\n坐是冥得丧，况复多病后。\r\n绝怜操舟儿，不惜脱颖手。\r\n顾瞻岘山亭，觌面可搴取。\r\n微风吹薄暮，霁景挂高柳。\r\n凉月欲略箕，阴氛尚侵斗。\r\n明朝起柂计，未敢决可否。\r\n身已不藉在，心自无何有。\r\n一事萌一意，但见掣君肘。\r\n拥书坐蓬窗，醉我不以酒。"
        },
        {
            "title": "阅史六首",
            "content": "树威立敌只商君，俯仰欺诬莽更文。\r\n何事君王自聪哲，三槐五鼎买崩分。"
        },
        {
            "title": "次韵陈秀才二首",
            "content": "七字开缄粲陆离，元非剑气烛圜扉。\r\n夜光信出老蚌壳，锦段遽分邻女机。\r\n庭赋繼今行北阙，市娼过眼忽南威。\r\n蜚腾可但荣亲计，我亦他年得儁归。"
        },
        {
            "title": "元夜病起二首",
            "content": "霁色莫澄鲜，和声入管弦。\r\n人家无事日，时节放灯天。\r\n璧月红尘外，东风绿酒前。\r\n强陪儿女笑，病骨得轻便。"
        },
        {
            "title": "皇孙寿诗二首",
            "content": "宝祚煌煌羡帝祺，天潢馀润到孙枝。\r\n寿星良月占重见，振古熙朝此一时。\r\n椽笔纪祥芳草颂，龙楼开笑正含饴。\r\n萝图况与乾坤永，长款三宫奉玉卮。"
        },
        {
            "title": "次韵张守与润守总卿诗四首",
            "content": "向我能忘势，张侯却甚真。\r\n频分代舍饭，遣濯客裾尘。\r\n长日无知己，因君爱此身。\r\n可须砭剂力，振臂起漳滨。"
        },
        {
            "title": "再赠泽卿商卿道旧三首",
            "content": "过眼纷纷更问为，幽人生死况能齐。\r\n海桑恐碍日车辙，宸极劣为天磨脐。\r\n臧谷君方堕书蠹，研桑我亦笑醯鸡。\r\n晚知战胜轻千乘，悔厌晨盐与暮虀。"
        },
        {
            "title": "正月晦步西湖小憩市楼",
            "content": "彭腹不诧金石音，吟步竹坞俄梅林。\r\n方爱群鹜漾清泚，忽听一鸿啼晏阴。\r\n野饭不妨随分饱，杯酒却忆向来深。\r\n明朝晴雨恐未卜，鸥鹭盟寒空复心。"
        },
        {
            "title": "寄广教主僧二首",
            "content": "麦绾银丝稻荐珠，春窗曾是饭伊蒲。\r\n明朝再蜡登山屐，更肯开单共饱无。"
        },
        {
            "title": "次韵徐秀才十首",
            "content": "霄霏上冥鸿，山雾卧文豹。\r\n饿鸱嚇腐鼠，啄啄诧飞趠。\r\n吾徒为己学，欣慼置不校。\r\n小草或远志，诡遇乃近效。"
        },
        {
            "title": "送高缙之归谋武林结课二首",
            "content": "眼底论人物，如君亦壮哉。\r\n作书犹乞米，造物不怜才。\r\n跋履妨诗笔，祛除近酒杯。\r\n飞尘栖剑室，归棹莫迟回。"
        },
        {
            "title": "赠妙胜主人",
            "content": "舆台却略车不前，寒风皴肌冰在袖。\r\n还家大胜去家时，景物顿回春气候。\r\n宿云坏裂无几留，满放羲轮碾晴昼。\r\n卧石荦确犹润湿，短篱檀栾挺疎瘦。\r\n是处麦畦间青壤，谁家柳阴围碧溜。\r\n前山竞献晓髻浓，后海全民纹縠皱。\r\n妖桃艳杏各趺萼，近树遥林错文绣。\r\n池鱼酣暖泳清浅，山鸟何知语幽茂。\r\n搜诗忽忘路远迩，啅鹊不离车前后。\r\n闲身胜践多龃龉，缓驾幽寻容宿留。\r\n转从净宇寄倦憩，得访老禅闲话旧。\r\n拂除尘壁诗刻在，挽仰岁华春事又。\r\n开单一饭吾易饱，袖手千倡渠无陋。\r\n戴星摩抚防务废，挽袂留连惭意厚。\r\n出处殊科要酬应，气味相投真邂逅。\r\n吾归自竟武城歌，放师道价诸山石。"
        },
        {
            "title": "奔牛堰",
            "content": "挽舟下奔牛，挽丁已疲极。\r\n长衖此埭东，衖心齿砂砾。\r\n千指取寸进，赑屃山可拆。\r\n舟子提肺肝，舟材宁铁石。\r\n即今扬尘处，劣计三百尺。\r\n时贤或兴怀，仅费十夫力。\r\n往来日几舟，孰者违此厄。\r\n为人计安便，作吏戒徒食。\r\n斯人仍斯患，胡必须目击。\r\n犹为埭兵地，吾言竟何益。"
        },
        {
            "title": "暮春泛西湖次口号韵呈程待制十首",
            "content": "矲矮栏干锦绣筵，栏边仍泊女郎船。\r\n凭栏笑指玄真子，不是诗仙是酒仙。"
        },
        {
            "title": "题彭尉轩壁三首",
            "content": "小轩肯许置琴书，客邸僧垣总不如。\r\n岂但郎君可棋酒，旧便江水煮江鱼。"
        },
        {
            "title": "即事",
            "content": "泛蚁醪敷且命斟，中年节物自关心。\r\n风前千柳竞春态，烟际一鸠啼晏阴。\r\n急景绝怜添鬓雪，芳辰犹阻盍朋簪。\r\n年时醉藉梨花地，回首鸥盟可得寻。"
        },
        {
            "title": "行都夜归",
            "content": "灯火通衢苦未稀，望仙桥外独归时。\r\n风梳御柳娟娟淨，月傍觚棱故故迟。\r\n隐地轮蹄忘夜旦，几家楼合不金丝。\r\n时平睿泽天无外，帝力何曾尔辈知。"
        },
        {
            "title": "赠施都正三首",
            "content": "欲观芸芸初，当求根极地。\r\n古今貉一丘，贵贱鱼千里。\r\n纤云翳太空，玄珠在深水。\r\n安得数年闲，与师商榷此。"
        },
        {
            "title": "次韵张守游赵园",
            "content": "躬挽慈舆访小园，径奭和气满壶天。\r\n微风会意祛轻暑，红药多情驻晚妍。\r\n欬唾生春见能事，平反供笑掩前贤。\r\n奉亲得句无穷乐，不学狂生卧酒船。"
        },
        {
            "title": "再次前韵三首",
            "content": "茗瓯对客乳花浓，静听挥犀发异同。\r\n度腊迎春如此过，不知人世有王公。"
        },
        {
            "title": "题扇七首",
            "content": "峨眉山北雪极目，方丈海中冰作壶。\r\n我自飚轮随所往，怜渠局息寄洪炉。"
        },
        {
            "title": "祈雨而应范簿有诗次韵四首",
            "content": "山城粗满望霓心，老去私忧念自深。\r\n更祝今宵繼畴昔，并烦鲁史纪为霖。"
        },
        {
            "title": "赠臧文仲四首",
            "content": "始吾泛其观，中吾固其守。\r\n拳拳宝所重，世或轻敝帚。\r\n厩马我所师，家鸡谁得有。\r\n此心如此用，烦君订是否。"
        },
        {
            "title": "云岩晓",
            "content": "深堂清话红灯续，不减前人参白足。\r\n谭禅论诗仆为僵，更啖芋魁分茗粥。\r\n赋租正尔忧阙供，安得继日笑语同。\r\n他年渭北仍江东，雁书定复嗟乖逢。"
        },
        {
            "title": "呈程帅五首",
            "content": "景物横前只费才，何妨折简唤邹枚。\r\n连朝积雨前宵雪，总为催诗陆续来。"
        },
        {
            "title": "次韵漕使张守二首",
            "content": "政绩新皇眷，功名旧壮怀。\r\n人才双立玉，笔势各排淮。\r\n鹏路天惟咫，鲰生骨未埋。\r\n行看仲淹弼，接武冠尧阶。"
        },
        {
            "title": "八月十二日夜偕客赏木犀八首",
            "content": "谢兰潘璧少年场，玉麈金罍度夜央。\r\n老子遽能忘此兴，且容投杖唤胡床。"
        },
        {
            "title": "次张学录韵十首",
            "content": "烧香为后山，展像拜太虚。\r\n谁能作九原，候虫吊寒墟。"
        },
        {
            "title": "再次韵四首",
            "content": "语不能工恨作堆，撚髭空对翠屏开。\r\n清吟赖有雕龙手，绣段联翩诏后来。"
        },
        {
            "title": "景安和章来再次韵谢设醴四首",
            "content": "朅来取友得三贤，安石仁风乐广天。\r\n七字不应呈此拙，诗肠老去已枵然。"
        },
        {
            "title": "十诗谢寥计使",
            "content": "平生书成痴，初不冀料理。\r\n颓龄迫肺病，课此未云已。\r\n屠龙诧流俗，禄遫欲何以。\r\n闭目耐昏花，三叹仍启齿。"
        },
        {
            "title": "望夫山",
            "content": "亭亭碧山椒，依约凝黛立。\r\n何年荡子妇，登此望行役。\r\n君行断音信，妾恨无终极。\r\n坚城不磨灭，化作山上石。\r\n烟悲复云惨，仿佛见精魄。\r\n野花徒自好，江月为谁白。\r\n亦知江南与江北，红楼无处无倾国。\r\n妾身为石良不惜，君心为石那可得。"
        },
        {
            "title": "东庄小留四首",
            "content": "夹沟欲插柳千株，绕舍先营五亩蔬。\r\n供爨禦冬须次第，西归新得务农书。"
        },
        {
            "title": "李伯成食甘豆粥和渊明诗分寄次韵",
            "content": "八珍较半菽，丰悴岐两端。\r\n志士傃所逢，心泰体亦安。\r\n李侯贫食粥，吾独於此观。\r\n灶妇不余颦，邻券有后还。\r\n颜帖孰嗣之，范叔可胜寒。\r\n破碓砂瓶前，兰佩杂本难。\r\n堂堂五字律，铓锷凛莫干。\r\n不羡侏儒饱，宁追陋巷颜。\r\n挈瓶肯见分，特特扣荆关。\r\n读诗良起予，投匕忘悲叹。"
        },
        {
            "title": "八月十二日夜偕客赏木犀八首",
            "content": "露颗零空沍欲冰，风姨收尽晚林声。\r\n金波冷浸山河影，直为高阳酒伴明。"
        },
        {
            "title": "江行四首",
            "content": "帆馆舟轻去若梭，平生忠信傲风波。\r\n忽然隐几惊摇兀，知是那吒石畔过。"
        },
        {
            "title": "陈总管坐上赠写竹妓二首",
            "content": "此君写影道机熟，犹记涪翁诧子舟。\r\n谁信红衣万钧笔，拟分此派嗣湖州。"
        },
        {
            "title": "题潮出海门图二首",
            "content": "卷里涛波快一披，苍山踊起雪山驰。\r\n浮天沃日无穷意，到我春窗病酒时。"
        },
        {
            "title": "陈学正孙学录有诗复次韵",
            "content": "俗子败兴蚊咂肤，独赖胜士相嬉娱。\r\n彼异趣者嗤我迂，岂知木茂水不枯。\r\n繄山韫玉渊怀珠，二子豪爽廉隅。\r\n才名角立风义俱，诗笔为我翻重湖。\r\n雨膏雾沐春模糊，佳节尚忍孤云腴。\r\n古来左角计赢输，但有丘陇埋烟芜。\r\n原言公等常娱予，不辱裋褐荣琼琚。\r\n山雌卑飞未妨臞，更用鸟乌歌吾吾。"
        },
        {
            "title": "金地寺",
            "content": "侧径崎岖去，飞萝次第扪。\r\n山横欲无地，路转却逢村。\r\n竹柏围荒寺，莓苔上缭垣。\r\n残僧不知客，芋火老云根。"
        },
        {
            "title": "次韵杨宰葫芦格",
            "content": "生常信流坎，老不叹漂零。\r\n雪后菊未死，雨馀山更青。\r\n仍烦析尘语，远寄打包僧。\r\n政绩随诗价，多君日日增。"
        },
        {
            "title": "托人卖马二首",
            "content": "伴我山城惯嶮巇，长因马健感吾衰。\r\n三年粗了痴儿事，并日犹嗟灶妇炊。\r\n会见千金市龙种，可能一笑换蛾眉。\r\n还家劣有枯籐在，神驾尻轮得自欺。"
        },
        {
            "title": "送学生归赴秋试因省别业三首",
            "content": "食口几鹅雁，田收问菜麻。\r\n宁堪再揽减，又抱两呕鸦。\r\n投老怜漂泊，何时了贷赊。\r\n终惭陶靖节，归不计生涯。"
        },
        {
            "title": "梁广文归自襄阳作古乐章迎之",
            "content": "自君之出矣，适我患祸初。\r\n入门悼今昔，顾影怜畸孤。\r\n古有鼓盆达，自笑食蘖如。\r\n石交不在眼，胜谈谁见娱。"
        },
        {
            "title": "次韵朱万卿五首",
            "content": "平时歌酒伴，云散与风流。\r\n白发潘怀县，青衫许散愁。\r\n生怜自谋拙，人谓不堪忧。\r\n只拟江湖去，狂吟和棹讴。"
        },
        {
            "title": "仁于庵",
            "content": "{禾罢}稏围僧屋，檀栾隔槿篱。\r\n月池聊濯足，雪壁剩留诗。\r\n里社皆囷廪，钟鱼亦岁时。\r\n平生松隐赋，回首十年迟。"
        },
        {
            "title": "再次韵四首",
            "content": "尸祝代庖良过矣，即今坐啸免謿讴。\r\n陶朱计食鱼万尾，景{上四下各}有儿牛十头。\r\n甫里过从劳梦寐，辋川归去忌迟留。\r\n大弨一弛吾通袖，冷看逢蒙中射侯。"
        },
        {
            "title": "赠解禹玉",
            "content": "读书只博双鬓斑，诗好岂解留朱颜。\r\n平时无客怜辙鲋，触处有人嘲饭山。\r\n相府略尝唤宜禄，木门不梦窥铜环。\r\n多病但结药裹伴，得酒间发诗囊悭。\r\n频频终缣鴬斯饱，浩荡拟逐江鸥闲。\r\n未死更费屐几两，此生只欠茅三间。\r\n丁年悔不全吾高，正坐枵腹守不毛。\r\n卑官餬口竟何补，捐弃什百收一毫。\r\n执版仰看上官面，可复直气陵群豪。\r\n夜剔残灯赋招隐，愁追交情广楚骚。\r\n丰约仅足优龙具，污隆真可付马曹。\r\n共嗟孔奋不自泽，政复所至无脂膏。\r\n向来枯策苦伤生，涂穷却用陶性灵。\r\n故人肯来问牢落，河畔罢吟草青青。\r\n夫谁急草修期檄，夫谁大刻班超铭。\r\n孽虏游魂须晷刻，燕然苍石高峥嵘。\r\n横槊千篇月三捷，是责舍子谁当能。\r\n可遽学我赋归来，临流欲濯襟袂埃。\r\n老子期君旧不浅，看不要津舒壮怀。\r\n乌惊兔忽易寒暑，尧蓂不办供合开。\r\n文字玩世请少息，盛时难得君念哉。\r\n昔人听谋取一得，勿以老耄资笑咍。\r\n君不见壮岁一跌子陈子，江湖毕世甘低回。"
        },
        {
            "title": "再次韵复文炳",
            "content": "君犹芹泮老宾朋，我似房公再世僧。\r\n烟径幽寻春澹沲，月窗冷语夜澄凝。\r\n人情感旧多为祟，酒盏浇愁更计升。\r\n笑命棋枰同永夜，旋添萁火上篝灯。"
        },
        {
            "title": "病起四诗·四论报",
            "content": "我本扶犂手，为儒父史意。\r\n全家饱官廪，发肤尽君赐。\r\n一念三稽首，报答迄未议。\r\n向来挹前修，谓可跬步至。\r\n即今频频食，空负堂堂志。\r\n尚当桑榆收，未可弁髦弃。\r\n柰何不自爱，生理冒所忌。\r\n致君荣吾亲，环省已不冀。\r\n余年犹视息，旧学有造诣。\r\n其次在立言，揆予敢辟是。\r\n於世粗有益，就死可无愧。\r\n噬将金玉女，凛凛戒失坠。"
        },
        {
            "title": "徐南卿友竹轩二首",
            "content": "啸风含月近窗扉，金锁珑璁凤尾齐。\r\n况复赖君相引重，一时同作辟尘犀。"
        },
        {
            "title": "张秀才枕屏",
            "content": "寒风惨澹森木古，群鸦无人自翔舞。\r\n重山积水几里所，稍见孤舟渺烟雨。\r\n意吞洞庭卓天姥，短屏数幅渠能许。\r\n何时去作湖山主，还唤诗翁来着语。"
        },
        {
            "title": "寓吴门十首",
            "content": "平时觞咏妨生理，此去狂疏托上官。\r\n但使推敲贷冲节，不烦排日报平安。"
        },
        {
            "title": "题彭尉轩壁三首",
            "content": "轩成首作梅仙客，再到园池更可观。\r\n日有脊令栖小树，时看鸂鶒下前滩。"
        },
        {
            "title": "次朱必先与师是唱酬韵",
            "content": "男子负抱成蹉跎，唾壶自击商声歌。\r\n此声此意谁解领，政用折柬招羊何。\r\n人言百里半九十，它日聪明嗟不及。\r\n云衢掎袂梦空劳，神武挂冠吾已必。\r\n久要但有穷鬼随，此鬼亦使文怪奇。\r\n推敲惯尝京尹怒，登临肯兴赋客悲。\r\n蚕蚁可浴牛可饭，农家星候知昏旦。\r\n不妨婢子办黄细，更贷邻僧供白粲。"
        },
        {
            "title": "再次韵二首",
            "content": "雪神不袖嘘枯手，嗣岁丰登预告成。\r\n泚笔径烦书上瑞，载途况已沸欢声。\r\n骑驴有客搜新句，扶路何人趁晚晴。\r\n一笑与渠分乐事，的知琼露胜宜城。"
        },
        {
            "title": "祷雨木栏堂四首",
            "content": "池上客熟无那，池中鱼不自濡。\r\n安得凉烟泛坐，绿荷尽日跳珠。"
        },
        {
            "title": "京口呈张合学",
            "content": "色辞他日慰凄凉，别去吴山楚水长。\r\n蚁国槐安消几梦，鹤归华表恐千霜。\r\n安排久餍冷官饮，软语重登君子堂。\r\n所惜将迎无暇日，妨人诗律悟濠梁。"
        },
        {
            "title": "次韵答阵梦锡十首",
            "content": "姜子嗜酒不良行，诸公挽顾惭登瀛。\r\n尚堪坚坐作周鼎，底用诗名满凤城。"
        },
        {
            "title": "次韵梁教章宰喜雪",
            "content": "袖手飞雪丧，徒有风雅渴。\r\n久亲无言子，此兴今莫遏。\r\n两君壮藻思，诗柄专杀活。\r\n可须龙伯睡，骊珠乃平夺。\r\n长翁久荒废，坐受儿女聒。\r\n愁城正合围，醉乡况禁谒。\r\n诗来起我敬，嫡眇众孽字。\r\n此雪更引诗，清晤乃细阅。\r\n晶荧盘走圆，便旋玉为屑。\r\n汛扫无恶氛，肯綮有妙割。\r\n解颐得匡鼎，和羹本商说。\r\n技痒吐复吞，正恐诮燕说。\r\n山城僧舍似，休务况佳节。\r\n可疎触寒过，一笑卷焦叶。\r\n作诗供捧腹，巴唱酬白雪。"
        },
        {
            "title": "再次寄肯堂韵五首",
            "content": "好在新居胜旧居，右连灵隐面西湖。\r\n东南胜境谁同领，我亦闲官一事无。"
        },
        {
            "title": "次张节推山字韵诗留其行",
            "content": "足音肯到寂寥处，风味要看樽俎间。\r\n行役小休良不恶，雷声昨夜殷南山。"
        },
        {
            "title": "舟中除夜",
            "content": "老境阅流光，翩若下坂车。\r\n除夜更深念，系尾留去蛇。\r\n昔人老世故，亦复兴此嗟。\r\n迫岁况羁旅，孤舟如泛槎。\r\n妻孥共蓬窗，偪侧栖树鸦。\r\n拨火话乡国，凄怆杂笑哗。\r\n桃柏粗能具，爆竹知谁家。\r\n欻听鸡鼓翼，尚看灯结花。\r\n遥知诸神晓，共正青帝衙。\r\n我亦东风前，坐待帆影斜。"
        },
        {
            "title": "题张省干扇",
            "content": "前溪天阔渌泱泱，溪上诗翁引兴长。\r\n安得南风吹小艇，吟看千盖拥红妆。"
        },
        {
            "title": "游隐静往反四首",
            "content": "烟树云生若有无，行舆咿轧路盘纡。\r\n小风弄雨晴还落，身在龙眠小墨图。"
        },
        {
            "title": "读晋史二首",
            "content": "司马家儿转首亡，奸欺三叶是馀殃。\r\n区区牛氏何关汝，覆面犹须泪满床。"
        },
        {
            "title": "题因师百雁图二首",
            "content": "蓼滩芦渚好徜徉，肯便云天去作行。\r\n未用选奴防夜燎，不妨结伴傲晨霜。"
        },
        {
            "title": "再次韵赠郭高叔",
            "content": "知君诗价旧连城，不作渠侬苦瘦生。\r\n血指有人惭妙斲，空弮如我合输平。\r\n珠同鱼目曾非匹，鼓过雷门定见轻。\r\n久已传抄呼阿买，陶编可复置闲情。"
        },
        {
            "title": "襄阳二首",
            "content": "自怜薄宦走红尘，相见山灵厌俗氛。\r\n咫尺岘山无计到，只应飞雨是移文。"
        },
        {
            "title": "王母致语口号",
            "content": "曾燕瑶池到世间，祝尧今复驭青鸾。\r\n众真已送骈蕃瑞，万国同瞻咫尺颜。\r\n圣统有传尊北极，帝龄无尽等南山。\r\n儿家几许蟠桃熟，准拟年年荐露盘。"
        },
        {
            "title": "小饮俯江楼分韵得俯字",
            "content": "流光肯贷人，春事遽如许。\r\n眼不到蜚鸿，身每念缚虎。\r\n他日载酒约，坐受阴寒阻。\r\n非君韵超俗，畴肯顾羁旅。\r\n今朝莺花前，有兴浩莫御。\r\n兹楼可图画，山立瞰江浒。\r\n壮侔彭城苏，气吞浔阳庾。\r\n乘凌脱埃壒，盘躄上烟雨。\r\n向来状雄观，尚欠魁杰语。\r\n江山君周旋，得句忍不吐。\r\n诗成人未醉，邻鸡唤亭午。\r\n新音略韶濩，至乐非箫鼓。\r\n却话庾与苏，今古一仰俯。"
        },
        {
            "title": "次韵王省干",
            "content": "一官初有禄，三月免无君。\r\n平时爱人学，蕲试百一分。\r\n羽俗南北异，所见违所闻。\r\n致化要无倦，儒者贵长文。"
        },
        {
            "title": "近榆亭",
            "content": "天亦积气尔，种榆谁所传。\r\n人间自得得，何适而非仙。\r\n少陵健於辞，暇计然不然。\r\n长翁名亭意，系影更可怜。"
        },
        {
            "title": "寄师文二首",
            "content": "阿泰知何似，无书坐地偏。\r\n未妨归缓缓，可免意县县。\r\n肖父仍便酒，如翁不蓄钱。\r\n况须供老眼，欲说已欣然。"
        },
        {
            "title": "朱粹索诗作三绝谢之",
            "content": "因循不试推敲手，日月消磨簿领间。\r\n旧故书来尽新作，穷儿券负几时还。"
        },
        {
            "title": "客枕不寐二首",
            "content": "老羡平生睡作魔，矧因多病覆金荷。\r\n起凭曲几频搔首，如此迢迢良夜何。"
        },
        {
            "title": "喜雨口号呈陈守伯固十二首",
            "content": "贷绝交通腹殷雷，人家一雨便春台。\r\n即看商贩接踵集，已有米船衔尾来。"
        },
        {
            "title": "楚辞三章送郭教授趋朝",
            "content": "爰有人兮媻珊偪侧，耕耘寒暑兮图史儒墨。\r\n吟抱膝兮山南水北，佩明月兮冠切云。\r\n曳芙蓉兮敷芬，冰其茹兮蕙其薰。\r\n之於世曾莫谅兮，蹇吾犹淮之濆块。\r\n予揆夫初席兮，磷竞缰而为懦。\r\n发之新兮志偕而堕，非金玉之人兮孰振吾过。\r\n有牵其复兮有倡其和，完予独而息黥兮睍新功以自课，\r\n一息怳三秋兮胡为去我而他之。些君行兮指日边，\r\n章陈兮君席为前。揖风袂之翩翻，\r\n寿君兮绿樽。贝宫靓深兮碧落宽，\r\n陵天风兮整羽翰。君无谓予兮考槃，\r\n有尘冠兮待弹。"
        },
        {
            "title": "竹米行",
            "content": "竹君亢宗擅楚墟，一一修耸山泽臞。\r\n风流秀整与世殊，楚俗食息皆尔须。\r\n薪之篱之且蘧篨，笲筥箱篚{上竹下觚}篮笯。\r\n沟瓦厥祖羹其雏，随索斯获掇诸涂。\r\n今岁麦秋旱岁馀，得麦仅足偿官租。\r\n竹君悯农如士夫，著花结实千林俱。\r\n密砌玉粒缀旒珠，株株撷取虽锱铢。\r\n弥顷亘亩无闲株，硙磨蒸炊胜雕胡。\r\n邻里乞索水火如，坐令颦蹙兴歌呼。\r\n野叟好吉能分吾，香清而洌甘而腴。\r\n此君行能不一书，此惠及物旋就枯。\r\n摩顶放踵忘其躯，所学无乃墨者徒。\r\n老子苟禄天之隅，袖手无策苏{娐去爪换旬}孤，\r\n投匕三吧吾惭渠。"
        },
        {
            "title": "赠梁教授",
            "content": "梁侯藿菽芼山雌，冷坐欲试菁莪诗。\r\n嗣圣急贤饥渴似，项背趣召君得辞。\r\n九门方悬帝尧鼓，久旱可无傅岩雨。\r\n几听言议得韬韫，了知它日酬所语。\r\n人言才俊当居中，可使流落吾辈同。\r\n邓禹旧实文学掾，萧何不书野战功。\r\n民庸国计当惠恤，和扁之侧无废疾。\r\n会看同沐一台春，底用更试三尺律。"
        },
        {
            "title": "寄陈用晦四首",
            "content": "百谪孟公达，三绌柳下直。\r\n今君向于湖，颇带迁逐色。\r\n府公酷好贤，要试心铁石。\r\n此学只现前，嗟伤定何益。"
        },
        {
            "title": "挽章",
            "content": "隐操人将处士看，宁知器业自槃槃。\r\n襄阳耆旧今馀几，儒馆先生定莫攀。\r\n元亮归来犹责子，德公老去竟无官。\r\n子孙忠孝联三绶，说似前人合厚颜。"
        },
        {
            "title": "再次韵白诳简宾王二首",
            "content": "鱼避清澄鸟爱昏，陶翁归计酒盈樽。\r\n山田雨足鸠呼妇，篱院春深竹有孙。\r\n百首旋编新赋咏，三生犹忆旧精魂。\r\n小摩他日红尘眼，闲送蜚云过海门。"
        },
        {
            "title": "次韵常熟感旧",
            "content": "诗囊随处纪山川，古县繁雄更海边。\r\n按节将春巡甲垒，循陔回首记丁年。\r\n彩衣尚念亲三釜，芝检终当岁九迁。\r\n移孝为忠贤圣事，期公迄反汶阳田。"
        },
        {
            "title": "谢刘提干墨竹见遗二首",
            "content": "王孙笔自徐州派，戏为诗翁写渭川。\r\n眼底疏枝欹密叶，静含寒雨暝苍烟。"
        },
        {
            "title": "送云岩老住天宁寺",
            "content": "道人兀坐云岩山，云岩之云是知己。\r\n风嘘岫吸漫不知，道人之心亦如此。\r\n从地涌出焕金碧，信手拈来自奇伟。\r\n门施铁限十五年，一旦刺头闹篮里。\r\n天宁古刹中阛阓，学子游人万其趾。\r\n世将喧静计今昔，不信道人心似水。\r\n方圆随器我何与，乘流即行坎当止。\r\n十字街头钟鼓鸣，八千偈成一弹指。\r\n今秋客公我得闲，井甘不竭囊无底。\r\n清谭要洗三载尘，肯学玉川劳送米。"
        },
        {
            "title": "寄张守仲思十首",
            "content": "衰慵潦倒知无用，禄遫扁舟昧此来。\r\n满听胜谭心已足，浩然欲指弊庐回。"
        },
        {
            "title": "再次韵",
            "content": "当腊可折弦，群植不告病。\r\n春令宜画一，骤寒乃奇请。\r\n淙潺忽雨后，摧拉北风盛。\r\n倚户颈为缩，引望立不正。\r\n下窗断过逢，袖手谢酬应。\r\n坐叹花信迟，陡怯弓力劲。\r\n今朝晴色好，呼童扫幽径。\r\n客了踏青约，久许陪骖乘。\r\n逶迤望北山，巷柳俄荫映。\r\n乾鹊语红树，游鯈噞明镜。\r\n平时诗酒社，贾勇与春竞。\r\n即今莺花前，欺客颇方命。\r\n击辕歌于蒍，宁入俚耳听。\r\n喧静交战间，诗老傥能订。\r\n寓物不流物，古语方自警。\r\n追随黄白郎，不拟缪为敬。"
        },
        {
            "title": "书怀二首",
            "content": "薄宦爬沙地，平生一不施。\r\n才名将底用，齿发欻如斯。\r\n自笑书汗马，谁今手不龟。\r\n惟馀五色笔，忍赋四愁诗。"
        },
        {
            "title": "口号十首呈程殿撰",
            "content": "福地常披十幅图，仙翁隐处玉为壶。\r\n九华山侧双峰下，还许侬家半席无。"
        },
        {
            "title": "县西",
            "content": "一径斜穿荦确行，身闲尤觉马蹄轻。\r\n坡头嘉树千幢立，烟际长江匹练横。\r\n茶鼓适敲灵鹫院，夕阳欲压赭圻城。\r\n一春簿领沈迷里，野鸟山花眼最明。"
        },
        {
            "title": "夜雨",
            "content": "窗声呼梦断，灯影尚微茫。\r\n忽扫蚊专夜，从知雨献凉。\r\n佳眠嗟莫续，残漏耿犹长。\r\n却忆檠三尺，冯书怯曙光。"
        },
        {
            "title": "早夏",
            "content": "满地榆钱未扫除，画帘忽复燕将雏。\r\n风窗梦破搔头坐，重课儿时读了书。"
        },
        {
            "title": "次韵赵帅四首",
            "content": "北归客子谩贪忙，河欲生冰野覆霜。\r\n他日鹳鹅常避敌，即今竿木又逢场。\r\n思迟正坐相如渴，文好知熏武仲香。\r\n妙语鼎来吾拜手，乳泉更用汲银床。"
        },
        {
            "title": "再次陆子高韵奉寄",
            "content": "孰能不书帷，潜心如仲舒。\r\n没没视息间，饱食仍怀居。\r\n纷华或交战，进修顾趦趄。\r\n屹立视侪辈，未脱同队鱼。\r\n欲耕我无由，生计付束书。\r\n推卷了无得，每嗟吾负渠。\r\n日月驹隙过，持事犹姑徐。\r\n衰晚时用少，倖直女骂予。\r\n拙怜官路涩，贫觉交情疎。\r\n沈沈王侯宅，进步终踟蹰。\r\n所悲名不称，暇计家无储。\r\n一官劣自庇，晋如复摧如。\r\n犂头足膏泽，良田本榛墟。\r\n洪钟忍不扣，妙意谁为纾。\r\n纤缺间众美，狐裘羔为裾。\r\n而我空无有，一馈九叹余。\r\n眼中今士龙，才业世舍诸。\r\n椽笔将精骑，诗来真捣虚。\r\n陈前眩锦绣，论报乏瑶琚。\r\n应以巴人歌，跼蹐疑见祛。\r\n逝将卖书去，近君营田闾。\r\n更仆怀韦编，课儿肩竹舆。\r\n有志竟未酬，南睇几欷歔。\r\n爱我宁恶石，非子而谁与。\r\n江山怅路长，冰雪迫岁除。\r\n临风歌归去，平日赋遂初。\r\n块处念离索，文公思乐胥。\r\n寄语识自警，仆夫行膏车。"
        },
        {
            "title": "次张节推山字韵诗留其行",
            "content": "粹学堂堂真有本，玄谈亹亹尽无间。\r\n小回馀事入诗律，句法还能逼后山。"
        },
        {
            "title": "再次赠张学录韵十诗",
            "content": "李蔡下中尔，万目指骞腾。\r\n何蕃头欲白，秋窗耿青灯。"
        },
        {
            "title": "又次铦朴翁韵四首",
            "content": "闻为诗魔掩贝多，辞源衮衮倒洪河。\r\n遥知传诵日千纸，淇上高唐无善歌。"
        },
        {
            "title": "再次韵",
            "content": "横前整整万全兵，自笑空弮借背城。\r\n更遣齐竽混东郭，坐令鹄卵化南荣。\r\n南陈得法仍宗派，甫白论情自弟兄。\r\n顾我无能邹贾役，放公笔力擅西京。"
        },
        {
            "title": "闲居十首",
            "content": "雪云脱坏漏朝阳，风物横前引兴长。\r\n红糁紫蕤今次第，迁莺来燕费商量。"
        },
        {
            "title": "寄题徐虞卿醒心亭",
            "content": "人间声利场，疾驰不知反。\r\n营营计毫末，一益昧日损。\r\n徐侯大雅士，探道自其本。\r\n策勋虚明地，外累不待遣。\r\n出能同光尘，归念寄萧散。\r\n著亭得胜处，竹茂水清浅。\r\n亭中眎亭外，畏涂尘眯眼。\r\n悠然得此心，万化无余蕴。\r\n老我尚问律，人与室俱远。\r\n向来卜邻计，欲舞叹袖短。\r\n会当寻此盟，蔬饭同茗碗。\r\n洒然无何游，共阅世沈湎。"
        },
        {
            "title": "十绝句呈章茂深安抚",
            "content": "密受眉山一印传，斯文千载石林仙。\r\n使君酷似牢之舅，更喜鸾胶续此弦。"
        },
        {
            "title": "余姚饭",
            "content": "昨暮浴上虞，今晨饭馀姚。\r\n官期有馀日，我行得逍遥。\r\n盘实剥芡芰，羹鱼荐兰椒。\r\n一鲍老人事，茗饮亦复聊。\r\n扪腹每自愧，莫贤尚箪瓢。\r\n僧垣栖翠微，金碧焕山椒。\r\n龙泓甘可茹，塔铃如见招。\r\n迟留本不恶，况复待晚潮。"
        },
        {
            "title": "病中书怀二首",
            "content": "少日清孤效乐天，谏书未落世间传。\r\n曾圆八节滩头梦，重了三生石上缘。\r\n雪竹霜林便老境，蒲团禅板付臞仙。\r\n诗篇把玩真聊尔，古井无波敢自贤。"
        },
        {
            "title": "寄师文二首",
            "content": "萍梗漂浮已老翁，归来差乐未终穷。\r\n稻田取足随丰歉，花圃逢春自白红。\r\n禅老版头容客饱，臧孙鼎足只墙东。\r\n更闻名酒新传法，诗外棋边莫放空。"
        },
        {
            "title": "再次赠张学录韵十诗",
            "content": "杜陵深堂奥，无己掉臂入。\r\n裔孙漫睎骥，槃姗取拾级。"
        },
        {
            "title": "都梁涂中",
            "content": "西来行路未妨长，敢指淮山作异乡。\r\n随处馈浆惊禦寇，有人酬药话韩康。\r\n柳方弄色新经雨，云似多情巧护霜。\r\n风俗淳庞节物好，一樽时与倒诗囊。"
        },
        {
            "title": "次张节推山字韵诗留其行",
            "content": "红尘叹我奔驰久，空谷逢君梦寐间。\r\n政使公荣可无饮，风江惊浪涌银山。"
        },
        {
            "title": "书法蟹方后",
            "content": "放麑念号鸣，易牛怜觳觫。\r\n仁心谁独无，天机或待触。\r\n悠悠寄宇宙，往往狥口腹。\r\n君子一饱适，庖事不到目。\r\n宁知刀俎间，宛转无声哭。\r\n空蜚与土穴，暴殄无遗育。\r\n况此佳风味，世肯贷尔族。\r\n炳炬擒爬沙，免介荐膏馥。\r\n向来横戈怒，不救摇牙酷。\r\n酱浴酒拍浮，方法忍抄录。\r\n躁扰至绝命，耳闻痛在肉。\r\n淡茹吾能事，晚食媚山蔌。"
        },
        {
            "title": "题高缙之剑室二首",
            "content": "高郎櫑具映峨冠，沈燎茶铛一室安。\r\n游刃圣经千载计，即今长铗未须弹。"
        },
        {
            "title": "再次还鹤韵三首",
            "content": "朅来室迩念人遐，回首青田几许赊。\r\n飞去定惊鱼荡水，跫然今似客还家。"
        },
        {
            "title": "次韵刘宰",
            "content": "倾盖回舟一再逢，向来淮左又江东。\r\n自惊岁钥催衰白，况说京尘踏软红。\r\n吏役吾方百寮底，诗工君更古人中。\r\n挽留重试传杯手，得醉歌呼兴未穷。"
        },
        {
            "title": "次程帅和陶诗韵",
            "content": "昔吾窍科第，正自学力勤。\r\n虽从士夫后，禄已不及亲。\r\n痛感韦经传，敢忘择孟邻。\r\n念汝知策厉，灯夜仍鸡晨。\r\n立志忌作辍，惜阴计寸分。\r\n盍抽胸次陈，驱为笔底春。\r\n解颜献新得，眩眼释峤云。\r\n鉏头足膏腴，天人巧相因。\r\n奉亲相如此，况予耐贱贫。\r\n谁今子不如，俪美须前人。"
        },
        {
            "title": "次韵郭帅梅三首",
            "content": "客子徒烦赋忆梅，怯寒未肯腊前开。\r\n定知酒处频回首，有待江南信使来。"
        },
        {
            "title": "净居主人索诗急笔赋",
            "content": "净居栋宇犀辟尘，山居不乏尘外人。\r\n我来肯作厌客想，老语一一刊翠珉。\r\n频年愧烦香积供，醉后狂言亦安用。\r\n诗成每博覆瓿讥，更向丛林系轻重。\r\n皎公启公后进师，好事继今谁似之。\r\n他年落笔须妙质，政自两公劳梦思。"
        },
        {
            "title": "次韵赵帅五首",
            "content": "红药主人修月手，渌樽许为故人开。\r\n肯教客子如王式，一听骊驹却悔来。"
        },
        {
            "title": "祈雨齐云楼",
            "content": "波凉鱼初浮，露下蝉罢警。\r\n胡床俯前池，妙意吾已领。\r\n主人绝俗姿，此地背尘境。\r\n霜华耿玉宇，璇汉转金饼。\r\n桂娥不无情，与客闲弄影。\r\n红妆拥千盖，环坐珠秀整。\r\n盘珍供剥芡，水厄停煮茗。\r\n清谭略迳庭，快若客酲醒。\r\n不辞仆频更，颇觉夜弥永。\r\n明朝雨一尺，重约追霁景。\r\n但恐闲麈尾，鼓吹闹蛙黾。\r\n适听步虚声，缥缈碧云顶。"
        },
        {
            "title": "再次韵谢徐监岳惠和章",
            "content": "若人胸中着奎壁，落笔似不烟火食。\r\n平生著述奏奇勋，玉缀珠编今几册。\r\n定知前辈与争驱，抑使衰翁饱新得。\r\n涎颡十驾终后尘，坐看康庄骖齧膝。\r\n陶猗廪庾诧陈腐，小家瓶罍不馀粒。\r\n清诗属我猥见予，只遣心颜剩惭德。\r\n条枚拱把竟何取，挺拔苍松二千尺。\r\n政恐血指匠石前，袖手观傍犹上策。"
        },
        {
            "title": "约二同年游虎丘",
            "content": "兼旬闭户耐寒威，起视晴空碧四围。\r\n黄鸟啼边忽游子，白龙去后渐单衣。\r\n年时尚记寻芳约，老境仍怜得醉希。\r\n红影幽香虎丘路，杖藜携酒莫相违。"
        },
        {
            "title": "呈程帅五首",
            "content": "一樽规度雪寒朝，小辍鸣弓抗射鵰。\r\n未用军书送贴帼，故人祭灶有佳招。"
        },
        {
            "title": "次石湖送炭韵赠龚养正三首",
            "content": "饥乌窘免不谋身，君亦衣穿桂作薪。\r\n小露化工陶铸手，地炉分得雪中春。"
        },
        {
            "title": "再分韵得花字",
            "content": "春工几时来天涯，人间指顾成豪华。\r\n未叹丹杏无馀葩，能事已到桃李花。\r\n东园地胜宾尽嘉，尘边霏屑杯中霞。\r\n将坛令下手一叉，阵势欻变常山蛇。\r\n眉颦肩耸静不哗，诗成笑语还纷拿。\r\n吾侪此乐世莫加，聚蚊金谷何足夸。\r\n但恐儿辈摇齿牙，法士亦复工疵瑕。\r\n君且休矣吾还家，况复高柳翻倦鸦。\r\n径催紫衣巾小车，我亦款段随挥檛。"
        },
        {
            "title": "次韵答阵梦锡十首",
            "content": "诸儒峨冠每扪舌，四肢非骨宁自强。\r\n即今可言尚十八，直须坐治开明堂。"
        },
        {
            "title": "谢两知县送鹅酒羊面二首",
            "content": "僧样斋厨冰样官，饥凭脱粟食无单。\r\n不因同里兼同姓，肯念先生苜蓿盘。"
        },
        {
            "title": "步西湖次韵徐南卿",
            "content": "山寺曾题竹，寻诗记所临。\r\n缘云俯空旷，扪石探幽深。\r\n倦鸟低平野，荐花下碧林。\r\n沙头催唤渡，空水远沈沈。"
        },
        {
            "title": "田家谣",
            "content": "麦上场，蚕出筐，\r\n此时只有田家忙。半月天晴一夜雨，\r\n前日麦地皆青秧。阴晴随意古难得，\r\n妇后夫先各努力。倏凉骤暖繭易蛾，\r\n大妇络丝中妇织。中妇辍闲事铅华，\r\n不比大妇能忧家。饭熟何曾趁时吃，\r\n辛苦仅得蚕事毕。小妇初嫁当少宽，\r\n令伴阿姑顽过日。明年原得如今年，\r\n剩贮二麦饶丝绕。小妇莫辞担上肩，\r\n却放大妇常姑前。"
        },
        {
            "title": "客夜不寐四首",
            "content": "阵鸿轇轕上云衢，梦欲成时每破除。\r\n少睡更堪寒夜永，新来熟遍少时书。"
        },
        {
            "title": "再次韵十首",
            "content": "朝家无阙政，秋萗继春雩。\r\n恤纬怜吾怯，知言敢自诬。\r\n闭阴宁董傅，为己肯杨朱。\r\n未断蜗缘壁，仍多豕负涂。"
        },
        {
            "title": "都梁八首",
            "content": "年年汉臣节，春雁与同归。\r\n番俗尊华服，皇家后武威。\r\n市中斜毼贱，水外拂庐稀。\r\n南北皆生息，和亲果是非。"
        },
        {
            "title": "都梁八首",
            "content": "犬吠葱青里，人家竹径深。\r\n短篱循石磵，老屋枕烟岑。\r\n牛瘠知春事，鸠啼认晏阴。\r\n丰年易为客，杯酒慰幽寻。"
        },
        {
            "title": "都梁八首",
            "content": "向来经世蕴，每作负山驰。\r\n鬓发不留黑，京尘惭旧缁。\r\n生涯黄卷在，心事白鸥知。\r\n回首林泉癖，穷吾不为诗。"
        },
        {
            "title": "题赵秀才壁",
            "content": "日日危亭凭曲栏，几层苍翠拥烟鬟。\r\n连朝策马冲云去，尽是亭中望处山。"
        },
        {
            "title": "都梁八首",
            "content": "关塞凄凉处，青徐指顾边。\r\n如何汉正朔，不尽禹山川。\r\n将略轻三捷，天威重万全。\r\n诸公不愒日，老子判留年。"
        },
        {
            "title": "都梁八首",
            "content": "新居得翠微，景趣自幽奇。\r\n白石群羊卧，修篁翠葆欹。\r\n山光衔睥睨，云影傍藩篱。\r\n席户无车马，禽猿不更疑。"
        },
        {
            "title": "都梁八首",
            "content": "路恶惟沙碛，山回忽市廛。\r\n楼台明晚照，花竹暝寒烟。\r\n生事知无警，欢声验有年。\r\n犹嫌武陵遇，不载割淮鲜。"
        },
        {
            "title": "都梁八首",
            "content": "天外纤云尽，山颠望眼遥。\r\n平淮剪绿野，白塔界晴霄。\r\n客里风光异，吟边物象骄。\r\n功名它日事，回首兴萧条。"
        },
        {
            "title": "都梁八首",
            "content": "淮汴朝宗地，孤埤只眼前。\r\n谯楼西日淡，戍鼓北风传。\r\n破竹非无计，浇瓜亦自贤。\r\n客愁浑几许，抚剑倚吴下。"
        },
        {
            "title": "江神子/江城子",
            "content": "歌筵当日小蓬瀛。晚妆明。识芳卿。挽袖新词，曾博遏云声。又侍仙翁灯夕饮，红雾底，沸箫笙。催人刻烛待诗成。捧雕觥。媚盈盈。不道醉魂，入夜已瞢腾。墨涴香罗回盼处，和笑道，太狂生。"
        },
        {
            "title": "鹧鸪天",
            "content": "醉阅东风百种花。醒来长悔误随车。须知绿幕黄帘底，别有春藏姚魏家。空想像，胜惊嗟。梦云从此漫天涯。二年得趁花前约，潘鬓缘愁恐更华。"
        },
        {
            "title": "题驿舍二首",
            "content": "客到淮乡话楚乡，长将天末指襄阳。\r\n如今漂泊君休问，又过襄阳十舍缰。"
        },
        {
            "title": "书刘元之教授劄子后",
            "content": "碧酒清歌兴未央，挽留行色为风光。\r\n小人政自属餍足，老子工於作乐妨。\r\n舞雪放闲愁踏月，梦云惊散冷禁霜。\r\n明朝一寄相思字，旅雁无情亦断肠。"
        },
        {
            "title": "鹧鸪天",
            "content": "遍赏扬州百种花。因循忘却鬓苍华。客闲惯刻分题烛，坐久还生醉眼霞。催掺鼓，趁鸣笳。未应回首问归槎。清明寒食风烟地，判到今春不著家。"
        },
        {
            "title": "虞美人",
            "content": "凝香仙伯莺花主。雅意怜羁旅。略分春色便浓欢。街吏何妨日日、报平安。诗人一醉龙公妒。恰限今朝雨。关门独酌强伸眉。也胜栖栖腰铺、守风时。"
        },
        {
            "title": "菩萨蛮",
            "content": "冰花的皪冰蟾下。松烟竹雾溪桥夜。斜倚小峰峦。依依同岁寒。生绡明粉墨。浅笑犹倾国。恰似野桥看。飘零只等闲。"
        },
        {
            "title": "水调歌头",
            "content": "胜日探梅去，邂逅得奇观。南枝的皪，陡觉品俗又香悭。曾是瑶妃清瘦，帝与金丹换骨，酒韵上韶颜。百叠侈罗袂，小立耐春寒。凝香地，古仙伯，玉尘间。烦公持并三友，秀色更堪飡。定笑芙蓉骚客，认作东风桃杏，醉眼自相谩。相见落诗笔，字字漱龙阑。"
        },
        {
            "title": "蝶恋花",
            "content": "山立翠屏开几面。画舸经行，蒲葺□□岸。想过溪门帆影转。湖光忽作浮天远。诗卷来时春晼晚。愁把钓游，佳处寻思遍。不许冷官人所贱。拘缠自叹冰蚕茧。"
        },
        {
            "title": "诉衷情",
            "content": "今朝人自藕州来。花意尚迟迥。几时画船同载，云锦照樽罍。铃斋外，已全开。是谁催，诗仙住处，和气回春，羯鼓如雷。"
        },
        {
            "title": "洞仙歌",
            "content": "蝶狂风闹，不到凝香地。谁见飞琼巧梳洗。厌孤标冷艳，不入时宜，银烛底，酒沁冰肌未睡。东君怜索寞，分寄寒斋，闹耐残醒嗅芳蕊。费西湖东阁，多少诗愁，援采笔、重与江梅品第。算肯容、丹杏接仙游，又却要蕊宫，侍香扶醉。"
        },
        {
            "title": "鹧鸪天",
            "content": "闲去街头赏大花。翠帷珠幰护豪华。西真宴罢群仙醉，千尺黄云错紫霞。团粉黛，闹箫笳。使星躔处住灵槎。定知今夜游仙梦，不落西京姚魏家。"
        }
    ]
}