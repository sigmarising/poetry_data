{
    "dynasty": "宋",
    "author": "方回",
    "intro": "",
    "items": [
        {
            "title": "湓城客思",
            "content": "客怀历落事多违，叹息流光似箭飞。\r\n雪后蒌蒿初荐酒，花前蛱蝶欲穿衣。\r\n熟知江水磨今古，难向春风问是非。\r\n怅望庐山但愁绝，万重云锁几禅扉。"
        },
        {
            "title": "以读书破万卷下笔如有神为韵赋十诗送赵然然",
            "content": "扬雄论立师，始于书一卷。\r\n曾子贯忠恕，本无书可传。\r\n赵子足著述，古今妙贯穿。\r\n考诸领袖间，深衣有表撰。\r\n\r\n【注释】：【原题】：\r\n以读书破万卷下笔如有神为韵赋十诗送赵然然如大都"
        },
        {
            "title": "九日早起",
            "content": "今日真当烂醉时，丁床搔首便吟诗。\r\n拟斟白蚁元来少，旋典青蚨亦未迟。\r\n万事茫茫先卯饮，一家草划仅晨炊。\r\n纸窗日上微风冷，斜倚危楼有所思。"
        },
        {
            "title": "秋日古兰花十首",
            "content": "大似斯文不遇时，无人采佩世无知。\r\n援琴与鼓猗兰操，五百年间一退之。"
        },
        {
            "title": "五月理抵旧隐",
            "content": "柳萌整征鞍，杏熟卸归驮。\r\n风帆辍湘游，云屋返黟卧。\r\n天暮室人瘦，地荒园叟惰。\r\n长男近弄瓦，累重讵足贺。\r\n次男久投笔，学废不堪课。\r\n阿高兄子之，性刚未少剉。\r\n阿明垂四龄，语迟无可奈。\r\n一事独慰意，添竹逾百个。\r\n碧玉韵凉颸，我倡此君和。\r\n邻友各有携，野僧亦见过。\r\n陶门故常关，孔客复满座。\r\n微言订近役，何苦触尘堁。\r\n筋骸已衰老，踪迹尚奔播。\r\n八字马交驰，一生蚁旋磨。\r\n晚节休官心，悼猛就新愞。\r\n岂其尚有求，未苦忍寒饿。\r\n神魂倘可收，焉俟赋招些。"
        },
        {
            "title": "送方岩夫四首",
            "content": "河南徙歙徒浮光，逮徙莆田派愈长。\r\n六出长官刺史百，端平最数铁庵方。"
        },
        {
            "title": "五月九日甲子至月望庚午大雨水不已十首",
            "content": "能免尧捐瘠，端由稷播艰。\r\n民生频不竞，世故政相关。\r\n穴蚁移楼杪，田畦产灶间。\r\n丰凶卜檐溜，半月响潺湲。"
        },
        {
            "title": "复次前韵四首呈二袁君并王君申禄",
            "content": "老予尚行役，旅棹泛江云。\r\n足迹更南北，时光几至分。\r\n百年丁字误，万事卯杯醺。\r\n先汉功臣辈，惟宜戆少文。"
        },
        {
            "title": "次韵志归十首",
            "content": "谯国资深入，彭门纳晚成。\r\n至今为癖习，自幼有常程。\r\n朽老宁孤瘦，飞扬勿剽轻。\r\n悬知千载士，肯竞一时名。"
        },
        {
            "title": "孚舟亭新成赋十绝",
            "content": "心许天知不愧天，酣风醉月仰天眠。\r\n自疑略似知章马，人道还如太乙莲。"
        },
        {
            "title": "登上竺兴福寺新阁五首",
            "content": "燕蛰蜂{外广内音}菊始开，秋凉入骨病堆豗。\r\n吟僧欲约山中宿，后夜须携絮被来。"
        },
        {
            "title": "次韵唐师善见寄",
            "content": "闻风足使鄙夫宽，家世言诗自杏坛。\r\n万卷古书侔藏室，十年深谷隐王官。\r\n大材益厚楩楠植，至宝终垂琬琰刊。\r\n愧我老衰已无力，青云中道铩飞翰。"
        },
        {
            "title": "次韵吴僧魁一山十绝",
            "content": "七十三回生一阳，子年未半升我堂。\r\n筠溪牧潜即汝是，一系驴橛须耐霜。"
        },
        {
            "title": "赠山翁",
            "content": "箐果崖芝日足餐，卖薪时亦下云端。\r\n邻家有酒常同醉，晚岁无衣不叹寒。\r\n黑白石充棋子用，青黄树当历头看。\r\n须眉不愧商山皓，可待为人作羽翰。"
        },
        {
            "title": "丁亥生日纪事五首",
            "content": "千世谋生百念捐，穷空肯复受人怜。\r\n九还未悟长生诀，七袠初开本命年。\r\n寡欲自来甘淡薄，忘机时或放狂颠。\r\n归舟已办赍粮绝，犹欲经营买鹤钱。"
        },
        {
            "title": "次韵吴僧魁一山十绝",
            "content": "天河泻水洗心君，瞎眼能观聩亦闻。\r\n不是唐皇迎佛骨，大颠焉得见韩文。"
        },
        {
            "title": "次韵志归十首",
            "content": "楸局堪谁对，铜壶拟共投。\r\n高轩能坐致，浊酒岂难谋。\r\n林鸟供歌吹，园蔬当馔羞。\r\n谓无忧不可，聊以此消忧。"
        },
        {
            "title": "晚春客愁五绝",
            "content": "想归归未得，悔醉醉还频。\r\n不料湓江上，题诗送晚春。"
        },
        {
            "title": "正月三日立春",
            "content": "曾戴金幡胜，如今有几人。\r\n尚能容白发，屡得见青春。\r\n定力忘寒燠，冥怀任屈伸。\r\n遥知残雪地，即复化为尘。"
        },
        {
            "title": "送紫阳赵山长治台叟三首",
            "content": "昔年初弱冠，丙午创书堂。\r\n四海仰朱子，万山环紫阳。\r\n工夫谁久大，邃密要商量。\r\n旧日鹅湖语，端能子细详。"
        },
        {
            "title": "赠云屋瑞上人",
            "content": "名缁今已绝，见汝忽惊神。\r\n昔日陪三卫，多年护九宸。\r\n漫从鸡帻报，长与蠹编亲。\r\n汉幄垂前箸，秦关痛只轮。\r\n骤惊沦宝玉，何惜禠冠巾。\r\n往事怜蜗国，余生脱雁臣。\r\n片云聊作屋，死树自观身。\r\n空钵宁无食，枵囊别有珍。\r\n跣行千里近，冻卧八寒春。\r\n像喜图佳士，名虚彻贵人。\r\n论诗色泾渭，无俗意参辰。\r\n余子一时尽，高流百世新。\r\n公能追慧远，吾或可遗民。\r\n剃栉虽殊相，澄江月共真。"
        },
        {
            "title": "题唐师善洪崖图",
            "content": "其说谓洪崖者，三皇时有道之士，\r\n唐明皇时张氲召见，即其人。\r\n端明洪公舜俞集中有此诗，予不敢信。\r\n今俗画非止一本。"
        },
        {
            "title": "初凉",
            "content": "余民脱死初平寇，歉岁逢秋亦喜凉。\r\n止水池边临树影，逆风林下溯花香。\r\n尚欣邻壁肯赊酒，不管空庖无宿粮。\r\n已往可惊来未测，延缘聊得抚流光。"
        },
        {
            "title": "西斋秋日杂书五首",
            "content": "高树夕影疏，老荷秋气馥。\r\n雨余绚斜照，寓此池上目。\r\n鸣蝉一何厉，坐叹白日速。\r\n东家失其儿，忽骇邻妇哭。\r\n归兮空山中，幽啸抱吾独。"
        },
        {
            "title": "读素问十六首",
            "content": "病人有谷气，面黄无不瘳。\r\n黄不欲太明，如缟裹栝楼。\r\n相工摭绪余，喜色占眉头。\r\n得非许负术，亦从岐伯求。"
        },
        {
            "title": "病后夏初杂书近况十首",
            "content": "一切牵缠断孟劳，何金为带紫为袍。\r\n老从杨柳樱桃去，醉肯螟蛉蜾蠃家。\r\n共庆龙从乾五会，谁工雉食鼎三膏。\r\n折腰彭泽不归去，未必东坡肯和陶。"
        },
        {
            "title": "七十翁吟七言十首",
            "content": "颓龄侥幸古来稀，休致多年但欠归。\r\n决不再思龟左顾，幸犹免赋雉朝飞。\r\n江山如旧几寒暑，天地无情多是非。\r\n能办东篱一杯酒，可须疏傅有金挥。"
        },
        {
            "title": "芍药花",
            "content": "眼中不复见姚黄，从古扬州亚洛阳。\r\n可止中郎虎贲似，政堪花相相花王。"
        },
        {
            "title": "大衍易吟四十首",
            "content": "离明用狱四，噬嗑贲旅丰。\r\n中孚夹离卦，两画玩虚中。"
        },
        {
            "title": "次韵仁近客兴二首",
            "content": "阅世纷如起灭沤，可须金羽较沈浮。\r\n自知人老宜坚坐，更为春寒倦薄游。\r\n羌蹇尚能哦楚些，仪邻不复梦唐楼。\r\n载书归老黄山下，待唤溪翁赁半舟。"
        },
        {
            "title": "雪中忆昔五首",
            "content": "忆昔华年气似云，雪湖终日醉醺醺。\r\n室家未有儿和女，宾主相忘我与君。\r\n岂信乱离生白发，犹思歌笑调红裙。\r\n扁舟一问桃源路，治乱当时自此分。"
        },
        {
            "title": "李仲宾墨竹四首",
            "content": "心空节劲翠筠浓，冷笑凡花诲冶容。\r\n可是人间秋水碧，东方七宿应苍龙。"
        },
        {
            "title": "后天易吟三十首",
            "content": "祖考精神散，子孙能聚之。\r\n淫祠祭非鬼，萃涣义何居。"
        },
        {
            "title": "晓发富阳县",
            "content": "长山礲石片帆斜，小雨初晴日眩沙。\r\n回首遥看富阳县，青烟低罩一丛花。"
        },
        {
            "title": "正月初三日水西寺",
            "content": "不至水西久，十年怀梦思。\r\n重行兵后路，暗觅壁间诗。\r\n僧出房俱鐍，人游榼自随。\r\n隔溪望城郭，未觉似春时。"
        },
        {
            "title": "次韵全君玉和高士马虚中道院",
            "content": "古人无欲非引年，古无有欲之圣贤。\r\n曰无欲者无私欲。昊皇鲁叟画系传，\r\n柱下木子知止足。岂谓出神凌紫烟，\r\n骖鸾驾鹤事恍惚。别异道家分神仙，\r\n浅之又浅伯阳契，痴儿妄诧玄又玄。\r\n内丹水火一升降，髑髅立变童颜妍。\r\n三载告成夺天地，汝拖肠鼠能攀牵。\r\n私欲如此大莫大，破入寒狱赦倒悬。\r\n遨昆登阆谓不死，终然白骨埋黄泉。\r\n腐儒一笑了万事，何谓赤明龙汉前。\r\n号召风师呼雨伯，杖剑叱喝急急律。\r\n四时饭噉百花香，万间厦入一壶窄。\r\n洞天有天魂兮来，弱水元无跬步隔。\r\n拄杖化龙为作凫，意所不求忽自得。\r\n醉眼暂作如是观，谁识咏归暮春瑟。\r\n和同光尘赤一法，岂敢訑訑见颜色。"
        },
        {
            "title": "九月初六日客报吾州初一日大火城中俱尽吾家",
            "content": "生死由来一念间，回头不落鬼门关。\r\n细思上策莫如醉，稍据要津焉得閒。\r\n婢仆冻饥犹恋主，儿童婚嫁合还山。\r\n一穷惹起无穷事，独乐吾惟学巷颜。\r\n\r\n【注释】：【原题】：\r\n九月初六日客报吾州初一日大火城中俱尽吾家亦尽七八九报皆然初十日始"
        },
        {
            "title": "送孙元京还讲舍",
            "content": "神有铦锋日夜磨，刻雕宇宙奈君何。\r\n俗谈世念神山隔，人品诗评白眼多。\r\n大似石宫元子咏，更能铜斗孟生歌。\r\n暮年我亦词华落，欲卜溪邻买钓蓑。"
        },
        {
            "title": "次韵仇仁近用韵见示五首",
            "content": "治任犹近旦中觿，旅次今移日至圭。\r\n恶况味逢佳节序，懒情怀怯好诗题。\r\n向来守黑元知白，几辈平东复镇西。\r\n定是仇仙知此意。卜邻端欲共花溪。"
        },
        {
            "title": "李仲宾墨竹四首",
            "content": "春生夏长出墙头，含箨新梢玉版抽。\r\n宜雪宜霜无不可，如椽且与貌宜秋。"
        },
        {
            "title": "次韵僧自文见赠四首",
            "content": "浪说扬州鹤，居多荐福碑。\r\n听师无孔笛，弃我不灵蓍。\r\n冷阅人间事，閒题物外诗。\r\n修行真有力，肯被鬼神知。"
        },
        {
            "title": "夏商",
            "content": "牛下悲哀宁戚讴，捐汤置禹此何由。\r\n父初传子风差薄，臣至干君德转輶。\r\n归启旧家犹几在，升陑从旅已相仇。\r\n何人得似鼓铿寿，见夏为殷复见周。"
        },
        {
            "title": "后天易吟三十首",
            "content": "亨嘉谁不愿，贞固士之常。\r\n乾体充刚健，刊爻认直方。"
        },
        {
            "title": "不寐十首",
            "content": "细字昏难读，孤灯冷独挑。\r\n黄虀余口味，白豆验心苗。\r\n玉枕方春梦，金门正早期。\r\n先生唯默坐，窗外雨萧萧。"
        },
        {
            "title": "秀亭秋怀十五首",
            "content": "一室局户牖，古籍勤讨删。\r\n郁郁忽不乐，扶杖登东山。\r\n莽苍何所极，秋色天地间。\r\n我欲出尘世，黄鹤无由攀。\r\n忧端从空来，嵂矹未易宜。\r\n意阔步武窄，四顾尽险艰。\r\n不如复我所，陶此灵府闲。"
        },
        {
            "title": "送刘叔有还古鼎",
            "content": "我尝飞过洞庭湖，但有青天地欲无。\r\n出峡蜀人趋鼎沣，溯江阃救千巴沦。\r\n飘零诗酒全可梦，流落兵戈剩此躯。\r\n今日升平归去好，泛洲应有橘千株。"
        },
        {
            "title": "春寒",
            "content": "灯节萧条雷后雪，花天料峭雨余霜。\r\n经旬不出无情绪，恰见鹅儿似酒黄。"
        },
        {
            "title": "十一月二十九日壬子喜雪",
            "content": "捻冰惊起冻髯翁，一色楼台晓未融。\r\n酤肆定应昂酒价，篙工是处打船篷。\r\n读书窗上纸偏白，跃马街头尘不红。\r\n忧国愿丰心绝喜，可能儿女絮因风。"
        },
        {
            "title": "至后承元煇见和复次韵书病中近况十首",
            "content": "剩欲延诸彦，嘤嘤聚友声。\r\n尚堪紬古玩，只愧乏珍烹。\r\n君健松髯碧，吾衰瓠顶赪。\r\n何当即勿药，环席百杯行。"
        },
        {
            "title": "次韵康庆之秋雨喜凉书怀五首",
            "content": "雨陇秋告稔，风庭夜饶清。\r\n疲庶感幽念，未用思神京。\r\n矧兹九日近，亦足醉菊英。\r\n公暇一出野，细询田父情。"
        },
        {
            "title": "示长儿存心",
            "content": "我家歙山下，不满五顷田。\r\n捐弃已过半，岂不为子钱。\r\n兵甲跨江海，喧豗逾十年。\r\n零落殆万卷，荒凉余数椽。\r\n借使尽售之，事亦关诸天。\r\n平生鄙货殖，黄金散如烟。\r\n孰知两鬓雪，枯肠几不饘。\r\n无忧恐难老，故遣百虑煎。\r\n乐者未必寿，死返在我先。\r\n属有客语我，法当营冢阡。\r\n儿曹勿过计，葬穴自有缘。\r\n只鸡可以祭，故絮亦足缠。\r\n但戒傚俚俗，佛事徒喧阗。\r\n文公有家礼，夙已书诸篇。\r\n父贫至累子，能不心恻然。\r\n揣量内无愧，视世差独贤。\r\n囊中也无物，积稿诗三千。\r\n讵敢望放翁，至有万首传。\r\n严陵所寓屋，稍已割东偏。\r\n邻翁觅菜地，更当乞西壖。\r\n今我欲裹粮，一汎涛江船。\r\n永谢麟阁梦，宁垂灶鼎涎。\r\n故人傥相济，匪伊归棹旋。\r\n紫阳政自佳，携汝追群仙。"
        },
        {
            "title": "叹士行",
            "content": "学问何难博，文词亦易工。\r\n自非知道理，更是长奸雄。\r\n饰首冠章甫，操心窃大弓。\r\n金椎发冢辈，张竦与陈崇。"
        },
        {
            "title": "十二月十五日去年以此日归",
            "content": "日月相望夕，西归昔问途。\r\n焉知穷岁迫，重寓客楼孤。\r\n压雪弥河舫，胶冰噤树乌。\r\n遥怜万山里，儿女乏寒襦。"
        },
        {
            "title": "大衍易吟四十首",
            "content": "十年女乃字，守节以胜情。\r\n凡诸卦用六，观兹利永贞。"
        },
        {
            "title": "寄赠集虚孟高士",
            "content": "天地春藏冻核中，时来蜂蝶哄东风。\r\n万端变化根无极，一寸灵明裹太空。\r\n妙处千江分明月，飘然六合点飞鸿。\r\n守玄知默交龙虎，肯泥丹炉子午红。"
        },
        {
            "title": "赠鲁至道",
            "content": "种薰不生莸，种莸不生薰。\r\n人力异培植，草木各有根。\r\n或不然此说，宜以变化论。\r\n蛟鱼无头角，作龙行寸雨云。\r\n曲蘖酿成酒，醒者皆醺醺。\r\n不见昔诸子，抠衣孔圣门。\r\n仲由气暴虎，不使行三军。\r\n欲俾赐也讷，故曰天何言。\r\n不见孺悲子，取瑟使之闻。\r\n色黄而在裳，深取六五坤。\r\n志学及从心，非变尚何云。\r\n南山隐雾豹，养其所变文。\r\n明明德新民，此书洙泗孙。\r\n所谓新者何，舍旧新是勤。\r\n服可古衣冠，耕须故田园。\r\n世惟有旧染，不可留一痕。\r\n变人先变己，毋我求道原。\r\n下愚彼不移，乌喙无兰荪。\r\n昏昏与晓晓，火蛰仍复蟠。\r\n人生悟此理，寸丹还一元。"
        },
        {
            "title": "旅次感事",
            "content": "溪港周遭曲，田原迤逦赊。\r\n猿猱崖刻削，乌鸟树槎牙。\r\n近水皆宜竹，先春已报茶。\r\n千村经劫火，万境叹虚花。\r\n破落余神庙，荒残少富家。\r\n见人唯欲却，问事只成嗟。\r\n俗异言难晓，程修路恐差。\r\n前朝题壁士，往往字如鸦。"
        },
        {
            "title": "望南山别峰见树间烟出知有隐者",
            "content": "南山有别峰，石树相因依。\r\n兹晨偶流目，遥见青烟微。\r\n未知此林下，谁家掩荆扉。\r\n我亦欲一往，结茅纫槲衣。\r\n秋饭所种粟，春羹自生薇。\r\n今年四阅月，孤城闭贼围。\r\n当其薪粲绝，无翅何由飞。\r\n客谓郊关外，似觉事转非。\r\n岁俭剽夺急，村荒游徼稀。\r\n豺狼方磨牙，择人以自肥。\r\n市隐世态恶，岩栖心事违。\r\n四海岂不广，惆怅将焉归。"
        },
        {
            "title": "今春苦雨初有春半曾无十日晴之句去立夏无几",
            "content": "青梅未了已朱樱，春尽曾无十日晴。\r\n稍欲出城问蚕麦，生愁城外杜鹃声。\r\n\r\n【注释】：【原题】：\r\n今春苦雨初有春半曾无十日晴之句去立夏无几日愈雨足成五诗"
        },
        {
            "title": "西斋秋感二十首",
            "content": "尼父叹逝川，匪惜岁月流。\r\n斯道未尝绝，是身当自修。\r\n苍姬尚可为，遽已云继周。\r\n代谢理必尔，天命夫何尤。\r\n骚人痛楚亡，哀怨悲凜秋。\r\n汝能护青阳，终不黄落不。\r\n至人尽其心，分外非吾忧。\r\n所以牛山泪，徒为晏子羞。"
        },
        {
            "title": "九月初四日大风雨近重阳无酒夜成二首",
            "content": "怕见秋深秋又深，青灯白发厌愁霖。\r\n百年剩几重阳日，万事都无一称心。\r\n自揣老怀饶感慨，可须佳节强登临。\r\n在陈自郐哦韩句，敢望空罍有浊斟。"
        },
        {
            "title": "赠痴庵柴头陀",
            "content": "太室为衾，大块为枕。\r\n一饭不再餐，一茶不再饮。\r\n脱袍掷笏作百姓，十年悟道保真性。\r\n昭文大学湛然翁，半夜室中传祖印。\r\n无求于世长精神，自净其心延寿命。\r\n野狐禅子落邪蹊，唯我痴庵独也正。\r\n向来解后逢痴庵，赠我竹为帚者三。\r\n一扫嗔，二扫贪。\r\n惟有一病扫不得，两痴相值同酸咸。\r\n虽然我更有一帚，建立天地同不朽。"
        },
        {
            "title": "次韵邓善之书怀七首",
            "content": "以逊而绵者，居然古性情。\r\n温恭瞻道貌，响浪听心声。\r\n施药痊诸病，留田与后耕。\r\n日予拜嘉惠，欲报乏连城。"
        },
        {
            "title": "赠吕肖卿三首",
            "content": "千万人丛裹，应难一一寻。\r\n政须真具眼，始可与关心。\r\n匠手斤忘堊，禅机芥遇针。\r\n绝弦吾欲理，忽复有知音。"
        },
        {
            "title": "倚楼二首",
            "content": "西风迎面晚凉新，略展青铜正幅巾。\r\n独倚阑干偶无事，閒看楼下奕棋人。"
        },
        {
            "title": "病后夏初杂书近况十首",
            "content": "今年春夏极穷忙，日检医书校药方。\r\n甫得木瓜治膝肿，又须荆芥沐头疡。\r\n一生辛苦身多病，四至平和脉尚强。\r\n寿及龟堂老睦守，不难万首富诗囊。"
        },
        {
            "title": "为吴太初题初邻斋二首",
            "content": "三两茅庐一径深，略知住处未知心。\r\n元来有物先天地，难向君家屋畔寻。"
        },
        {
            "title": "送刘仲鼎浏阳教四首",
            "content": "□向湖南去，衡湘剩□□。\r\n泪凝斑竹恨，骨冷葬鱼悲。\r\n学□循常式，师生整旧现。\r\n□轩何故道，无所为而为。"
        },
        {
            "title": "题吴山长文英野舟五首",
            "content": "世多汉水昭王事，谁辨乌江亭长心。\r\n君知此处真堪托，天下无波可得深。"
        },
        {
            "title": "宾旸来饮秀山予醉小跌次韵为吴体",
            "content": "无冰为水柘为浆，深入醉乡心自凉。\r\n微官误身鱼中饵，俗士缚礼龟搘床。\r\n未妨卖书笑杜甫，宁能食乳羡张苍。\r\n颠崖仆树幸无损，当复与君浮万觞。"
        },
        {
            "title": "次韵张师道庆予七十",
            "content": "斋沐披来卷，焚香道主臣。\r\n误蒙玉堂老，垂顾草庐人。\r\n帝所闻韶奏，朝廷掌制纶。\r\n属请长孺告，肯逐子云贫。\r\n公伫登翘馆，吾惟钓富春。\r\n骨将埋冢墓，心敢望陶钧。\r\n百岁倒七指，万形归一尘。\r\n庄生真浪语，岂有八千椿。"
        },
        {
            "title": "同曹清父西郊纪事五首",
            "content": "朴略童蒙学，堆豗句读师。\r\n有能致卿相，或不赡妻儿。\r\n士故无他业，人谁此味知。\r\n公庭彼为吏，日日醉歌姬。"
        },
        {
            "title": "漫兴九首",
            "content": "阴阴白昼似昏黄，平地愁城万里长。\r\n稻卧三秋常是雨，菊残十月尚无霜。"
        },
        {
            "title": "送叶茂叔淮安教",
            "content": "为儒元匪易，入仕似无难。\r\n捷疾非科第，飞腾即教官。\r\n梁城依汴古，楚郡号淮安。\r\n台省多知己，书灯莫遣寒。"
        },
        {
            "title": "次韵连伯正见赠",
            "content": "古调于今底所寻，麟胶忽嗣绝弦音。\r\n骤观布置如平易，徐认萦回极杳深。\r\n露下九皋秋鹤唳，月寒三峡夜猿吟。\r\n宁为清绝更凄楚，肯弄文君户外琴。"
        },
        {
            "title": "再读存心书",
            "content": "每报家书至，心如喜惧何。\r\n欲开疑有故，已读幸无他。\r\n典粥赀财罄，寒饥幼稚多。\r\n衰门真可叹，两世误儒科。"
        },
        {
            "title": "虽然吟五首",
            "content": "大妇银钗小绿裙，采茶洗菜踏溪云。\r\n虽然此是寻常物，一旦无踪为过军。"
        },
        {
            "title": "老而健贫而诗自志其喜八首",
            "content": "一时诗有思，何待苦吟成。\r\n老易惟难健，贫多但少清。\r\n藏书终不卖，耽酒别无营。\r\n十六年林下，休官万事轻"
        },
        {
            "title": "无物",
            "content": "一屋无他物，荒山此僻居。\r\n小儿差类我，老马最怜渠。\r\n久绝樽中酒，空堆架上书。\r\n顽躯犹不死，晚节竟何如。"
        },
        {
            "title": "信州道士萧了空坐逝或见其在湘潭总府贰萧公",
            "content": "了了了了，空空空空，\r\n心肝不在臭皮袋中。想见出神似蝉蜕，\r\n可能吸露更餐风。\r\n\r\n【注释】：【原题】：\r\n信州道士萧了空坐逝或见其在湘潭总府贰萧公用之为作赞亦自号悟空"
        },
        {
            "title": "遇仇仁近出斋小饮次前韵五首",
            "content": "贫何所恶贱何羞，寓物无心任去留。\r\n尚有可人同臭味，足相閒处与交游。\r\n衔盃痛饮真吾事，插架多书不外求。\r\n颇欲买邻今已晚，石田茅屋仗谁谋。"
        },
        {
            "title": "游问政山次韵郡侯康庆之",
            "content": "住山应是胜游山，矧此仙区异俗寰。\r\n几度出城行十里，何时筑屋就三间。\r\n化猿君子高难问，射虎将军老合閒。\r\n只虑家人犹粒食，水泉深冷石田悭。"
        },
        {
            "title": "孟君复仲春来杭相聚三月余一日必三胥会忽焉",
            "content": "九年三见，昔疏未亲。\r\n一日三见，今也何频。\r\n有来者马，于霅之滨。\r\n有柳未絮，时维仲春。\r\n岂无可交，华屋朱轮。\r\n接膝握手，岂无他人。\r\n眷焉陋巷，总是累臣。\r\n孟献忘势，王翰愿邻。\r\n嗟子之意，孔厚且真。\r\n揣我所有，閴无一珍。\r\n英英令节，穆穆良辰。\r\n泛彼清涟，出其闍闉。\r\n和风吹衣，芳露滴巾。\r\n载听其嘤，载采其辛。\r\n乃馔我鲜，乃酌我醇。\r\n我酣子谑，子吟我呻。\r\n我无子阋，子无我颦。\r\n厥月三团，百笑弗嗔，\r\n积潦满道，朝炊无薪。\r\n系鞍于门，致此嘉宾。\r\n我窥子胸，万卷横陈。\r\n目电舌雷，笔圣诗神。\r\n锻以一字，衡之千钧。\r\n吉甫史克，蒙庄灵均。\r\n出其下者，诅楚过秦。\r\n等而上之，清庙生民。\r\n子逾立年，我登七旬。\r\n顾影自怜，发秃肤皴。\r\n衰颜槁悴，老语谵谆。\r\n送子此谣，肝胆轮囷。\r\n子之家世，凌烟麒麟。\r\n子之爵位，曲逆平津。\r\n我幸未死，山林食贫。\r\n两不相忘，云鸿水鳞。\r\n\r\n【注释】：【原题】：\r\n孟君复仲春来杭相聚三月余一日必三胥会忽焉告去直叙离怀为四言一首"
        },
        {
            "title": "后天易吟三十首",
            "content": "雷风火泽水，独艮不言山。\r\n朔易指方位，万形消息间。"
        },
        {
            "title": "为孙同签瓒题赵子昂马",
            "content": "画马当年李伯时，长怀鲁直子瞻诗。\r\n朝廷□道人才盛，元佑风流再见之。"
        },
        {
            "title": "寄题九华苏君明甫梦牛亭",
            "content": "融融洩洩非烟雾，金门玉堂严陛枑。\r\n上帝高居朝百灵，神人真官俨无数。\r\n九华种德萱堂仙，许傍红云听韶頀。\r\n琼林宴罢偃霓旌，诏赐麒麟引归路。\r\n似牛非牛斯何祥，梦觉生此玉树郎。\r\n渥洼汗马实非马，洛洞髯珠谁谓羊。\r\n天上真龙世莫测，例晦头角韬晶光。\r\n梦中这牛颇类此，岂果噉刍甘服箱。\r\n忠臣事君比蝼蚁，慈父爱子号豚犬。\r\n鸠雎夫妇雁兄弟，托物取象意微婉。\r\n冉耕伯牛司马牛，大贤名字何赫烜。\r\n得非此母奇此儿，他年负重能致远。\r\n绣舆羽卫归蓬莱，奇徵异兆犹昭回。\r\n作亭大刻梦牛记，银黄上冢兼荣哀。\r\n函关道士驾西迈，万岁树精焉在哉。\r\n邂逅便当知止足，曳转鼻头归去来。"
        },
        {
            "title": "三月八日百五节林敬舆携酒约盛元仁戴帅初方",
            "content": "暮年无不与心违，节物过从事总非。\r\n何处青梅尝煮酒，谁家红药试单衣。\r\n半酣便合拿舟去，骤热犹容借扇归。\r\n忽忆向来独立处，雪天閒看白鸥飞。\r\n\r\n【注释】：【原题】：\r\n三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首"
        },
        {
            "title": "正月初四后十余日病嗽不能出杂书十首",
            "content": "无一日不醉，未尝见有疾。\r\n三日偶无酒，咄咄怪病出。\r\n肺壅鼻垂涕，不饮逾十日。\r\n醉死政自佳，性命安足惜。\r\n奈何官价贵，典衣买灰汁。"
        },
        {
            "title": "丙申元日五绝",
            "content": "送寒迎暖柳梢知，风自东来着意吹。\r\n百万人家贺新岁，几家荼垒有新诗。"
        },
        {
            "title": "戏书旅况",
            "content": "垢痒频搔虱欠烘，泥行草宿叹匆匆。\r\n欲纫衣苦无针线，每煮羹难得菜葱。\r\n险恶固宜防贼盗，愚顽莫可恕奴僮。\r\n閒人况是身为客，是事难将昔日同。"
        },
        {
            "title": "和陶渊明饮酒二十首",
            "content": "行乐忽有感，当此穷秋时。\r\n吾生会亦尔，落叶与树辞。\r\n田父屋颇宽，生理仅存兹。\r\n积逋既已迫，悉售不复疑。\r\n宁免世人笑，且复相轻欺。\r\n儿辈勿戚戚，酒至姑饮之。"
        },
        {
            "title": "解閟",
            "content": "苦吟成癖习，多难迫衰年。\r\n生理终无赖，诗名似许专。\r\n刚肠百链劲，老笔万钧悬。\r\n得失元相半，乾坤本不偏。"
        },
        {
            "title": "送李杍黟县",
            "content": "黟县小桃川，年来异昔年。\r\n民间何所苦，兵后最堪怜。\r\n石墨湮深井，秋坑斸废田}。\r\n喜闻新令尹，清白有家传。"
        },
        {
            "title": "倚楼二首",
            "content": "楼头独立到昏鸦，尽日丝空小雨斜。\r\n何补乾坤浪生死，青青无数瓦松花。"
        },
        {
            "title": "四月二十六日雨后添严军南击贼寨",
            "content": "端许忧差减，宁容病寝侵。\r\n添兵薅草寇，垂早降梅霖。\r\n寨破山无险，田高水亦深。\r\n著书垂不朽，或可遂初心。"
        },
        {
            "title": "九日北山寺二首",
            "content": "松阴佳处路宜迟，裹袖寒鞭马上垂。\r\n邂逅同倾九日酒，凄凉暗诵十年诗。\r\n试回白首思前事，未觉青山減旧时。\r\n节后骚英应好在，煮茶更与野僧期。"
        },
        {
            "title": "李寅之招饮同登九江城",
            "content": "覆却罔攸测，理乱非所任。\r\n兀兀兔株意，哀哀莺谷音。\r\n识骥伯乐眼，放麑西巴心。\r\n怀惠在夙昔，观过匪斯今。"
        },
        {
            "title": "大衍易吟四十首",
            "content": "艮上戒舌驷，震初羞指鼋。\r\n细观颐内外，口是祸之门。"
        },
        {
            "title": "会张仲实宅得天字",
            "content": "兵甲更多难，桑榆迫暮年。\r\n孰能容此老，犹得并诸贤。\r\n空阔瞻乔木，推移叹逝川。\r\n醉乡春有路，暂觉异寒天。"
        },
        {
            "title": "六月二十二日守陴百姓始下城",
            "content": "本不食官粟，亦令登敌楼。\r\n鸣桴木杪急，传箭夜深愁。\r\n暗蹑蛇缠膝，尘搔虱满头。\r\n传闻贼寨破，今日得归休。"
        },
        {
            "title": "数日项颊颧咽肿痛发中有疮",
            "content": "有生必死理之常，酒到何为不举觞。\r\n未问刘伶坟上土，何妨张咏鬓边疮。\r\n叔和解诀行尸脉，仲景工言越婢汤。\r\n知命吾当谢医药，服膺参也战兢章。"
        },
        {
            "title": "秋晚杂书三十首",
            "content": "畴昔夏之夜，百虫无不鸣。\r\n侵寻迫秋杪，惟有蟠蟀声。\r\n微物乏巨喙，寒翅厉酸清。\r\n露将化为霜，欲鸣声不成。\r\n瓦石有深缝，缄默逃汝生。\r\n不然且立死，焉问懒妇惊。\r\n天地布肃令，讵别物重轻。\r\n岂惟蝼蚁蛰，神龙亦潜形。"
        },
        {
            "title": "晚晴",
            "content": "油泥方滑道，返照隔楼明。\r\n年已如秋老，心犹爱晚晴。\r\n鼓刀宁异遇，带索定徒行。\r\n倚遍阑干夜，寒砧处处声。"
        },
        {
            "title": "次韵酬吴僧一山行魁",
            "content": "为僧应胜我，可惜堕禅林。\r\n铸错剪须发，书痴雕肺心。\r\n闻名梅止渴，晤语旱逢霖。\r\n一句诗传世，猿边几夜吟。"
        },
        {
            "title": "美许孝子",
            "content": "圣善已云远，义方犹此亲。\r\n须尝许止药，未老窦郎椿。\r\n竹院深床稳，烟庖垢面尘。\r\n曾参养曾皙，剩阅舞雩春。"
        },
        {
            "title": "醉题二首",
            "content": "倏忽侵寻八十翁，平生学问见诗中。\r\n可因道术仙能到，何用禅言佛不同。\r\n是是非非双鬓白，莺莺燕燕百花红。\r\n太岁壬寅题此句，小楼买酒酹东风。"
        },
        {
            "title": "蟏蛸",
            "content": "窗眼蟏蛸粟许微，早能结网伺虫飞。\r\n都来口腹容多少，狼虎操心伏杀机。"
        },
        {
            "title": "芍药十丛近千蕊客饮散一夕而空",
            "content": "虽微风物似扬州，茧栗初红已遽休。\r\n手地戴端宜谁粉，夺攘无奈众苍头。\r\n未知相谑真何谓，不许当阶略少留。\r\n玉爵彩云谙往事，可因尤物作閒愁。"
        },
        {
            "title": "次韵仇仁近有怀见寄十首",
            "content": "我能纳禄君辞聘，大觉蓑衣胜袞衣。\r\n有径弗行缘畏险，无形可见要研几。\r\n就令枵腹常亡赖，尽胜枯骸永不归。\r\n何限戟门委荒草，高堂犹记旧巍巍。"
        },
        {
            "title": "题郑提学孔明敬斋",
            "content": "恭惟方寸心，表里无将凶。\r\n妍丑物不逃，宇宙大明镜。\r\n时开复时阖，静定动亦定。\r\n孰为磨且奁，尘垢敢吾竞。\r\n徐步冲牙和，俨立章甫正。\r\n威严修德容，戒惧毓景行。\r\n典谟冠百王，首言钦恭敬。\r\n慎寅与只让，惴惴远机阱。\r\n怠慢惟不敢，兹其所以圣。\r\n三畏四勿传，孔颜曾思孟。\r\n洛学至正叔，主一肃正命。\r\n乾淳朱逮张，铭箴互规咏。\r\n奥室鬼神临，寐枕雷霆迸。\r\n凛若对庙祭，严于听军令。\r\n古君子必尔，持身以莅政。\r\n保家云仍长，理国强以靓。\r\n繄予幼不学，乃有东家郑，\r\n一谨御万邪，道涯自孤泳。\r\n何当跻公堂，幽话听犀柄。"
        },
        {
            "title": "徐制准挽辞",
            "content": "纷纭钟鼎误公卿，孰与山林保令名。\r\n不共鹄袍争举业，早令熊辔绍诗声。\r\n人间倏忽惊兴废，物外从容了死生。\r\n何限貂蝉无葬地，一丘风月自佳城。"
        },
        {
            "title": "再赋倚梅观雪以前诗太哀故",
            "content": "清莫清哉亦壮哉，茅庐何自至琼瑰。\r\n江南胜赏无如雪，天下难题最是梅。\r\n剪水玉蛾能送瑞，司花青帝想怜才。\r\n老臣诗就天颜喜，叩齿当空酹一杯。"
        },
        {
            "title": "辛丑九日五首",
            "content": "政恐登高枉断肠，今年恰值雨重阳。\r\n晨兴中酒情怀懒，满眼黄花满屋香。"
        },
        {
            "title": "次韵徐子英江楼二首",
            "content": "虚器浮名蜃结楼，潮痕才落水添舟。\r\n医工药不关生死，詹尹蓍宁究咎休。\r\n华盖天临批凤诰，长杨日侍射熊侯。\r\n是人有命皆能致，终许难凭智力求。"
        },
        {
            "title": "喜宗兄端叟再会武林还暨阳二首",
            "content": "兵间曾脱死，不意各年高。\r\n未觉才全尽，犹能气颇豪。\r\n有诗尝互看，无酒可同遨。\r\n吴越相思梦，谁云隔夜涛。"
        },
        {
            "title": "寄同年宗兄桐江府判去言五首",
            "content": "不识康庐真刺史，可怜德佑假平章。\r\n木绵老鬼死遗臭，万古秋崖姓字香。"
        },
        {
            "title": "正月十九日四更起读朱文公年谱至天大明赋十",
            "content": "夜寐若无三斗酒，夙兴不待五更钟。\r\n浩歌閒把铁如意，□慕先生忆卧龙。\r\n\r\n【注释】：【原题】：\r\n正月十九日四更起读朱文公年谱至天大明赋十二首"
        },
        {
            "title": "醉吟五首",
            "content": "积金至充栋，量珠动论斗。\r\n甚者爱玩具，日夕不离手。\r\n匪德身不保，徒为他人守。\r\n吾尝蓄万书，田亦殖数亩。\r\n一旦忽破散，此事悟已久。\r\n醉卧一衾外，余皆非我有。\r\n无钱不必忧，有钱即沽酒。"
        },
        {
            "title": "暑中閒咏六首",
            "content": "惊奔万马屯，岂料此身存。\r\n长日唯三饭，閒时或一樽。\r\n泉深添井索，果熟闭园门。\r\n老病更炎热，收心此避喧。"
        },
        {
            "title": "正月十九日四更起读朱文公年谱至天大明赋十",
            "content": "本无极老谓主静，不远复翁言内腴。\r\n纸上仙方谁解服，尾公羽化上天衢。\r\n\r\n【注释】：【原题】：\r\n正月十九日四更起读朱文公年谱至天大明赋十二首"
        },
        {
            "title": "去姑苏",
            "content": "双脸殷红捧玉尊，阳台仿佛见动香魂。\r\n一生心道苏州好，何事摇船出葑辩门。"
        },
        {
            "title": "青菜花",
            "content": "只供寒士饱诗肠，不伴佳人上绣床。\r\n黄蝶似花花似蝶，柴门春尽满田春。"
        },
        {
            "title": "八月五日病中",
            "content": "于心敢自欺，但恐不精思。\r\n未觉扶颠易，方惊悔过迟。\r\n病堪长作客，贫可荐招医。\r\n观井如彭祖，闻诸草角时。"
        },
        {
            "title": "病后夏初杂书近况十首",
            "content": "初扫蚕今欲茧时，无朝无暮雨垂垂。\r\n渔家长价蓑衣贵，种户流涎麦饭迟。\r\n跬步过从难跋步，等閒脱着系安危。\r\n肉芝石髓身中有，可向山灵遽朵颐。"
        },
        {
            "title": "题叶兰坡居士兰",
            "content": "一花一干秀春风，此论黄家太史公。\r\n若问灵均旧纫佩，零陵香出古湘中。"
        },
        {
            "title": "暑中閒咏六首",
            "content": "解辔去秋杪，墙垣翳藋蒿。\r\n荷锄今夏半，篱落熟瓜桃。\r\n道左门常掩，兵余井未淘。\r\n向来手亲种，唯喜一桐高。"
        },
        {
            "title": "次韵陈正之团扇画一鱼二首",
            "content": "妙得濠梁趣，任公犗肯吞。\r\n□泉如有待，头角上天门。"
        },
        {
            "title": "题译学张提举乃尊开封府尹张彦亨所藏郭熙盘",
            "content": "车轣辘，牛觳觫。\r\n积雪皑皑，飞雪蔌蔌。\r\n前车上岭后车续，老牛服箱顾寒犊。\r\n高雪弥山，低雪满谷。\r\n戴笠执鞭，冻腰跼油。\r\n画师画此何年事，关塞远征挽刍粟。\r\n莫道牛疲项领秃，人疲于牛痛欲哭。\r\n峻岭之下旧村落，萧酒人烟知几簇。\r\n莫道饷车过门外，门内田家眠正熟。\r\n百车千车过不已，敲门乞索何时足。\r\n牛岂不需藁一束，人岂不取一匙粥。\r\n鸡犬不可保，妻子或窜伏。\r\n画中水阁尔整齐，焉知不是逃亡屋。\r\n我闻造化心至公，人间乃有两般风。\r\n庶民雌风扇臭秽，何独楚王之风雄。\r\n天地山川同一雪，眼见雪同心各别。\r\n梁园才子简欲授，栘监老臣毡自齧。\r\n贫人闭户洛阳卧，壮士衔枚蔡州灭。\r\n红炉锦帐羔酒斟，岂识盘车图中意愁绝。\r\n春日陌上花，同遨掷果车，\r\n不尔鳏翁嫠妇对花成咨嗟。秋夜楼上月，\r\n同醉生尘袜，不尔羁臣逐客对月翻凄咽。\r\n鸣呼身在雪岭盘车图，还知世有子猷访戴无。\r\n\r\n【注释】：【原题】：\r\n题译学张提举乃尊开封府尹张彦亨所藏郭熙盘车图"
        },
        {
            "title": "舟出车新桥",
            "content": "市声巷语哭还歌，客舍喧啾奈汝何。\r\n才出城闉愁眼豁，适逢秋霁病身和。\r\n力行古道于时背，心感皇天所相多。\r\n鸿雁稻梁焉用足，政须寥廓谢虞罗。"
        },
        {
            "title": "江行大雨水涨四首",
            "content": "何处岸颓漂大树，明朝水落阁平滩。\r\n村民争剪为薪去，万事从前预料难。"
        },
        {
            "title": "以桐江旧诗十五卷呈范君泽",
            "content": "人品悬知大不同，一丝羞见钓台风。\r\n七年假守如虚叟，万首新诗似放翁。\r\n贷死偶余吟鬓白，每生犹想战尘红。\r\n范侯胸次秋天碧，好借宽閒翼断鸿。"
        },
        {
            "title": "虚谷志归后赋十首",
            "content": "四十载钱塘，诗狂复酒狂。\r\n湖山空御苑，市井尚宫妆。\r\n冶肆淆禅刹，勋门卖节堂。\r\n归来念前事，朽骨果谁香。"
        },
        {
            "title": "赠医士清溪居士丘通甫",
            "content": "若有人兮云锦裳，饮君一剂寿而康。\r\n赠君诗篇金玉相，贯月夜虹光焰长。\r\n乾坤六合何茫茫，生民性命孰翕张。\r\n惟将惟相惟医良，良将无人战卒戕。\r\n良相无人贤士藏，良医针人彭作殇。\r\n焉得万笔千缣缃，屈君著书肩岐黄。"
        },
        {
            "title": "丁亥元日二首",
            "content": "元日如常日，閒人更老人。\r\n后杯真寿酒，便服胜朝绅。\r\n何物称三品，今朝过六旬。\r\n候门怜稚子，莫放杏梢春。"
        },
        {
            "title": "上南行十二首",
            "content": "斯人近云亡，华算八十四。\r\n登堂拜画像，衣冠昂古制。\r\n有子身不死，科名今九世。\r\n焉知三家村，乃见万乘器。"
        },
        {
            "title": "追和艮轩俞同年题程一甫诗卷",
            "content": "人物真高绝，何徒上下床。\r\n转头异今古，翻手变炎凉。\r\n应候禽虫语，知时草树香。\r\n吾曹能不朽，宇宙与俱长。"
        },
        {
            "title": "乳虎行",
            "content": "伏鸡护窠能搏狸，人物一理谁无儿。\r\n南山斑寅产三稚，野人采樵遥见之。\r\n萧萧落日黄茅坞，睥睨田家窥水牯。\r\n衔归穴中哺尔雏，岂不此心慈父母。\r\n射石没羽李将军，两老于菟如有闻。\r\n伥鬼夜报旦出猎，遁逃远入千重云。\r\n纵火鸣鼙括原湿，生擒二彪逸其一。\r\n食肉寝皮勿遗患，壮士挥戈血鲜滴。\r\n滴血满地遗腥臊，顽嚚昏暮来咆哮。\r\n舐沙齧土擦树木，如哭如泣空哀号。\r\n君不见楚灵投车痛子死，尔杀人子亦多矣。\r\n又不见禄山反噬逆天理，逆雏先斮长安市。\r\n渠魁未缚妪与翁，凶酋肆虐焉可容。\r\n安得冯攘卞刺扫此辈，假威之狐群亦空。"
        },
        {
            "title": "赠方太初三首",
            "content": "秋崖仙去久，犹有竹溪君。\r\n合草金銮诏，频惊铁马群。\r\n川遥鱼素断，风急雁行分。\r\n贺忽翻为吊，伤心寄些文。"
        },
        {
            "title": "虚谷志归后赋十首",
            "content": "卦揲家人吉，门迎稚子欢。\r\n始知乡国好，全胜道途难。\r\n砌草陈根绿，庭花冻蕾丹。\r\n春园容日涉，更敢上长安。"
        },
        {
            "title": "久过重阳菊英粲然即事十首",
            "content": "种就株株攒万蕊，摘多干干茁三桠。\r\n此诗两句烦君听，不是閒花是菊花。"
        },
        {
            "title": "次韵邓善之论诗",
            "content": "未极皮毛落，端难颊舌传。\r\n夔音谐柷敔，岐脉按铭弦。\r\n举自常如见，关心或不眠。\r\n江湖无正色，龋齿亦嫣然。"
        },
        {
            "title": "大衍易吟四十首",
            "content": "小畜过无坎，胡为以雨云。\r\n互观藏兑泽，止水亦兴云。"
        },
        {
            "title": "题画马",
            "content": "刍秣丰肥十二闲，笔追韩干此图间。\r\n谁描驴瘦更诗瘦，首与双肩共一山。"
        },
        {
            "title": "和陶渊明饮酒二十首",
            "content": "士本不畏贫，所畏迫老境。\r\n百忧无一乐，可醉不可醒。\r\n寒风颇欲霜，缝补阙袍领。\r\n酒胆一何大，和陶效坡颍。"
        },
        {
            "title": "寄题休宁赵氏云屋省心翠侍问道亭有有堂五首",
            "content": "心属何人省者谁，自家主宰自家知。\r\n从来此地惺惺处，不要医工用药医。"
        },
        {
            "title": "次韵方去言用予喜归韵见寄三首",
            "content": "秋高亲见老崖来，险阻嵌崎付一杯。\r\n万古悬知名不夜，九泉谁免骨为灰。\r\n轻鸥熟与风波狎，劲柏宁资粪壤栽。\r\n却笑诸儿浪生死，大都暮落枉朝开。"
        },
        {
            "title": "大衍易吟四十首",
            "content": "屡厄未济旅，难逢既济丰。\r\n巽谦能自降，蹇困讵为穷。"
        },
        {
            "title": "次韵汪以南教授美康使君新政因及贱迹四首",
            "content": "汉廷久已推三杰，鲁国弱难致两生。\r\n云雨蛟龙真有势，风霜草木易无情。\r\n小迟玉玺徵黄霸，定许青门老邵平。\r\n勇据皋比作歌颂，依稀駉駜似难赓。"
        },
        {
            "title": "宿东松寺",
            "content": "一僧垂乱发，杉阁夜寒饶。\r\n开锁容铺榻，求钱为造桥。\r\n猕猴窗外啸，鼯鼠烛前跳。\r\n岳笔亲题坏，前朝恨未销。"
        },
        {
            "title": "次韵吴僧魁一山十绝",
            "content": "百结袈裟破唐帽，子为何物我为谁。\r\n敦知各有直钩钓，解出珊瑚海底枝。"
        },
        {
            "title": "六十五春寒吟七首",
            "content": "老眼閒中子细看，天公作剧故多端。\r\n雪占岁稔何曾稔，雨作春寒断是寒。\r\n酒尽闷多欢笑少，花开折易长成难。\r\n暮年不喜金仙说，到此心才悟六观。"
        },
        {
            "title": "追用徐廉使参政子方申屠侍御致远张御史鹏飞",
            "content": "名臣汲黯郑当时，笔阵秦王将尉迟。\r\n疾电震雷千里起，乖龙老蜃九渊知。\r\n诸公犹羡归田乐，老我终无叩角悲。\r\n补{衣中加八}得人卧桑野，可愁二月卖新丝。\r\n\r\n【注释】：【原题】：\r\n追用徐廉使参政子方申屠侍御致远张御史鹏飞元日倡酬韵六首"
        },
        {
            "title": "跋吴初邻山谷临风笛真迹",
            "content": "临风玉笛调孙郎，百字尘昏纸尚香。\r\n细认黄家元佑郐，似人殊喜见他乡。"
        },
        {
            "title": "留题槃隐高士王子由书斋",
            "content": "万宇横陈碧瓦齐，浓岚淡霭总诗题。\r\n隔江烟树窗中细，过海风樯槛外低。\r\n琴仅可弦星半缺，壁应欲画雪新泥。\r\n南华卧读两三卷，犹喜晴檐日未西。"
        },
        {
            "title": "寄题陈公辅听雨轩",
            "content": "知时润物最关心，不作珠帘暮卷吟。\r\n龙过惊回欹枕梦，檐声点点是商霖。"
        },
        {
            "title": "题杨仲谦走马牵犬图郑某画",
            "content": "渥生汉马真龙种，旅献周獒敌虎威。\r\n时节太平哄花柳，平川牵鞍走如飞。"
        },
        {
            "title": "早见桃花",
            "content": "离家四五程，所至尽堪惊。\r\n未许盗皆息，焉能军不行。\r\n人移山里住，春废道傍耕。\r\n破屋知谁主，桃花照眼明。"
        },
        {
            "title": "老而健贫而诗自志其喜八首",
            "content": "才具虽无用，襟期亦未非。\r\n良难营脱粟，谁肯质深衣。\r\n为士当知耻，观人不相肥。\r\n还家缺车马，犹解步如飞。"
        },
        {
            "title": "送紫阳赵山长治台叟三首",
            "content": "山好邻书塾，溪翁割钓矶。\r\n许时为客久，长是送人归。\r\n子去青衿喜，吾衰白发稀。\r\n会须桐荫底，酬唱羽觞飞。"
        },
        {
            "title": "留丹阳三日苦寒戏为短歌",
            "content": "自从书云入嘉平，一月间无三日晴。\r\n大雪二十五六日，漫天塞地冰峥嵘。\r\n吴江渡桥意颇快，吕城争堰心还惊。\r\n丹阳古县暮落牵，冻人俗死无人行。\r\n夜投孤店风更紧，燃草不烟灯灭影。\r\n北人下马惊相问，自古江南无此冷。\r\n求薪不可炭更难，仆御告馁衾禂单。\r\n我生南土六十二，自古江南无此寒。\r\n卧不脱衣袍带断，湿靴破袜泥袴绽。\r\n焉得闺人呵手缝，可向谁家借针线。\r\n船路不通驿路泥，田家闭户如鸡栖。\r\n推车荷担唤不去，宁煨藁秸烹糠粞。\r\n可以我而返不如，乾坤浩荡岁云暮。\r\n岂无拥炉画灰处，焉用遑遑问征路。"
        },
        {
            "title": "以读书破万卷下笔如有神为韵赋十诗送赵然然",
            "content": "妙年尝自负，韩子补天笔。\r\n年及渭滨人，今也老无力。\r\n送君如燕都，谁门可长揖。\r\n苏举黄自代，靖翁独我识。\r\n\r\n【注释】：【原题】：\r\n以读书破万卷下笔如有神为韵赋十诗送赵然然如大都"
        },
        {
            "title": "次韵徐赞府蜚英八首",
            "content": "悬崖复岭间冈坡，如此天边远碧何。\r\n谁道此中曾得句，道傍老树阅人多。"
        },
        {
            "title": "生日后三朝又书",
            "content": "□□七十六年春，湖海飘零一病身。\r\n相爱故人夸寿相，远□儿子作生辰。\r\n齿浮声嗄调凉剂，发少头疮爪破巾。\r\n只合归欤办棺冢，断无华表石麒麟。"
        },
        {
            "title": "次韵汪以南閒居漫吟十首",
            "content": "何人不骸骨，龙蚁共一朽。\r\n圣贤独不死，天若顾之厚。\r\n太昊初画卦，迄周兴井柳。\r\n经制斯大备，中坠赖鱼叟。\r\n立言栋纲常，万古绝夷丑。\r\n荀扬犹微疵，晚出揭韩斗。\r\n力御异端侮，圣门俨先后。\r\n未学能臻兹，身泯誉常有。"
        },
        {
            "title": "次韵徐赞府蜚英八首",
            "content": "老农持底报君公，十日甘霖五日风。\r\n夜静山中看天象，福星偏许照江东。"
        },
        {
            "title": "学诗吟十首",
            "content": "我寓侍郎桥，夜枕闻五德。\r\n四更即不眠，东望逆曙色。\r\n南睨三芭阁，千灯破暗黑。\r\n百八仙林钟，鼍龙吼其北。\r\n繄此倚阑人，四海谁我识。\r\n未能朱晦翁，乡邦续道脉。"
        },
        {
            "title": "过临平二首",
            "content": "行在名存一梦惺，西湖路近六长亭。\r\n陈桥驿与临平镇，兴废何人了汗青。"
        },
        {
            "title": "贺陈正之得男",
            "content": "初喜明珠入掌中，良由善念与天通。\r\n吉祥预报长庚梦，福德应临长子宫。\r\n急写贺书端不错，滥叨佳集顾何功。\r\n此诗特为高门庆，大似麟经记鲁同。"
        },
        {
            "title": "诗思十首",
            "content": "杨刘昆体变，谁实擅元功。\r\n万古推梅老，三辰仰醉翁。\r\n穆修先汉笔，魏野盛唐风。\r\n今日何人悟，江湖恸阮穷。"
        },
        {
            "title": "谢张慵庵文焕见访",
            "content": "两年梦寐记冰姿，再挹丰标胜旧时。\r\n形秽自怜吾更老，味同乃幸独相知。\r\n幽花野竹频移座，薄酒清茶共说诗。\r\n晚色柴门挂新月，玉骢欲上步犹迟。"
        },
        {
            "title": "先天易吟三十首",
            "content": "六爻六画后，六位六虚中。\r\n此处曾着眼，玄哉无极翁。"
        },
        {
            "title": "先天易吟三十首",
            "content": "水平民不溺，谷播世无饥。\r\n气数如寒暑，能无理转移。"
        },
        {
            "title": "题坡仙求心斋三字",
            "content": "千圣相传止一机，常惺惺法免危微。\r\n但于方寸求吾事，莫问坡书是与非。"
        },
        {
            "title": "梧桐岭感旧",
            "content": "忆上梧桐岭，江淮万里开。\r\n匡庐天外画，彭蠡地中杯。\r\n暖欲还燕雁，香应落庾梅。\r\n重来感时序，更觉子山哀。"
        },
        {
            "title": "岁尽即事三首",
            "content": "干戈汹涌一年间，酒债何时可尽还。\r\n盗起屡煽邻县火，军兴全赭近城山。\r\n天阴体倦金疮痛，岁俭家寒藿食艰。\r\n最苦梅开厌求索，柴扉草舍不容关。"
        },
        {
            "title": "少戆",
            "content": "少戆不识事，误以仕为生。\r\n三已至四五，赀用都不营。\r\n儿累仅十辈，捐田无可耕。\r\n傍观不胜忧，馁死谅亦轻。\r\n肉食或色墨，梦寐心胆惊。\r\n瓜田良寂寞，当无走狗烹。"
        },
        {
            "title": "赠范君用笔工五首",
            "content": "汉庭上方斩马剑，子制毛锥端似之。\r\n未办朱云请此物，笔诛市挞佞臣谁。"
        },
        {
            "title": "七十翁吟七言十首",
            "content": "神奇臭腐变穷通，宇宙纷纭醉眼中。\r\n邓禹第堪文学掾，刘歆早作国师公。\r\n干戈世故千岐异，礼乐民彝万古同。\r\n造化岂应全聩聩，秋来依旧有西风。"
        },
        {
            "title": "拟咏贫士七首",
            "content": "堂堂孔北海，不忧樽酒空。\r\n一旦坐口语，老瞒不见容。\r\n危行言未逊，难保明哲躬。\r\n虞翻落日南，管宁老辽东。\r\n事至于此极，岂愿飘孤蓬。\r\n所以焦先者，愧处蜗庐中。"
        },
        {
            "title": "送天台杨仲儒秀才如此",
            "content": "送君诗者悉豪雄，男子身穷道不穷。\r\n为问何凭游海内，唯应所恃在胸中。\r\n渡过淮水即河水，路背南风多北风。\r\n谁料褐衣抱珠璧，九霄夜月贯长虹。"
        },
        {
            "title": "次韵夹谷子括吴山晚眺",
            "content": "诗眼书胸碧宙宽，暮天摇落纵遐观。\r\n霜明枫叶红于染，春点梅梢玉不寒。\r\n北望遥迎书雁至，南烹屡餍脍鱼残。\r\n一规明月悬江海，几许人家夜枕安。"
        },
        {
            "title": "十七日大雪",
            "content": "扁舟未觉出城难，访旧情知老畏寒。\r\n七十五翁无□□，□楼聊且隔帘看。"
        },
        {
            "title": "湖口寄方去言",
            "content": "不见秋崖老，吾宗尚有人。\r\n十年疲远梦，七尺记长身。\r\n醉月金陵晓，遨花辇路春。\r\n雁题盟未爽，鹤化事遄新。\r\n稍觉高闳改，徐行曲巷询。\r\n应门才入谒，下榻愧为宾。\r\n小阁书窗净，芳筵饮{斝上换二厶}醇。\r\n尽令诸子拜，更许大难亲。\r\n积庑刍粮溢，堆盘果饵珍。\r\n和篇勤唾玉，枉教妙钩银。\r\n霁雨微膏野，和风早应辰。\r\n挈壶烦仆御，并辔出城闉。\r\n缱绻情何厚，殷勤意甚真。\r\n道傍分手暂，陇上转头频。\r\n无复离怀恶，谁云古谊陈。\r\n长郎仍远饯，羁客倍惊神。\r\n跋涉将千里，漂摇近一旬。\r\n二孤彭蠡外，五老大江滨。\r\n倦憩停征驭，遐思值便鳞。\r\n寄诗寓予感，衰老易谵谆。"
        },
        {
            "title": "次韵志归十首",
            "content": "痴与狂皆有，贫兼病亦应。\r\n屡尝三斗醋，不梦一条冰。\r\n买药凭船贾，分茶谢家僧。\r\n短衣射猛虎，老矣竟无能。"
        },
        {
            "title": "别汪翔甫吴式贤",
            "content": "天寒岁云暮，策马欲何之。\r\n叩户元无事，开襟莫更疑。\r\n可轻千里别，不话一番诗。\r\n今代能吟者，吾曹外有谁。"
        },
        {
            "title": "宿包山杨明府宅",
            "content": "十年共艰难，老友杨明府。\r\n贤令实所赖，拙守何足数。\r\n尚忆纷纭初，天地沸鼙鼓。\r\n穷山古未见，倏忽集万马。\r\n家财吝不捐，宁保杀与掳。\r\n公一无所爱，什器亦遭斧。\r\n我书寄歙山，万卷弃草莽。\r\n即令两秃翁，衣破缺纫补。\r\n独有浩然气，依旧塞□□。\r\n□□白云村，连榻晓共语。"
        },
        {
            "title": "上南行十二首",
            "content": "初过城南门，即过城下渡。\r\n岂无小笋舆，未若且徒步。\r\n霜重船板滑，水涸岸石露。\r\n我老人不识，小让樵者路。"
        },
        {
            "title": "读魏鹤山先生渠阳集五首",
            "content": "濂翁传到紫阳朱，复见嘉端此大儒。\r\n一论道原一原道，他求伦拟汉唐无。"
        },
        {
            "title": "记火",
            "content": "吾州斗大城，辛丑爇于火。\r\n予时年十五，天地一蜾蠃。\r\n窜身城北门，尚忆双髻鬌。\r\n秋暑七月半，汹涌沸炎堁。\r\n日午饥无食，枝头得梨果。\r\n不谓心尚孩，析薪未克荷。\r\n先君儒起家，负冤踣奔播。\r\n赭垣获苟免，小宅亦云颇。\r\n先祖之旧居，竟弗脱此祸。\r\n二三叔父家，赀产素不夥。\r\n焚如既已酷，生理各坎坷。\r\n老者渐丧亡，赖尝教敕我。\r\n田屋悉破散，江湖走一舸。\r\n掇科敡历久，身幸青紫裹。\r\n中年营一区，稍于己意可，\r\n紫阳正面南，乌柳在其左。\r\n前荣艺花木，后圃莳菜蓏。\r\n军兴盗贼起，万卷破甑堕。\r\n乙未九月灾，天特赦么麼。\r\n岿然七十翁，吾其理归柁。"
        },
        {
            "title": "再用前韵呈元煇二首",
            "content": "天寒鸜鹆来，望雪上山台。\r\n发少不重漆，眼昏犹识梅。\r\n醡槽呼旋制，窑盎买连催。\r\n新许民间酿，樽应日日开。"
        },
        {
            "title": "大衍易吟四十首",
            "content": "剥三与复四，皆处五阴中。\r\n自拔弃其类，吾推道是从。"
        },
        {
            "title": "五月九日甲子至月望庚午大雨水不已十首",
            "content": "夜半观天象，无星定肯晴。\r\n河流兼市没，船势与楼平。\r\n未杀漂摇意，仍添飒洒声。\r\n人膏饫鱼鳖，真宰忍忘情。"
        },
        {
            "title": "次韵仇仁近用韵见示五首",
            "content": "久已休官卧紫阳，故园稍复葺荒凉。\r\n虽无厦屋千间广，尚有书檠二尺长。\r\n清赏五更花过雨，珍烹十月菜经霜。\r\n客游漫惹兴亡恨，早觉归心晓夜忙。"
        },
        {
            "title": "癸未九日",
            "content": "芙蓉一雨烂枝繁，篱落纷披菊满园。\r\n岁月少恩寒事迫，乾坤多难老身存。\r\n酒逢我辈何拘节，山在吾家不出门。\r\n高可常登亦常醉，独能此日与销魂。"
        },
        {
            "title": "题江君天泽古修堂三首",
            "content": "尧付诸冯药一丸，养心谁续执中丹。\r\n三千年后人能服，圣处工夫似不难。"
        },
        {
            "title": "独游塘头五首",
            "content": "诗必城这外，胡为不出城。\r\n渐逢人少处，初听水流声。\r\n异卉栀香酽，纤梢笋粉明。\r\n是中亦堪隐，浪出误平生。"
        },
        {
            "title": "哭方碧山前惠州同知",
            "content": "同宗多两岁，官学幸同门。\r\n去夏才相别，逾旬遽□□。\r\n□□淹逆旅，公已见曾孙。\r\n二子言将葬，惊嗟欲断魂。"
        },
        {
            "title": "辨渊明诗",
            "content": "微禽移木石，欲以塞东洋。\r\n赋寿何能远，衔冤未始忘。\r\n起脾讹越婢，澎浪转彭郎。\r\n轻改刑天字，于文恐未详。"
        },
        {
            "title": "七十翁吟五言古体十首",
            "content": "晦庵感兴诗，本非得意作。\r\n近人辄效尤，以诗言理学。\r\n志南写柳吹，曼卿咏禽乐。\r\n我翁盛称之，岂不物象托。\r\n小巷旗夸酒，大贾褐怀璧。\r\n喝咄野狐禅，未必实有得。\r\n欧公不论文，孟子不言易。\r\n平生守所见，弱冠至七十。"
        },
        {
            "title": "读素问十六首",
            "content": "煌煌金兰室，历历玉版文。\r\n伏羲之所为，传逮轩辕君。\r\n妙测天人际，岂徒针药云。\r\n予实有左癖，此岂非三坟。"
        },
        {
            "title": "久苦春寒三月三日戏作俳体",
            "content": "似惜残红未放稀，佳人怯试薄罗衣。\r\n桃花水涨冰犹凝，燕子泥融雪更飞。\r\n老去寻芳元自懒，病来吹霎不如归。\r\n常嫌禊帖书清朗，尔许奇寒可浴沂。"
        },
        {
            "title": "送杨复之归吾里",
            "content": "四十青春七十翁，客楼时得一樽同。\r\n子将仕矣云霄上，我合归欤涧谷中。\r\n凉夜岁星守南斗，丰年江国喜西风。\r\n许追父老鸡豚社，为说犹能醉颊红。"
        },
        {
            "title": "次韵文蔚约梅上人来访",
            "content": "惭非限客郑当时，猥荷高人不见遗。\r\n顿悟可能参佛理，淡交谁是喜僧诗。\r\n过从未许泥行数，属和多因险韵迟。\r\n彼此缄滕各收拾，他年开卷两相知。"
        },
        {
            "title": "喜程道大至约诸友二首",
            "content": "东篱残菊未成尘，所见悠然意尚真。\r\n玉瓒常闻歌旱麓，白颠何得赋车邻。\r\n欲遵饭颗山头路，合问深明合里人。\r\n赖是吾徒不全弱，能来尔汝话酸辛。"
        },
        {
            "title": "重至秀山售屋将归十首",
            "content": "虽曾为太守，过似布衣贫。\r\n未足肩前辈，犹应胜近人。\r\n苦吟常不寐，得句忽如神。\r\n玉食轘东市，何如保幅巾。"
        },
        {
            "title": "送汪以南教授",
            "content": "独冷儒官亦独清，前贤补处讵云轻。\r\n后山三任入东观，修水七年留北京。\r\n底用过多求美宦，自应垂后何香名。\r\n赠言我竟无堪说，笑指篱边秋菊英。"
        },
        {
            "title": "夜读",
            "content": "酒醒不能寐，夜起读我书。\r\n读久良有得，就枕省其愚。\r\n古人骨已朽，言语留绪余。\r\n不赖灯与目，何以决豕鱼。\r\n我心本至明，灯目焉得如。\r\n所取外有资，终由受处虚。\r\n内外相为赐，犹彼食饮欤。\r\n不有脾胃实，八珍将吐诸。"
        },
        {
            "title": "送张慵庵",
            "content": "南望闽浙北望淮，山水江东此郡佳。\r\n眼有一尘辜眺览，腹无千古费安排。\r\n剪刀锋快云裁句，练带溪长月系怀。\r\n独见张侯富才思，不同余子醉金钗。"
        },
        {
            "title": "旅闷十首",
            "content": "运启奎占瑞，途殚彗告危。\r\n晚生违盛际，后死值衰期。\r\n何啻三归备，宁虞九鼎移。\r\n焉知专夜妾，竟孕别人儿。"
        },
        {
            "title": "州学遇刘元煇胡子游二首",
            "content": "小儿今忽六旬翁，尚忆无人鬼啸风。\r\n三岁棘闱悬造化，两时饭鼓老英雄。\r\n致身卿相谈何易，责备春秋论亦公。\r\n靡灭山林心不愧，岂无穷者胜于通。"
        },
        {
            "title": "三竺道中三首",
            "content": "武林风物异他乡，三竺山行草亦香。\r\n村落寻常绩麻处，隔帘时复见红妆。"
        },
        {
            "title": "听航船歌十首",
            "content": "船头船尾唱歌声，苏秀湖杭总弟兄。\r\n喝拢喝开不相照，阿牛贼狗便无情。"
        },
        {
            "title": "晓思",
            "content": "霜天钟鼓趣晨兴，老我无毡脚似冰。\r\n千骑马尘跑玉勒，一枝梅影伴香灯。\r\n年当致仕元无位，心亦怀归苦未能。\r\n政用括囊保衰暮，可劳妒妇愤填膺。"
        },
        {
            "title": "山茶花",
            "content": "石楠岩桂万年枝，方驾分花占四时。\r\n犀甲鹤头傲霜雪，入春犹见岁寒姿。"
        },
        {
            "title": "大衍易吟四十首",
            "content": "午月至子复，书云七日来。\r\n六日七分说，观天何隘哉。"
        },
        {
            "title": "秀亭秋怀十五首",
            "content": "积闷何可遗，高峰上云端。\r\n水南彼何所，缥渺浮孤烟。\r\n郁塞树木古，深幽窗户妍。\r\n一楫往从之，岂无凌波船。\r\n绝景未易写，良朋求亦难。\r\n独往或兴尽，空叩林下关。\r\n不若遥相望，聊寄吾意焉。"
        },
        {
            "title": "癸未至节以病晚起走笔戏书纪事排闷十首",
            "content": "家人簪珥旧，草草亦梳妆。\r\n雪几茶花雅，风炉柿叶香。\r\n乃翁时自笑，此辈讵吾量。\r\n免贺俱休拜，新正一并偿。"
        },
        {
            "title": "丁亥元日二首",
            "content": "孰不闻钟起，吾犹拥褐眠。\r\n家人分两地，客邸跨三年。\r\n果蓏思携幼，粢盛忆祀先。\r\n故山归去好，当及挂灯前。"
        },
        {
            "title": "用韵谢湖州总管李才甫附周汉东寄声",
            "content": "文章太守与谁游，山水江南第一州。\r\n试向清风明月内，得非与可子瞻不。\r\n生徒时喜高轩过，英俊多蒙□□□。\r\n冷掾能言修学事，殿堂新葺更书楼。"
        },
        {
            "title": "题禊帖图",
            "content": "永和九年晋癸丑，禊帖至今家家有。\r\n遗墨一纸出昭陵，摹本宇宙同不朽。\r\n甲子循环十六周，甫近千岁未为久。\r\n之字二十我谛观，谁绘此图夸妙手。\r\n晋人之学吾能□，□以庄子为六经。\r\n大同小异立议论，漆园遗意入兰亭。\r\n七情静动应万事，一气聚散钟千形。\r\n乐极必悲生必死，倏开忽阖风天萤。\r\n岂不痛哉逸少语，畏怖生老病死苦。\r\n掇拾释氏之绪余，惴惴其栗有如许。\r\n颜瓢致乐悲安在，曾箦临死生焉□。\r\n短中求长断斯文，翰墨高名万万古。"
        },
        {
            "title": "约客未至偶书",
            "content": "一半溪梅点绿苔，妖红移向小桃开。\r\n稍晴欲暖春犹嫩，解赏能吟客肯来。\r\n少顷焉知千万古，吾曹难少两三杯。\r\n嘶骢未到柴门静，蛱蝶双飞去又回。"
        },
        {
            "title": "醉醒",
            "content": "酒所春归暮，醒时已五更。\r\n被惊横盖短，灯喜再挑明。\r\n小雨余残滴，群蛙动暖声。\r\n故园花正好，谁料客湓城。"
        },
        {
            "title": "苦雨",
            "content": "苦雨何其久，山乡化水乡。\r\n月余沈碓硙，天半起帆樯。\r\n孰不思神禹，畴能饷子桑。\r\n溺饥非己责，愁绝望朝阳。"
        },
        {
            "title": "次韵谢董君读予诗稿",
            "content": "少年客洛走缁尘，自倚诗才敌万人。\r\n岳耸河奔争气势，霜严月郎借精神。\r\n镜中颜床惊非昔，笔底工夫苦不新。\r\n辜负桐江好山水，花开叶落十秋春。"
        },
        {
            "title": "自勉",
            "content": "有路今平坦，无心复怪奇。\r\n尽尝艰苦后，始到老成时。\r\n细读惊前误，精思决旧疑。\r\n端能吾事了，可用此曹知。"
        },
        {
            "title": "七十翁吟七言十绝",
            "content": "郑玄三礼三弼易，亦绘冕旒配孔庭。\r\n虚耗中原实卫霍，麒麟阁上也图形。"
        },
        {
            "title": "后天易吟三十首",
            "content": "君知已似嗣，音义古来同。\r\n万物生相续，南薰鼓巽风。"
        },
        {
            "title": "次韵仁近见和怀归五首",
            "content": "万险千艰历历更，是非他日伏谁明。\r\n著书何用心徒苦，欹枕无眠耳自鸣。\r\n劫火不虞逃厄运，浮沤亦复任残生。\r\n说与稗官应末減，堂厨初未识鱼羹。"
        },
        {
            "title": "感旧",
            "content": "春暖莺簧绝，宵寒鬼燐微。\r\n美人应骨朽，华屋已灰飞。\r\n巷陌名空在，毗邻事总非。\r\n昔贤歌麦秀，不必泪沾衣。"
        },
        {
            "title": "虚谷志归十首",
            "content": "浪走千山外，乾忙四月余。\r\n隔篱分浊蚁，共座擘枯鱼。\r\n婢瘦慵施粉，儿顽失寄书。\r\n少陵亦曾尔，来往浣花居。"
        },
        {
            "title": "野庙",
            "content": "金甲朱衣画壁昏，军声不到暂开门。\r\n数家祈福来浇奠，剪纸糊灯作上元。"
        },
        {
            "title": "挽分水柳溪何处士二首",
            "content": "太学师名士，初逾志学年。\r\n树蘐竭甘旨，肯室擅林泉。\r\n盗踵兵戈起，家并里社全。\r\n陈蕃旧悬榻，惜未致斯贤。"
        },
        {
            "title": "三月三日西湖第三桥四首",
            "content": "野蔌随宜酒半醺，富儿盘馔拥红裙。\r\n兰亭会上无丝竹，芥蔕区区笑右军。"
        },
        {
            "title": "西斋秋感二十首",
            "content": "灵运永嘉日，玄晖宣城时。\r\n池草既清唱，窗岫亦妍辞。\r\n郡胜山水媚，心赏良足怡。\r\n庙廊有颜沈，味合深己知。\r\n桐濑较二□，川岭信复奇。\r\n拙陋方二谢，岂不粗能诗。\r\n兵革值迁变，衣冠逢乱离。\r\n已矣莫我识，怅焉归棹迟。"
        },
        {
            "title": "秋晚感怀",
            "content": "脱絺著褐事如何，啬暖饶寒岁易过。\r\n□喜晚芳怜早谢，细看园菊验塘荷。\r\n风霜天地秋声急，老病心情醉日多。\r\n读破少年三万卷，枉将身世堕南柯。"
        },
        {
            "title": "记正月二十五日西湖之游十五首",
            "content": "身为帝傅辩章公，慎恤奇丸侈后宫。\r\n更欲长生汲丹井，山中笑倒葛仙翁。"
        },
        {
            "title": "寄题汪称隐海阳船亭",
            "content": "望之有若船，其实止一亭。\r\n世情作风涛，平地有沧溟。\r\n中裁宫室制，外肖舳舻形。\r\n片帆可万里，眇视蛟龙腥。\r\n吾友汪定翁，积世家海宁。\r\n海宁亦海阳，难考山海经。\r\n季子栋此宇，世皆称宁馨。\r\n乘桴否运革，作楫良辰丁。\r\n漳饶两分教，奕叶家毡青。\r\n记者弘斋老，文辞摇斗星。\r\n不慕蓬莱岛，不求楚江萍。\r\n野水无人渡，何时一扬{左角右令}。"
        },
        {
            "title": "漫兴九首",
            "content": "新莽穷奸卓极凶，奸人更有阿瞒雄。\r\n纷纷竖子成何事，野火山林一烧空。"
        },
        {
            "title": "至后承元煇见和复次韵书病中近况十首",
            "content": "昔可今恶可，人能我不能。\r\n已无换马妾，惟有打门僧。\r\n幼妇惭前作，愚公定别称。\r\n少狂老方悔，焉用一科登。"
        },
        {
            "title": "过句容县",
            "content": "王气金陵宅，仙家句曲山。\r\n兴衰频返掌，寒燠互循环。\r\n雪没陂塘里，春生花树间。\r\n颇闻糁羊美，无酒破愁颜。"
        },
        {
            "title": "至后承元煇见和复次韵书病中近况十首",
            "content": "往事付杯酒，残生余幅巾。\r\n更须占大衍，久已玩同人。\r\n犒少傭奴懒，迎迟过客嗔。\r\n悔曾迷宦海，素不媚钱神。"
        },
        {
            "title": "怪梦十首",
            "content": "身谋曾不暇，何况子孙谋。\r\n我老宜多病，痴人岂识愁。\r\n管窥天谓小，绳挽日难留。\r\n将骑言何猥，苍茫下白楼。"
        },
        {
            "title": "喜雨",
            "content": "骤涨阶前可泛舟，天低近屋火云收。\r\n竹户纸窗清洒洒，葛衫纱帐冷修修。\r\n秋馆梧桐羁客恨，春郊杨柳少年愁。\r\n移得此声来六月，人人喜色上眉头。"
        },
        {
            "title": "久过重阳菊英粲然即事十首",
            "content": "把之手香嚼齿香，饫之燕之香肺肠。\r\n金英满泛日百盏，何必帝乡姑醉乡。"
        },
        {
            "title": "六月二十四日秋夜书",
            "content": "昨朝交末伏，今日立新秋。\r\n故是凉犹未，终须热渐休。\r\n酒醒兴午夜，月上倚西楼。\r\n暍死端能免，江天问去舟。"
        },
        {
            "title": "晨起二首",
            "content": "蚊蚤宵为梗，葵榴晓可观。\r\n偶无酲待解，自觉寝难安。\r\n深癖穿蒙密，幽阴度屈盘。\r\n忽惊一点露，滴人发间寒。"
        },
        {
            "title": "次韵汪以南教授美康使君新政因及贱迹四首",
            "content": "溃蚁狂澜拔地来，日多事变少人才。\r\n鼎钟古篆盲谁识，布素轻缣拙易裁。\r\n夷甫风流空自命，子山词赋有余哀。\r\n邦侯博雅难酬对，且向筵前覆酒杯。"
        },
        {
            "title": "闻谤",
            "content": "修身可用要人知，暗室孤灯敢自欺。\r\n赤口烧城市有虎，熨平寸地听群儿。"
        },
        {
            "title": "淳熙戊申丘寿隽新昌石氏本",
            "content": "颇如画手善传神，绝喜他乡见似人。\r\n俯仰之间已陈迹，如何千载尚如新。"
        },
        {
            "title": "见李提学所和诗次韵",
            "content": "南来藉藉已声先，遥挹清扬意谓然。\r\n果见新诗金掷地，始知余子管窥天。\r\n三书光范门前拜，一斗长安市上眠。\r\n旧日猖狂俱已矣，输君衡鉴政高悬。"
        },
        {
            "title": "七十翁吟七言十首",
            "content": "几夜楼东晓望时，长庚缺月傍参旗。\r\n江湖已满焉能久，天地将秋更不疑。\r\n暑渐变凉差可喜，老难重少自堪悲。\r\n年来辈行凋零尽，诗卷中多赋挽诗。"
        },
        {
            "title": "用夹谷子括吴山晚眺韵十首",
            "content": "情知新国用刑宽，坐致湖山复旧观。\r\n浙右谁非三世宦，江南终不十贫寒。\r\n钱王陌上花犹好，苏小门前柳未残。\r\n革故鼎新谁料得，举安天下胜偏安。"
        },
        {
            "title": "别后",
            "content": "朋簪连日醉如泥，别后临流意自迷。\r\n语燕驻空相尔汝，飞花吹岸各东西。"
        },
        {
            "title": "五月二十三日甲子交六月节稍晴三四五复大雨",
            "content": "每日看天色，今年厌雨声。\r\n重新六甲换，喜得一朝晴。\r\n疲卒淹穷谷，饥民守坏城。\r\n竹深荷净处，犹忆旧承平。\r\n\r\n【注释】：【原题】：\r\n五月二十三日甲子交六月节稍晴三四五复大雨贼寨未下"
        },
        {
            "title": "九月五日所乘小骢不起",
            "content": "瘦骨如山老病骢，圉邕治药竟无功。\r\n岂徒倜傥权奇惜，曾与艰难险阻同。\r\n万里风沙来往外，十年宾旅送迎中。\r\n□□一失真难得，宁少人间女颊红。"
        },
        {
            "title": "重至秀山售屋将归十首",
            "content": "无复黄金带，空余白雪须。\r\n满城惊再至，一马与同癯。\r\n意广轻余子，时难老腐儒。\r\n故园犹可灌，终不叹穷途。"
        },
        {
            "title": "中秋夜有客携酒",
            "content": "中秋谓无酒，忽有携酒者。\r\n联翩二三客，柴门系嘶马。\r\n膨脝两大瓮，待月列堂下。\r\n空庭碧天天阔，秋色极潇洒。\r\n皓魄初未出，稍觉云暗野。\r\n须臾冰团挂，细字可读写。\r\n琵琶拨旁行，此曲岂和寡。\r\n村伎杂南北，焉有容色冶。\r\n老夫但满饮，不复记杯斝。\r\n嘲诙颇恶剧，罚筹不吾舍。\r\n自从历丧乱，万事付苟且。\r\n应接日纷糅，口耳似聋哑。\r\n久旱百谷死，心望时雨泻。\r\n虽逢芳醑溢，更着纖指把。\r\n丈夫忽有念，外物皆土苴。\r\n客去欲夜半，一笑真醉也。"
        },
        {
            "title": "九日北山寺二首",
            "content": "白云苍藓尚知心，野径荒泉杵重寻。\r\n一马出城元近近，万松藏寺已深深。\r\n同游似觉无先到，半醉谁知政独吟。\r\n十度重阳如瞬息，足知往古与来今。"
        },
        {
            "title": "次韵汪以南閒居漫吟十首",
            "content": "九关守虎豹，崇墉方言言。\r\n馁也自其分，秉耒耕荒原。\r\n江左瑜盖辈，岂必贤虞翻。\r\n汤网无厄羽，文治无困麟。\r\n一物有疾痛，圣王视犹身。\r\n如何杏坛上，鸣鼓攻门人。\r\n材有善不善，大匠严选揄。\r\n所以获麟笔，有秋斯有春。"
        },
        {
            "title": "早起",
            "content": "调和风雨顺星辰，幸是人间自有人。\r\n老赖独眠无疾病，閒能早起更精神。\r\n胸中羲后先天易，物外坞不太古民。\r\n颇怪吾庐旧山色，不随时世与俱新。"
        },
        {
            "title": "旅闷十首",
            "content": "吟窗委巷间，四顾尽尘阛。\r\n屋角才孤树，楼西仅远山。\r\n群饥乌谩噪，高举鹄容攀。\r\n夜静看星斗，秋风喜渐还。"
        },
        {
            "title": "送慵庵不及用韵奉寄",
            "content": "东城追迹过西关，桥上纷纷送客还。\r\n携酒踟蹰才水次，鸣珂躞蹀已云间。\r\n摘茶贸食民尢窭，掘蕨烧畲土不閒。\r\n细为明时问疲俗，往来亦足当游山。"
        },
        {
            "title": "牟德范题范石湖墨迹次韵",
            "content": "亨衢进补华虫哀，暮景归调姹女炉。\r\n此老笔端今或有，乾淳蹉了后来无。"
        },
        {
            "title": "梅雨连日首",
            "content": "岂不苦于雨，江昏水迫城。\r\n市民扃暗户，军妇哭空营。\r\n萤外无灯影，蛬边有柝声。\r\n百忧余一喜，晓望稻畦平。"
        },
        {
            "title": "醉吟五首",
            "content": "去年所见人，今年忽无之。\r\n何况六十年，追忆重儿时。\r\n三皇及五帝，安在尧与羲。\r\n谓古有不死，学仙真愚痴。\r\n崇高易深拱，丧乱难前知。\r\n气力傥可恃，不歌阴陵骓。\r\n吾手幸未废，杯来何不持。"
        },
        {
            "title": "庆陆仁重举男四首",
            "content": "相门佳气夜葱葱，早已凭熊更梦熊。\r\n二十此郎作文赋，乃翁仍是黑头公。"
        },
        {
            "title": "为牟德范题石湖遗墨意有未尽复赋五首",
            "content": "不寻蓬岛求仙药，肯羡铜山侈赐炉。\r\n独有平生嗜古癖，谁知东郭履全无。"
        },
        {
            "title": "秋日古兰花十首",
            "content": "远闻香淡近闻浓，紫穗丝丝吐雪茸。\r\n不识幽人殢姝子，儿曹方醉木芙蓉。"
        },
        {
            "title": "读素问十六首",
            "content": "上古僦贷季，色脉通神明。\r\n人处禽兽间，于物澹无情。\r\n针石有不用，祝由足移精。\r\n世降尚毒药，一误百祸生。"
        },
        {
            "title": "次韵宾旸斋中独坐五首",
            "content": "舞燕歌莺子所无，不无灯照短檠书。\r\n酒来形影相酬酢，诗就烟霞共卷舒。\r\n八极渺茫供傲睨，一襟空洞极恢疏。\r\n世间底是英雄物，未许曹瞒笑本初。"
        },
        {
            "title": "频至子由书斋追记游事",
            "content": "行山稍已倦，径作坦腹卧。\r\n茗至即仰啜，即复起端坐。\r\n拓窗眼豁然，如见天宇大。\r\n金碧何太丽，玉雪不受涴。\r\n向来宴豢人，魂兮复谁些。\r\n积沙东西移，怒潮日夜簸。\r\n烟表越树细，云端海鹊过。\r\n人生仅如尺，倏忽分寸挫。\r\n万古一悲歌，悲歌孰予和。"
        },
        {
            "title": "甲申元日",
            "content": "春光几度九十日，人寿都卢一百年。\r\n老圃地宽花富贵，醉乡天阔酒神仙。\r\n谁能晚节消閒福，时喜新诗得警联。\r\n晓色欲红拜元造，炉熏一炷鹊声前。"
        },
        {
            "title": "东坡真迹",
            "content": "欧苏一代两文忠，赖是滁阳起醉翁。\r\n谁欲儋州杀坡老，靖康战血鼓腥风。"
        },
        {
            "title": "偶题五言绝句五首",
            "content": "不寐常欹枕，无言独倚楼。\r\n江淹犹匪恨，庾信始为愁。"
        },
        {
            "title": "记正月二十五日西湖之游十五首",
            "content": "相逢剑客曳长巾，曾道西湖看尽人。\r\n石屋雨来春树暗，人琴两已作埃尘。"
        },
        {
            "title": "题张明府清风堂三首",
            "content": "万叠春山积雨晴，新茶处处煮车声。\r\n不应独送月团片，偏与卢仝两腋生。"
        },
        {
            "title": "病酒良苦",
            "content": "一醉几於死，人疑哎出肝。\r\n渴烧唇舌破，毒搅胃肠酸。\r\n寝不知雷响，愁偏怯雨寒。\r\n狎徒闻必哂，医叟疗应难。\r\n冰水差能燕，糜羹屡废餐。\r\n从今对花处，止可啜茶看。"
        },
        {
            "title": "秀亭秋怀十五首",
            "content": "茫茫六合间，孰是身自由。\r\n贫贱不遑安，故迫口腹谋。\r\n万事已云足，心火炎不休。\r\n朝服寒食散，夜梦郁仪楼。\r\n鄙哉齐公子，泪下雍门周。\r\n万世一陶叟，浩歌归故丘。\r\n有酒醉即眠，无酒亦不求。"
        },
        {
            "title": "次韵张仲实岁晚",
            "content": "老穷胜夭达，敢惜岁时迁。\r\n食玉多忧死，披簑且醉眠。\r\n西湖非昔者，南雪尚春前。\r\n稍足陶瓶粟，诸公不用怜。"
        },
        {
            "title": "癸未至节以病晚起走笔戏书纪事排闷十首",
            "content": "此老谁能画，蒙头一破巾。\r\n有杯常设客，无局不饶人。\r\n仆醉邻翁怒，儿啼乳媪嗔。\r\n佯聋付一笑，莫漫耗精神。"
        },
        {
            "title": "不寐十首",
            "content": "竺国轮回说，诬民断勿疑。\r\n还知已死后，即是未生时。\r\n六道何凭考，三身故强推。\r\n反终更原始，不寐试深思。"
        },
        {
            "title": "五月十一日生朝三首",
            "content": "浊醪儿辈尚能谋，本勿惊忧且勿愁。\r\n不肯前朝峨豸角，可于当世较蝇头。\r\n永无紫绶金章梦，甘与青鞋布袜休。\r\n旦夕贼平岁中熟，茅柴杯外更何求。"
        },
        {
            "title": "思家五首",
            "content": "忆昔年垂五十诗，紫阳山下结茅茨。\r\n閒花野竹三间屋，皓月清风万首诗。\r\n得罪权臣常自笑，逃名市隐复奚疑。\r\n寿登钓渭真惭愧，不学空令有四儿。"
        },
        {
            "title": "路傍草",
            "content": "野火燎荒原，霜雪日皜皜。\r\n牛羊无可噍，众绿就枯槁。\r\n天地心不泯，根芽蛰深杳。\r\n春风一披拂，颜色还媚好。\r\n如何被兵地，黎庶不自保。\r\n高门先破碎，大屋例倾倒。\r\n间或遇茅舍，呻吟遗稚老。\r\n常恐马蹄响，无罪被擒讨。\r\n逃奔深谷中，又惧虎狼咬。\r\n一朝稍甦处，追胥复纷扰。\r\n微言告者谁，劝我宿须早。\r\n人生值艰难，不如路傍草。"
        },
        {
            "title": "猴牛尾狸图",
            "content": "宣城牛尾雪天狸，梅老才涎为赋诗。\r\n曾与沐猴戏相得，脂膏争奈猎人知。"
        },
        {
            "title": "钱塘人来",
            "content": "宿收家信醉慵开，早报潮船泊岸隈。\r\n钓濑儿将诗箧至，钱塘人索酒钱来。\r\n道途奔走动千里，时节挨排聊一杯。\r\n新岁雪晴看吾圃，歙城亦有马城梅。"
        },
        {
            "title": "独酌有感",
            "content": "破窗枯叶共秋声，寒近贫人共喜晴。\r\n守道故知终有命，感时焉得便无情。\r\n今年浙右全伤水，何日天涯尽寝兵。\r\n闻道街头卖黄雀，且须沽酒作南烹。"
        },
        {
            "title": "送起上人",
            "content": "五台秋雪外，一钵几年归。\r\n名刹今无数，真僧似此稀。\r\n万山供破屩，九月耐单絺。\r\n定忆穿南麓，同听落叶飞。"
        },
        {
            "title": "南唐",
            "content": "中原赤气已龙兴，岂必桥江罪若冰。\r\n花不忍看春哭后，金何曾惜岁斋僧。\r\n失身亡国非无痛，保士全民尚可矜。\r\n复遇大梁爱文艺，余臣往往与瀛登。"
        },
        {
            "title": "三月初五日同诸友自城南游水西书事",
            "content": "步出城南门，衣袂飘和风。\r\n风中有花香，不问紫与红。\r\n万山似无罅，一水能自通。\r\n插云石色古，喷雪滩声雄。\r\n夙闻长庚伯，来访宣平翁。\r\n想见巉岩间，悠然支孤筇。\r\n吾侪复此游，啸歌渡船中。\r\n未渡东望西，既渡西眺东。\r\n东西互眺望，所至随不同。\r\n乃知佳山水，变态焉可穷。\r\n荦确陟层巘，茂密穿深丛。\r\n仓卒未暇往，虚皇紫阳宫。\r\n僧窗亦可人，修竹攒青空。\r\n足用展极目，遥天送归鸿。\r\n更有真趣泉，一泓磨精铜。\r\n隶扁故自佳，韵语亦大工。\r\n至宝识者少，烟雨埋昏雺。\r\n英气决不泯，定复月贯虹。\r\n万世永无极，百年俱有终。\r\n为问羊叔子，何如王无功。\r\n晚生未闻道，邂逅华颠童。\r\n酒酣诗不成，归途竟匆匆。\r\n但苦嘲诙剧，谈锋森战攻。\r\n达人当两忘，一付亡是公。"
        },
        {
            "title": "读素问十六首",
            "content": "昼夜雨不止，旬余复旬余。\r\n垢衣裹弊絮，念已朱夏初。\r\n逆旅何可处，出门但泥涂。\r\n属时乏美酒，积闷无由除。\r\n翻阅故箧中，偶得黄帝书。\r\n维昔世未季，曰土牧田驹。\r\n五运今未测，飘骤将焉如。\r\n大谷十二俞，孰砭斯民瘉。"
        },
        {
            "title": "病后夏初杂书近况十首",
            "content": "富儿肥马跃雕鞍，同伴何由识木兰。\r\n拄杖扶携元未老，交床随逐本无官。\r\n三叉路口人心异，百尺楼头客眼寒。\r\n黠鬼老狐足妖怪，架中閒摘旧书看。"
        },
        {
            "title": "用前韵酬孟君复二首",
            "content": "吞吞虞翻梦里爻，古人不死与神交。\r\n成名永保传青简，临事终当藉白茅。\r\n足可一瓢居陋巷，岂堪二膳养东胶。\r\n龟藏六用泥中乐，未信时人蝘蜓嘲。"
        },
        {
            "title": "寓杭久无诗长至后偶赋怀归五首呈仁仲实",
            "content": "同云欲雪暮天阴，浊酒楼头手自斟。\r\n漫仕偶尝叨五马，倦游何止丧千金。\r\n尽捐寓宅偿逋负，仅保残书伴啸吟。\r\n从此日长夜应短，示妨微耐晓寒侵。"
        },
        {
            "title": "送刘元鼎",
            "content": "高密非逢世，才堪学掾为。\r\n稍容请禄米，聊复隐书帷。\r\n要路终多险，清官未觉卑。\r\n莼丝春正美，早寄鉴湖诗。"
        },
        {
            "title": "宿曹西畴宅大雨",
            "content": "竹树环斋馆，真宜听雨声。\r\n不堪终夜急，似欲阻人行。\r\n薄醉眠难熟，多思梦辄惊。\r\n漏床正当面，移枕屡纵横。"
        },
        {
            "title": "听航船歌十首",
            "content": "雇载钱轻载不轻，阿郎拽牵阿奴撑。\r\n五千斤蜡三千漆，宁馨时年欲夜行。"
        },
        {
            "title": "晚晴又赋",
            "content": "疾风吹怒雨，天地闭青春。\r\n眼忽惊晴色，心如见故人。\r\n迁莺元未老，战马渐无尘。\r\n黄鹤楼前路，轻帆好问津。"
        },
        {
            "title": "次韵胡正卿",
            "content": "长途疾足讵容休，政是嘶风抹电秋。\r\n小复低回从吏隐，未应拘窘叹官囚。\r\n声名甫逐涛江起，魂梦空随沁水流。\r\n一顾即看逢伯乐，直须昼绣问刀头。"
        },
        {
            "title": "送陆君重五首",
            "content": "起伏难前定，行藏喜自由。\r\n足堪娱寿母，幸不乏先畴。\r\n酒具饶鱼蟹，郊居少应酬。\r\n两无惭事育，何用到壶头。"
        },
        {
            "title": "六秋",
            "content": "斗杓忽又指西楼，我独何为此滞留。\r\n多事心情人转老，荒城风雨夜争秋。\r\n一蓑屡费渔樵梦，杯酒难湔宇宙愁。\r\n好趁微凉便归去，豆花篱落荻花洲。"
        },
        {
            "title": "泊崇德县晓作",
            "content": "岸上马蹄响，县中更鼓清。\r\n篷背雨亦止，意当明旦晴。\r\n梦记所泊处，乔木枯峥嵘。\r\n天色果开否，浩浩惟风声。\r\n篙师夜先起，船尾灯火明。\r\n苦寒未可发，妇为治餐烹。\r\n咀嚼似有味，宿昔余蔬羹。\r\n人世如此耳，役役一饭营。\r\n负贩规货利，干禄求荣名。\r\n斯人以家浮，止尔了一生。\r\n大者据疆土，以国相攻争。\r\n至微若蝼蚁，行阵有战征。\r\n我卧思此事，究竟终何成。\r\n顽仆懵无知，鼻息如雷鸣。"
        },
        {
            "title": "次韵谢吴太初",
            "content": "落笔谁云古意赊，四灵何得擅东嘉。\r\n跨鸾未所吴刚桂，对鹤频烹魏野茶。\r\n商略春词犀堕雪，留连夜酌烛生花。\r\n如君三世工文墨，江左于今有几家。"
        },
        {
            "title": "别秀亭五首",
            "content": "作郡说贫人肯信，屋今售矣亦无田。\r\n囊中诗稿三千首，案上书灯十二年。\r\n马死尚难求别马，船归不过驾空船。\r\n秀亭手种花如锦，回首春风一惘然。"
        },
        {
            "title": "千寅生日杨广文携示壬辰生日诗次韵",
            "content": "方寸天知地亦知，昂藏胸次了无奇。\r\n山林独乐休官早，□县徒劳见事迟。\r\n一影浪行千万里，十年未朽两三诗。\r\n故□□□惊陈迹，旅次传抄付小儿。"
        },
        {
            "title": "琵琶亭感旧",
            "content": "桑落洲前路，江流自北南。\r\n美人何处在，劫火殆难堪。\r\n津吏苛鱼税，沙民卖席帆。\r\n情知白司马，到此湿青衫。"
        },
        {
            "title": "入五月病二七日",
            "content": "病已捐蒲酒，寒犹拥絮衣。\r\n形骸元自劣，气候每相违。\r\n人死朝朝有，吾衰事事非。\r\n尫羸存喘息，聊复信天机。"
        },
        {
            "title": "遁翁赐诗不已复次韵二首",
            "content": "极知旅琐酒难赊，亦欠鱼如丙穴嘉。\r\n稍向市工求旧砚，更从山户觅新茶。\r\n芙蓉欲度崔嵬岭，芍药犹余烂漫花。\r\n但恐归途别怀恶，时须回首故人家。"
        },
        {
            "title": "孚舟亭新成赋十绝",
            "content": "向来人唤老梢工，解使帆樯八面风。\r\n今日钓鱼亦无力，劣能听雨卧船篷。"
        },
        {
            "title": "遇仇仁近出斋小饮次前韵五首",
            "content": "知君胸次蔼春阳，与世多炎岂有凉。\r\n书室相迎黄卷积，羽人同坐白须长。\r\n此翁久客贫兼病，今岁奇寒雪更霜。\r\n一饷清谈百忧绝，故知退静胜奔忙。"
        },
        {
            "title": "画观世音赞",
            "content": "□见呻吟，我砭我针。\r\n人有此心，即观世音。"
        },
        {
            "title": "望湖",
            "content": "涌金楼下路，小艇尚堪呼。\r\n衰疾吾如此，湖山了不殊。\r\n兴亡忽今昔，红绿自莲蒲。\r\n近说迁渔户，穷鳞气稍苏。"
        },
        {
            "title": "次韵仇仁近有怀见寄十首",
            "content": "少年忽作白头人，慷慨悲歌岂为身。\r\n屈子独醒天可问，重华久去士常贫。\r\n瓶无储粟陶元亮，马似乘船贺季真。\r\n此味孰能相识察，陨霜硕果有余春。"
        },
        {
            "title": "湖堤雨中夜归",
            "content": "夜雨昏昏欲雪天，数家灯火北山前。\r\n乡心认作桑麻路，忽有湖船奏管纮。"
        },
        {
            "title": "同金汉臣徐蜚英小饮傍溪寺二首",
            "content": "万峰奇峭一川平，四月清和十日晴。\r\n蚕麦丰登宜把酒，山城只欠艳歌声。"
        },
        {
            "title": "客况六言五首",
            "content": "狐白裘玉作带，汗血马金为鞭。\r\n雪发河中老叟，霜天裸体撑船。"
        },
        {
            "title": "步雪过长桥",
            "content": "太湖三万八千顷，物色分明为我饶。\r\n风急落帆临古塔，雪深首屐渡长桥。\r\n一蓑灭没渔家乐，数字欹斜雁路遥。\r\n小立忍寒不能去，百年壮观尽今朝。"
        },
        {
            "title": "题画卢仝长须赤脚",
            "content": "玉川破屋数间洛城中，一时际遇赤尹昌黎公。\r\n赠以大篇意甚侈，不数李渤温造兼石洪。\r\n买羊沽酒分俸给，时攀绿駬下虚空，\r\n月天桃李醺春风。岂惟百世之下知卢仝，\r\n并使长须赤脚名无穷。谁其画者善游戏，\r\n不画卢仝画奴婢。想见煎茶七碗时，\r\n此曹颇亦沾余味。"
        },
        {
            "title": "于氏琵琶行",
            "content": "君不见木兰女郎代戍边，铁甲卧起二十年。\r\n不知谁作古乐府，至今流传木兰篇。\r\n又不见公孙大娘舞剑器，挥霍低昂动天地。\r\n我杜少陵有长歌，每一读之生壮气。\r\n汉时昭君颜如花，强令出塞禁风沙。\r\n马上无以写愁思，推手为琵却手琶。\r\n昭君死作青冢土，琵琶却传来汉家。\r\n一弦一字万怨恨，始听欢乐终咨嗟。\r\n燕代佳人有于氏，春日黄莺韵桃李。\r\n齿犀微露朱砂唇，手荑缓转青葱指。\r\n声外调声非桿拨，意中写意自宫徵。\r\n曲阑歌罢或潸然，何能动人一至此。\r\n有时不用琵琶歌，辩如仪秦勇贲轲。\r\n武昌东西说赤壁，洙洒南北夸黄河。\r\n一炬一失百万却，古今胜败何其多。\r\n拔山盖世亦泪下，骓兮虞兮奈若可。\r\n老夫嗜好无它癖，为尔看朱几成碧。\r\n白发多情似乐天，衫袖江州司马湿。\r\n前身不是木兰旧女郎，今生恐是公孙真大娘。\r\n哦此琵琶敲诗肠，尔或因之姓名香。"
        },
        {
            "title": "正月初四后十余日病嗽不能出杂书十首",
            "content": "有马可代步，无马徒步行。\r\n有酒醉亦佳，无酒神思清。\r\n客楼卧病中，日夜唯雨声。\r\n此病尚可起，当可雨复晴。\r\n气尽死期至，岂容强求生。"
        },
        {
            "title": "漫兴九首",
            "content": "欲跨羸骖去，江村访酒家。\r\n杖头无阿堵，肯听锦囊赊。"
        },
        {
            "title": "今春苦雨初有春半曾无十日晴之句去立夏无几",
            "content": "今年草草过清明，春莫曾无十日晴。\r\n担上牡丹犹许见，城中浑不识莺声。\r\n\r\n【注释】：【原题】：\r\n今春苦雨初有春半曾无十日晴之句去立夏无几日愈雨足成五诗"
        },
        {
            "title": "淳熙甲午东阳郡斋兰亭",
            "content": "大唐天子绐孤僧，转瞬人间几废兴。\r\n一幅永和故茧纸，入昭陵又出昭陵。"
        },
        {
            "title": "七月初一日晚大恶风而雨",
            "content": "焦原沸泽火云红，忽变煤炲漆暮定。\r\n定谪毒龙移旧穴，并驱奇鬼助狂风。\r\n落泥朱实争残果，劈瓦青株惜半桐。\r\n审雨堂中知是梦，未须豪横诧衰翁。"
        },
        {
            "title": "木绵怨",
            "content": "湖山一笑乾坤破，欺孤弱寡成迁播。\r\n不念六宫将北行，太师双拥婵娟卧。\r\n甬东香艳到漳南，争看并蒂芙蓉过。\r\n天兵及颈幸全屍，想见骈肩泪珠堕。\r\n木绵花下痛犹新，已向谁家踏舞茵。\r\n长头未及死肉冷，折齿遽专妆面春。\r\n赤城战场夜避火，万里又随燕塞尘。\r\n肉食酪浆更苟活，不惭金谷坠楼人。\r\n万户郎君遄卒死，却自金台还故里。\r\n嗟尔薄命两佳人，三为人妾亦可已。\r\n巧画蛾眉拙针线，空自纖纖长十指。\r\n后堂执乐换小名，更事少年贵公子。\r\n忆昔军中入相时，潜搜密逻渔妖姬。\r\n民间妻女凜不保，何啻如花三五枝。\r\n曲江近前少陵恐，今日总孕他人儿。\r\n贱获淫婢何所知，但为权臣深惜之。"
        },
        {
            "title": "正月十九日四更起读朱文公年谱至天大明赋十",
            "content": "孟子告子辨内外，汉王项王争雌雄。\r\n谁欤著定会陔录，梭象终输与遁翁。\r\n\r\n【注释】：【原题】：\r\n正月十九日四更起读朱文公年谱至天大明赋十二首"
        },
        {
            "title": "次前韵赋隐居二首",
            "content": "昆冈玉火脱焚如，万事灰心此定居。\r\n今古真成一梦耳，行藏略算十年余。\r\n曾微实誉歌来暮，岂可虚言赋遂初。\r\n邂逅乘车还戴笠，未妨多病故人疏。"
        },
        {
            "title": "次韵徐子英江楼二首",
            "content": "娱老曾微燕子楼，谋生又欠木奴洲。\r\n不无造物司行止，岂与齐民系戚休。\r\n幸际乾龙亨庶物，故希晋马锡康侯。\r\n妙龄今日如公等，声气方当叶应求。"
        },
        {
            "title": "丁亥生日纪事五首",
            "content": "我生之日忆我父，痛甚少游眠古藤。\r\n忍见金汤今堕甑，劣容诗礼尚传灯。\r\n策名作郡了无益。罔利肥家终不能。\r\n决定归欤守先墓，种瓜聊得似东陵。"
        },
        {
            "title": "挽艮岩梅府卿",
            "content": "改卜龟图后，閒居二十年。\r\n商须才聘币，剡曲竟回船。\r\n□□无虚日，粢盛有薄田。\r\n何须似裴李，绿野及平泉。"
        },
        {
            "title": "虽然吟五首",
            "content": "林下机声复碓声，时时犬吠又鸡鸣。\r\n虽然此是寻常物，村落闻之即太平。"
        },
        {
            "title": "老矣",
            "content": "倚楼开户展青铜，老矣犹能酒面红。\r\n浪许满头生寿发，几堪落叶见秋风。\r\n每思旧事全如梦，自喜新诗渐不工。\r\n棺槨衣衾俱未办，他年何年葬虚翁。"
        },
        {
            "title": "次韵谢夏自然见寄四首",
            "content": "士气兼文脉，湮微复几年。\r\n浅肤专徇俗，高亢类谈禅。\r\n春动霆声起，云开月体全。\r\n古人方册在，达者以心传。"
        },
        {
            "title": "正月初四后十余日病嗽不能出杂书十首",
            "content": "献岁亦未春，骤暖似炮烙。\r\n衣汗欲索扇，一变雪霰作。\r\n头岑万钧重，喉棘痰屡壳。\r\n旬日不能出，如虎坐受缚。\r\n脱或死客中，何异纥干雀。"
        },
        {
            "title": "题徐仲彬达观亭",
            "content": "乾涵坤毓万汇夥，独得为人赖钧播。\r\n八尺身为天地赘，一寸心将天地裹。\r\n道眼自应非肉眼，以心观物无不可。\r\n灵台光尘日月县，肯使一丝挂尘堁。\r\n老寿龟鹤夭蠛蠓，博大鹏鲲小蜾嬴。\r\n王侯云霄纵翱，奴隶泥涂淹坎轲。\r\n雷霆起蛰春生儿，霜露敛华秋结果。\r\n防风九亩霸十围，痿痹支离蹒跚跛。\r\n二五之精形相禅，彼胡魁梧此么麼。\r\n天所赋予各有命，女子岂羡弧矢左。\r\n蝼蚁君臣雁弟兄，道理大处无细琐。\r\n洪纖各遂逍遥游，续凫之颈尔其叵。\r\n徐侯读书得玉匙，圣人门户启关锁。\r\n用宾屡扬北上鞭，大隐荐鼓南游柁。\r\n筑室金陵割钟山，临川僻学百义堕。\r\n千古子在川上心，想见解衣盘礴臝。\r\n梧桐杨柳竹阴间，菱荷叠重花婀娜。\r\n弄丸一卷经世书，内篇外篇夜灯火。\r\n静寂动感来无穷，昭布森列俱帖妥。\r\n通达居然今贾傅，岂容栖迟老江沱。\r\n乘流止坎大厥观，进退久速不预揣。\r\n熏天富贵腊毒味，涎讵肯流颐敢朵。\r\n窗前草青鹿共眠，槛外沙白鸥同坐。\r\n忘机得意茅三间，焉用陶朱西施舸。\r\n况又义方延硕师，乃父析薪子克荷。\r\n此诗{括中加辶}抉宇宙秘，察君襟抱吾亦颇。"
        },
        {
            "title": "九月初八日",
            "content": "今年未见菊花枝，老恐登高亦不宜。\r\n但得明朝须有酒，可能我辈更无诗。\r\n身閒天下朋游少，秋暑江南雁到迟。\r\n宗武宗文佐觞咏，几家伯道叹无儿。"
        },
        {
            "title": "九月二十六日雪予未之见北人云大都是时亦无",
            "content": "立冬犹十日，衣亦未装绵。\r\n半夜风翻屋，侵晨雪满船。\r\n非时良可怪，吾老最堪怜。\r\n通袖藏酸指，凭栏耸冻肩。\r\n枯肠忽萧索，残菊尚鲜妍。\r\n贫苦无衾者，应多疾病缠。\r\n\r\n【注释】：【原题】：\r\n九月二十六日雪予未之见北人云大都是时亦无此寒"
        },
        {
            "title": "大雪约程以忠不至次日以诗问之",
            "content": "御寒时著火文武，等醉岂拘杯圣贤。\r\n土润春应萌有日，尘清野更洁於天。\r\n谁呵冻笔诗能画，独上高岗意欲仙。\r\n剩有篱根未消处，试裒枯篠取茶煎。"
        },
        {
            "title": "茅田汪王庙",
            "content": "殿阁犹如许，兵戈岂不无。\r\n终然香火在，直与子孙俱。\r\n绪德垂千古，全功保一隅。\r\n唐陵已烟草，谁作降神巫。"
        },
        {
            "title": "春半久雨走笔五首",
            "content": "早从师读易乾元，晚乃微探性命源。\r\n道在一前包宇宙，心无二处契羲轩。\r\n行将死矣依先冢，即合归欤理故园。\r\n二十余年复韦布，人生焉用两朱轓。"
        },
        {
            "title": "五月二十一夜雨未止六昼夜水涨寇阻无人入城",
            "content": "昼夜雨滂沱，平畴变海河。\r\n地如随水去，天岂厌人多。\r\n讨叛犹输粟，攻坚未掩戈。\r\n积阴凝杀气，玄造意如何。"
        },
        {
            "title": "十月十九日小酌分韵得里字",
            "content": "奠国荷隆栋，扶世纳夷轨。\r\n勋。勋庸书盟府，\r\n名氏垂信史。画饼既无成，\r\n坠甑亦云已。幽哦陶倦情，\r\n閒读探玄理。嗜古植雅正，\r\n愤俗馘淫靡。尚堪辈前哲，\r\n未屑睨余子。寒门车马绝，\r\n良月风日美。旁近东西邻，\r\n邂逅二三士。无钱焉能神，\r\n有酒犹粗旨。炙脔割肥羊，\r\n脍材斫长鲤。随分匪强致，\r\n乘兴肯中止。钩深出该洽，\r\n砭疾伐鄙俚。缩颈罚令荷，\r\n抚掌戏语绮。豪歌眇群儿，\r\n大笑惊数里。一翁醉而踣，\r\n两生掖不起。心广穷亦乐，\r\n气衰老且死。生生天壤间，\r\n知命者罕尔。予将归万山，\r\n后日当忆此。"
        },
        {
            "title": "次韵灵鹫清长老二首",
            "content": "得句无僧字不清，公来一日两诗成。\r\n龙雷珠浦东坡和，海日江湖老宋惊。\r\n鲁直尚能推大国，长卿谁可诧长城。\r\n二桃三士抱吟膝，我所师兮葛孔明。"
        },
        {
            "title": "送郝同知",
            "content": "仆昔尘忝岁壬戌，甲科为首降为乙。\r\n宰相谓己□□□，□实见怒出私臆。\r\n汉东掌教大洪山，寄名帅幕□□。\r\n□陵还鄂舣安陆，燃火高岸夜伐荻。\r\n是时约近一二□，□书有来递铃急。\r\n阃公拆观众太息，郢州新丧二千石。\r\n□□盖代真人豪，养士万数马千疋。\r\n边头失此老□□，□□以致襄阳失。\r\n世事轮云勿叹嗟，郢州诸子吾皆识。\r\n伯仲□□落鵰手，舞骑弯弓轰霹雳。\r\n黄金锁甲青油幕，黄卷青灯从此出。\r\n能为横槊建安诗，不减修禊永和笔。\r\n难弟兄中屈指三，漳州半刺今第一。\r\n黄合紫枢乌台官，有求可以唾手得。\r\n邂逅一閒二十年，髭雪鬓霜慵不摘。\r\n我老我穷甚于公，公独枉驾顾此客。\r\n既觞我酒俎豆之，又厪珠玉□□什。\r\n一别千门换桃符，梅初未白柳遄碧。\r\n人生有若鸿□□，衔芦一枝食数粒。\r\n往来去就无定所，寒避江湖暖沙碛。\r\n此心与彼独不同，睡裹有情梦相忆。"
        },
        {
            "title": "和陶渊明饮酒二十首",
            "content": "高台翳榛棘，荷锸冈路开。\r\n振衣陟云端，朗然豁秋怀。\r\n言念半死树，类我晚节乖。\r\n风雷劈半腹，叶落禽不栖。\r\n幸不为薪槱，烧之化尘泥。\r\n谓可材为琴，于调恐不谐。\r\n醉抱作此感，暝色南北迷。\r\n下山不可急，小僮扶我回。"
        },
        {
            "title": "病后夏初杂书近况十首",
            "content": "含桃豌豆喜尝新，罂粟花边已送春。\r\n岂谓单衣挥扇手，仍为败絮拥炉身。\r\n唾壶甫换痰仍满，药贴多夸料不真。\r\n火热冰寒但绝欲，世间疫疠本无神。"
        },
        {
            "title": "览古五首",
            "content": "人有好与恶，造化无颇偏。\r\n种谷匪种稗，稗实在谷先。\r\n谓天不佑恶，细察似不然。\r\n麟凤世罕识，蛇虎动百千。\r\n泗水两师生，万古大圣贤。\r\n瓢饮短命死，绝粮陈蔡间。\r\n雍彻柄鲁政，脍肝延天年。\r\n气运苟如此，周衰何足言。"
        },
        {
            "title": "初夏书事",
            "content": "平生万事鸟飞空，绿鬓苍颜俯仰中。\r\n醉若山颓无旧侣，坐如泥塑有新功。\r\n新成不觉窗移日，心定何烦扇引风。\r\n结网小蛛恣来往，忘机应亦识衰翁。"
        },
        {
            "title": "追用徐廉使参政子方申屠侍御致远张御史鹏飞",
            "content": "七十翁非浪走时，夜窗自恨赋归迟。\r\n睡稀枕上无春梦，吟苦楼前有月知。\r\n茅索愿追田畯喜，瓜薪遥念室人悲。\r\n却须天上纶言手，小为农甿缓茧丝。\r\n\r\n【注释】：【原题】：\r\n追用徐廉使参政子方申屠侍御致远张御史鹏飞元日倡酬韵六首"
        },
        {
            "title": "次韵志归十首",
            "content": "远望舒长啸，幽跧发永叹。\r\n能诗今不少，得句古云难。\r\n涉世颠毛白，希贤寸腑丹。\r\n他乡仍故国，何处可求安。"
        },
        {
            "title": "送丘子正以能书入都并呈徐容斋阎靖轩卢道集",
            "content": "君不见古来五关虎豹守，入仕艰难无不有。\r\n兴能一札秋槐黄，芒鞋布裙天下走。\r\n攀援龙鳞万万手，咳唾骊珠万万口。\r\n蓬莱无路弱水隔，七上十上空白首。\r\n邂逅登名岂不偶，选坑沉沦十八九。\r\n光范三书徒尔忙，子公一纸焉所取。\r\n书生身体纵著翅，飞声未办廷臣右。\r\n还知气至天地春，花者必花柳必柳。\r\n中庸末章八引诗，三诗首言士所为。\r\n衣锦尚絅潜虽伏，屋漏不高天听卑。\r\n至隐至微至显见，鬼神森列何中欺。\r\n斗间有气射古剑，石上无根生瑞芝。\r\n快雨乍晴虹霓起，蛰虫欲振雷霆驰。\r\n静中根本动中发，暗处精神明处知。\r\n禊帖昔秘永禅师，不过纸上王羲之。\r\n御史萧翼百计取，公等乃有胸中奇。\r\n胸中奇者五色笔，可以补天可活国。\r\n宗彝作绘袞作火，可但能书梵王译。\r\n此之所宝玉非石，求而不藏卞和泣。\r\n良贾韫匵什其袭，藏而不求价倍百。\r\n公等翰墨今第一，谁云识字不得力。\r\n借径文艺以致身，勋名政要无心得。\r\n九万里迅扶摇风，今日朝廷贞观同。\r\n联翩房杜肩王魏，试人常何草封事。\r\n\r\n【注释】：【原题】：\r\n送丘子正以能书入都并呈徐容斋阎靖轩卢道集贤翰林三学士"
        },
        {
            "title": "李寅之招饮同登九江城",
            "content": "兄事一纪长，矩度窃愿学。\r\n智圆饱涉难，仁静耐处约。\r\n厌事晚微聩，休官老深乐。\r\n远追邴尚踪，高谢耿邓略。"
        },
        {
            "title": "连雨",
            "content": "下潦多成疾，荒墟或告饥。\r\n夏寒几阅月，昼晦动逾时。\r\n坠果全无味，新禾间欲萎。\r\n可能留少许，庚伏洒炎曦。"
        },
        {
            "title": "遇李尊师",
            "content": "东城焉所适，有此松下风。\r\n更有竹万计，连山翠如葱。\r\n长廊无人白日静，古坛高殿秋阴中。\r\n云房锁扃帘幔卷，久乃忽遇星冠翁。\r\n一笑呼茗茗立具，坐对井边骧首龙。\r\n五十余年阅此画，偶许后死频过从。\r\n畴昔共饮徒，十不见八九。\r\n升天岂其然，冢骨今定朽。\r\n老夫起立意欲去，尊师顾谓已温酒。\r\n人生一刻快意难，何幸有酒浇此口。\r\n屡劝不容遽上马，上马出门却回首。"
        },
        {
            "title": "次韵齐君见过",
            "content": "从容谈笑猎文场，焉用椎锋更挽强。\r\n政使成功能裂土，未如闻道许登堂。\r\n勇捐将印机心息，深隐书帷古味长。\r\n我亦暮年懒干禄，肯来同醉简编香。"
        },
        {
            "title": "七月三日朱用和罗弘道同访南山无竭师",
            "content": "振骑出喧阓，榜舟浮广川。\r\n冠盖二三子，谓我扬先鞭。\r\n翳翳杉漆坞，膴膴禾黍田。\r\n篱闯拥稚髻，担观骈旅肩。\r\n是日告秋朔，暑絺稍轻便。\r\n瞩远喜野旷，讨幽忘道绵。\r\n维南孤崒嵂，中有西方仙。\r\n铁干万树古，金界千柱坚。\r\n湿藓滑侧磴，密荔凉深泉。\r\n道人瘦如腊，不见今三年。\r\n翠琰壁奇刻，丹涂架穹椽。\r\n修竹洗人心，焉知红尘天。\r\n谑剧酒若失，机捷诗易圆。\r\n致爽潇洒阁，俯视乌龙颠。\r\n过帆倏灭没，聚市常熬煎。\r\n临轩十八公，老寿藤萝缠。\r\n与语若未对，风至忽粲然。\r\n斗牛之所蒞，吴越封疆连。\r\n自泰伯勾践，以至衣锦钱。\r\n成败亦屡矣，变化若浮烟。\r\n嗟哉声利徒，群蚁争微羶。\r\n吾侪方寸中，皎月澄寒渊。\r\n少迷逐众嗜，晚悟羞前愆。\r\n会当摆俗鞅，来此禅窗眠。"
        },
        {
            "title": "异僧",
            "content": "荒崖传有虎，飞锡径登危。\r\n衣槲纫枯叶，餐松嚼嫩枝。\r\n病人求咒水，野老施庵基。\r\n一夕缘何事，飘然失所之。"
        },
        {
            "title": "三天竺还五首",
            "content": "七十二翁头雪白，弱冠初游鬓如漆。\r\n除却一二老山僧，独来独往无人识。"
        },
        {
            "title": "喜刘伯宣尚书至五首",
            "content": "闻说尚书至，欢声沸道傍。\r\n饥民应复饱，暑气顿成凉。\r\n此老今能几，吾徒尚有望。\r\n略容对谈麈，小缓理归航。"
        },
        {
            "title": "兰花",
            "content": "雪尽深林出异芬，枯松槁槲乱纷纷。\r\n此中恐是兰花处，未许行人着意闻。"
        },
        {
            "title": "武林书事九首",
            "content": "竹林七贤六有子，何独无闻刘伯伦。\r\n梦想先师授书处，城东风雨卧荒坟。"
        },
        {
            "title": "次韵赠上饶郑圣予沂",
            "content": "郑里茶山乃诗祖，继之章涧两泉吟。\r\n端能捷疾追芳躅，当复幽冥入苦心。\r\n力到光前还绝后，事殊思古定伤今。\r\n儿啼可止有新样，黄叶元来不是金。"
        },
        {
            "title": "霜晴",
            "content": "霜晴暖意融，閒步日阴中。\r\n摘菊惊黄蝶，移葵堕碧虫。\r\n不因机偶动，但见色俱同。\r\n天地诗人少，谁怜有此翁。"
        },
        {
            "title": "清湖小酌得生字",
            "content": "泯默抑幽抱，低回挫高情。\r\n肥遁夙果决，羁旅犹牵萦。\r\n华摭有旧习，冷嗜无新营。\r\n醲鲜世所竞，褒博日以轻。\r\n小人徇流俗，君子怀友生。\r\n浮壒岂不浊，澄渊元自清。\r\n丹枫昔雁落，绿柳今莺鸣。\r\n蛰潜脱寒语，孳乳陶舒明。\r\n推排故已顺，会合讵易并。\r\n燠景敞重屋，芳物绵修城。\r\n愧乏丝竹奏，劣奉肴蔌擎。\r\n张子霏玉屑，赵老宣金声。\r\n予辩亦稍纵，遑恤听瞩惊。\r\n邂逅一兹醉，逝之南山耕。\r\n眯目眩迅辙，刚心谢尘缨。\r\n彼我跬步间，奚翅重溟瀛。"
        },
        {
            "title": "次韵曹清父营生坟追和范石湖韵四首",
            "content": "杀心奕局响纹楸，鸡肋何如酒德刘。\r\n世事但堪常袖手，人生政要早回头。\r\n谁能卒办鱼千里，自笑终成貉一丘。\r\n□□明年才七十，商山剩饫紫芝秋。"
        },
        {
            "title": "次韵吕肖卿讲学三首",
            "content": "忽复机锋对，真堪底里倾。\r\n果能成伏老，时许唤殷兄。\r\n可惜兹逢晚，相期不计程。\r\n受恩凡两世，焉敢恝无情。"
        },
        {
            "title": "为合密府判题赵子昂大字兰亭",
            "content": "神奇变化莫若龙，屈蟠可藏螺谷中。\r\n一声霹雳起头角，金鳞万丈横苍空。\r\n右军禊帖不盈咫，善临摹者子赵子。\r\n一觞一咏十九之，方如带玉满疋纸。\r\n小字古称黄庭经，大字焦山瘗鹤铭。\r\n小敛大纵出一手，譬如写真妙丹青。\r\n写真但要写得似，小纖大浓皆可喜。\r\n小如眼中见瞳人，大如镜中见全身。"
        },
        {
            "title": "春晚杂兴十二首",
            "content": "溪鱼山笋佐新篘，大胜长安上酒楼。\r\n春老犹寒宿酲困，酴醾花下拥绵裘。"
        },
        {
            "title": "秋晚杂书三十首",
            "content": "何以知秋深，衾薄无浓梦。\r\n梦断复不眠，寒气夜已纵。\r\n幻虚成诸有，谁实神其用。\r\n积惨以消之，化工似好弄。\r\n东家生育喜，西舍哭泣痛。\r\n鸿荒考妣初，万代几宾送。\r\n释氏寂灭乐，此理未必中。\r\n浩然思无涯，雨鸣鼓钟动。"
        },
        {
            "title": "追和东坡先生亲笔陈季常见过三首",
            "content": "坡仙果何辜，黄州七年客。\r\n价高日月低，名大夫地窄。\r\n嗟彼舒亶辈，岂不辨菽麦。\r\n阿党更妒忌，一视皂与白。"
        },
        {
            "title": "酴醾盛开二绝",
            "content": "罗雀閒门未寂寥，小园花事自春饶。\r\n日葵霜菊逾千本，更有酴醾十万条。"
        },
        {
            "title": "次韵宾旸子镇草字",
            "content": "平生挟壮心，长剑倚晴昊。\r\n岂意日昃歌，高台化为沼。\r\n沈蛟九渊底，翔凤千仞表。\r\n永言遁遐迹，未觉郁孤抱。\r\n良辰值佳友，忽若咏凫藻。\r\n大胜新亭集，洪流吟浩浩。\r\n初筵客或讶，酒资焉所讨。\r\n曰予贷诸邻，趁此风日好。\r\n君看万金室，一朝不自保。\r\n何如酣中隐，忘忧且娱老。\r\n赵翁玉雪郎，弄翰颉颃早。\r\n誉儿未妨癖，长松缘小草。"
        },
        {
            "title": "今春苦雨初有春半曾无十日晴之句去立夏无几",
            "content": "读书听雨过三更，定是明朝又不晴。\r\n就枕未鼾饥鼠出，掀书舐砚上灯檠。\r\n\r\n【注释】：【原题】：\r\n今春苦雨初有春半曾无十日晴之句去立夏无几日愈雨足成五诗"
        },
        {
            "title": "葺圃",
            "content": "山水清音屡见招，经丘寻壑尚逍遥。\r\n宅门南北双桐木，篱径高低万菊苗。\r\n特创小亭观藓石，待穿枯沼架茅桥。\r\n忽思万事皆虚幻，何苦空将百虑焦。"
        },
        {
            "title": "读放翁诗作",
            "content": "放翁六十二，起家守严陵。\r\n三稔即只召，礼闱直青绫。\r\n虚翁四十九，外补当兵兴。\r\n七稔始受代，万死脱怨憎。\r\n放翁□□豪，决起天池鹏。\r\n短章异大篇，往往蛟龙腾。\r\n虚翁亦嗜诗，瘦骨枯崚嶒。\r\n欲和郡中作，百冗嗟弗能。\r\n曩读剑南集，几夜挑孤灯。\r\n今兹一再读，愤气填我膺。\r\n公昔承平日，从容泥轼凭。\r\n啸咏遍泉石，醉乐多宾朋。\r\n而我值变故，祸患来相作。\r\n钤须意少暇，晓夕惟战兢。\r\n拙稿千取百，秋暮号蝉蝇。\r\n仰望子陆子，绝意天阶升。\r\n忽梦一老仙，电眸齿如冰。\r\n手执玉如意，坐控琴高鲮。\r\n指麾若讲授，揖我谓我譍。\r\n大道有坛阶，所□□级登。\r\n汝年故未耄，亢健侔霜鹰。\r\n乞汝九万笺，但勤攻剡藤。\r\n异日大罗天，后车许汝乘。\r\n西风萧萧凉，桐江碧澄澄。\r\n祠诀隐丹崖，古刻刓苍棱。\r\n万重云雾间，往问南山僧。"
        },
        {
            "title": "次韵宾旸啼字犹字二首",
            "content": "往年灯火醉樊楼，月落吹很小未肯。\r\n不惜黄金追胜事，肯回青眼顾时流。\r\n燕来鸿去春光在，死易生难病脉浮。\r\n更问西池赏花约，心虽欲往豫兮犹。"
        },
        {
            "title": "春晚杂兴十二首",
            "content": "芳草茸茸没屦深，清和天气润园林。\r\n霏微小雨初晴处，暗数青梅立树阴。"
        },
        {
            "title": "题柯德阳埽尘斋",
            "content": "尧舜上圣姿，犹以学为事。\r\n矧伊匪生知，不学知不致。\r\n可学而不学，是谓自暴弃。\r\n俯首就佔毕，又患学不至。\r\n恭惟天地心，无极一生二。\r\n阴阳既已判，太少二生四。\r\n生生滋无穷。科斗积乳孳。\r\n籀篆隶真行，同文或以异。\r\n因继几前王，册府建中秘。\r\n号为蓬莱山，校书及正字。\r\n计资不量材，抱椠剔蠹蘱。\r\n尸优副劣间，颠倒足笑喟。\r\n之子读五车，便腹为箧笥。\r\n合登天禄阁，太一照藜吹。\r\n顾使跧蓬蒿，饭茹宫有侐。\r\n陈蕃扫天下，借曰未得位。\r\n扫我方册尘，我有笔为篲。\r\n讎勘极精审，披阅尽劬瘁。\r\n残火秦坑遗，断简汲冢出。\r\n端倪究盘颉，古初探炎燧。\r\n五十衍蓍爻，九百采稗记。\r\n微吟泣山精，幽啸却野鬽。\r\n净几如我心，暗室了无愧。\r\n老夫敢苦口，曰此艺成易。\r\n点画考譌讹，是亦学之次。\r\n迩年斯道衰，无奈异端炽。\r\n函谷青牛关，洛京白马寺。\r\n敷落帝八言，为国膏肓崇。\r\n杨墨合为一，不仁复不义。\r\n外若示兼爱，实则内自为。\r\n愚民欢趋之，此患恐未已。\r\n儒冠不能辟，拔白立赤帜。\r\n何至畔吾徒，舍此彼之嗜。\r\n太玄岂不奇，甘从高阁坠。\r\n钟山说偏傍，奎运竟跋疐。\r\n洙泗以至今，关洛最为粹。\r\n知艰行尤艰，方寸宜默识。\r\n勿谓周鼎沦，后无汉唐治。\r\n大学久无儒，此亦见大意。\r\n大匠操规矩，不执斧凿器。\r\n当如九方皋，无以色见骥。"
        },
        {
            "title": "雪条花",
            "content": "槁若丛蓍未见妍，一条条雪半春天。\r\n醉鞍把玩归来晚，蒲市人惊玉马鞭。"
        },
        {
            "title": "春江多大风",
            "content": "春江多大风，每盛肯遽微。\r\n吹人虽不寒，崩浪良足唏。\r\n嗔读揭几帙，妒梦摇斋扉。\r\n况乃驾舻栧，敢与争狂威。\r\n郁郁羁思倦，寥寥遨侣稀。\r\n危陟据隄阜，遐眺穷湾圻。\r\n引雏鹊始大，长笋荻已肥。\r\n草远安所极，絮残犹自飞。\r\n眷此惜暮景，感怆将畴依。\r\n去国候屡改，怀人事多违。\r\n袍弊苦肤汗，药{上西下之}惧脉痱。\r\n岂无一杯酒，脯茹与同挥。\r\n道契讵易致，心赏何可几。\r\n天地身一蚁，举动有是非。\r\n汹涌复汹涌，四顾吾安归。"
        },
        {
            "title": "后天易吟三十首",
            "content": "彖辞六十四，三十四方贞。\r\n干事匪正固，难求心外亨。"
        },
        {
            "title": "渔家",
            "content": "全家居小艇，面色总成黧。\r\n何可偏多子，平生仅一妻。\r\n螺羹兼蚬肉，稗粥和秔粞。\r\n细省庄周语，逍遥理未齐。"
        },
        {
            "title": "题苦竹港寓壁",
            "content": "三十年前此路行，来车去马唱歌声。\r\n旗亭沽酒家家好，驿舍开花处处明。\r\n白羽宵驰四川道，青楼春接九江城。\r\n如今何事无人住，移向深山说避兵。"
        },
        {
            "title": "约端午到家复不果赋吴体",
            "content": "略无一点南来风，日日褰裳泥雨中。\r\n端午到家复失约，良辰阙酒非真穷。\r\n世情故宜俗眼白，时事不改戎葵红。\r\n三年为客可归矣，亦念儿曹思乃翁。"
        },
        {
            "title": "西斋不寐三首",
            "content": "夜卧户不闭，夫岂无窥觎。\r\n偷儿定知我，空室一物无。\r\n向来穷太守，解官五载余。\r\n小儿近挈累，故乡已宁居。\r\n弃屋竣买□，竣事将届途。\r\n囊中米几斗，案上数帙书。\r\n弊衣及破褐，载之不盈车。\r\n饥寒久安命，不寐何所谟。\r\n欹枕背暗灯，自笑如鳏鱼。\r\n早知事乃尔，曷不倾我壶。"
        },
        {
            "title": "文公书院新创",
            "content": "新堂育士焕榱椽，突起文公故宅边。\r\n孟子向来推亚圣，邹人谁不企先贤。\r\n遗书会萃垂千古，缺典因循近百年。\r\n为问杏坛旧邻里，颜曾以后岂无传。"
        },
        {
            "title": "次韵仇仁近有怀见寄十首",
            "content": "谁识虚翁此一虚，归来不叹食无鱼。\r\n早闻曾撰异三子，近喜陶诗赋二疏。\r\n但苦老身多疾痛，时呼医士问方书。\r\n君知湖海元龙否，豪气年来已尽除。"
        },
        {
            "title": "送仇仁近持山村图求屋赀",
            "content": "浪多年二十，是事弗如之。\r\n老我初登第，闻君早解诗。\r\n风霜悬齿颊，锦绣簇肝脾。\r\n才是通漫刺，谁非献屈卮。\r\n贵人遗世患，寒士扼时危。\r\n道泰官犹冷，身穷气未衰。\r\n虽无间屋妾，已有肯堂儿。\r\n村拟芭斋卜，山将画卷随。\r\n贺成良匪易，裒益复奚疑。\r\n岁稔田收倍，秋凉渚泛宜。\r\n定应争倒屣，不惜共捐赀。\r\n千斛归舟驶，梁文想预为。"
        },
        {
            "title": "闻盗",
            "content": "全吴称富庶，一水忽萧条。\r\n稍辱君公察，焉容盗贼骄。\r\n浦荒橐物谢，田落介虫饶。\r\n见说塘西路，人家总被烧。"
        },
        {
            "title": "虚谷志归后赋十首",
            "content": "万事何时足，不如归故乡。\r\n真能主东道，未爱博西凉。\r\n雪后春台暖，梅边夜枕香。\r\n孰堪思旷友，共隐剡溪傍。"
        },
        {
            "title": "残春感事十首",
            "content": "青简兴亡骤，苍规代谢频。\r\n悬知千古恨，政似一年春。\r\n甫换钟馗旧，俄闻杜宇新。\r\n梨花自寒食，谁酹石麒麟。"
        },
        {
            "title": "六十吟五首",
            "content": "三十年将一世论，缪悠两世见儿孙。\r\n纷纭往事皆如梦，漫浪虚名独许存。\r\n蚤遣候虫忧敝絮，悬知寿客笑空樽。\r\n径芜阶叶无人扫，卧听秋风昼掩门。"
        },
        {
            "title": "杂兴十二首",
            "content": "风高紫兰摧，雪近黄菊槁。\r\n物理有代谢，焉得长美好。\r\n古圣毓庶物，必欲使寿老。\r\n不幸凶短折，岂若保终考。\r\n庄生强齐物，妄谓彭聃夭。\r\n龟鹤动千龄，难与蜉蝣道。\r\n什袭夜光璧，谁忍碎兹宝。\r\n我评菊与兰，终胜百凡草。"
        },
        {
            "title": "夜读",
            "content": "楼西落照炫新晴，檐雨犹余点滴声。\r\n信手取书开数叶，秋凉初喜夜灯明。"
        },
        {
            "title": "次韵谢徐赞府",
            "content": "越燠燕寒万里赊，相逢重接话言嘉。\r\n乘车君不轻予笠，缺酒吾惟啜子菜。\r\n斯立官衔清似水，叔原乐府丽于花。\r\n内交傥许如元白，各赋春深二十家。"
        },
        {
            "title": "七十翁吟五言古体十首",
            "content": "今所以知古，赖世有书史。\r\n后所以信今，岂不亦藉此。\r\n昔在韩魏公，治平四载耳，\r\n仁皇实录就。贼贾独不尔，\r\n窃位十六年，不奏理庙纪。\r\n咸淳至德佑，抑又可知矣。\r\n国亡邪正混，{衣中加八}挞笔孰泚。\r\n衰翁抱丹心，但恐将溘死。"
        },
        {
            "title": "杂书五首",
            "content": "饶君遒紧日千篇，未办骊珠出九渊。\r\n欲诣彭城陈正字，须参南岳赵章泉。"
        },
        {
            "title": "袁兴国挽词二首",
            "content": "忆昔予初筮，南楼丈席陪。\r\n观星忧世事，玩日叹时才。\r\n稍讶无周梦，悬知有郢哀。\r\n魂今招不得，天尚鉴灵台。"
        },
        {
            "title": "次容斋喜雪禁体二十四韵",
            "content": "燠寒节若无嗟若，不寒而燠疫疠作。\r\n叵堪穷腊阳气泄，况乃炎方土风恶。\r\n大块积蓄久酝酿，元造斡回骤飘落。\r\n朝曦掩翳九乌死，夜吹呼号万骑掠。\r\n饯岁才轰爆竹声，鞭春初截土牛角。\r\n芳芽脆甲缩芹荠，饥喙枵肠诉乌鹊。\r\n小迟尚可诧祥瑞，大快一举洗污浊。\r\n蛰虫且当伏深穴，贞松决不仆幽壑。\r\n孤舟独钓柳何奇，衡门空宇陶如昨。\r\n冻手三噢复三咻，泥屐一前仍一却。\r\n未妨猎骑湿鞍韉，政恐征车埋轸较。\r\n谁方轻暖拥文貂，我欲豪饮欠金错。\r\n雀窥囷廪绝秕糠，蛛軃檐榱收网络。\r\n老人畏怯小儿喜，富翁骄傲寒士虐。\r\n蜚蜮定复扫蛮蜑，归雁未敢度幽朔。\r\n衔枚猛将死不惧，煨芋野僧贫亦乐。\r\n九头鬼车悉逃遁，三足毕方能距躩。\r\n眼生灯晕蝶栩栩，肤涩衾棱鸡喔喔。\r\n预占麦饵堆村场，绝喜米价减郛郭。\r\n忽得肤使奇丽句，韵未易赓笔屡阁。\r\n颍阴故事聚星堂，汶叟先生元佑脚。\r\n禁体物语继醉翁，即今再见苏龙学。\r\n幸公忧国仆无与，煎水烹茶聊一酌。"
        },
        {
            "title": "八月二十日晓起",
            "content": "夜阑不能寐，鸡鸣垂欲三。\r\n起步秋月影，寒发何毵毵。\r\n斗柄落山北，参旗挂庭南。\r\n三五忽四五，蛙蚓众喙缄。\r\n独有络纬声，催织何喃喃。\r\n禄仕心已息，愧未任桑蚕。\r\n昨暮缺薪米，质以衾及缣。\r\n七年为此郡，忍人所难堪。\r\n焉知窘至此，不给石与甔。\r\n独坐老树下，暗捻霜须髯。\r\n墙外行人动，丧事很小鼓酣。\r\n生之必有死，如岁代凉炎。\r\n但颇讶薄俗，不复甄廉贪。\r\n鄙诮采芝馁，歆羡脍肝馋。\r\n想见攫夺子，枥马已就衔。\r\n岂识有幽人，茹苦如饴甘。\r\n念虽乏智计，识度终不凡。\r\n儿女亦可割，深山建茅庵。"
        },
        {
            "title": "次韵程以忠同饮",
            "content": "饮湿自嫌无圣酒，摘鲜犹幸有真茶。\r\n艰危昔偶分侯竹，老病今还齕庶瓜。\r\n已约社鸥盟水石，尚惊征马困风沙。\r\n醉人不管傍人笑，瘦影伶俜乱鬓髿。"
        },
        {
            "title": "次韵伯田见酬四首",
            "content": "六桥久客旧湖滨，春日花开不似春。\r\n游学顿无福建子，科名更说梓潼神。\r\n暗惊渊实丘夷事，枉作书痴传癖人。\r\n辛苦湘累辨兰艾，庄生齐物等埃尘。"
        },
        {
            "title": "次韵刘君鼎见赠二首",
            "content": "真复多多穷传记，端能亹亹著诗文。\r\n名场早捷千军阵，胪陛应符五色云。\r\n乱后湖山今稍稍，閒中宾主几醺醺。\r\n衰迟亦欲陪赓唱，未必当筵逮所闻。"
        },
        {
            "title": "寄康庆之钱塘二首",
            "content": "暮年生计乏从容，六秩临头万事慵。\r\n官酒河豚如有毒，故姬秋燕已无踪。\r\n往来迎送犹多事，俯仰炎凉竟少悰。\r\n独□已知心欲去，西湖同赏木芙蓉。"
        },
        {
            "title": "州学遇刘元煇胡子游二首",
            "content": "五十年前幼学儿，读书窗下此从师。\r\n前修何限惊埋没，往事无踪隔乱离。\r\n蝉挟晚风穿故阁，蜗凭宿雨蛀残碑。\r\n谁怜昔日垂髫友，白首相逢共赋诗。"
        },
        {
            "title": "松鹤词",
            "content": "千桃李之浓华兮不如我之孤松，彼眩三春这朝露兮我专一丘壑之风，\r\n听此以洗耳兮又何有乎牛斗之聪。百莺啼兮万蝶舞，\r\n不如我独鹤兮褵褷其羽，顾月池之在地兮各以影而自侣。\r\n九转砂成兮鹤顶同丹，我鬓不凋兮鬣长青，\r\n何十八公之为梦兮胎仙夜鸣醉魂醒。亦贞其心兮亦癯其形，\r\n与我作朋兮俱千龄。"
        },
        {
            "title": "次韵景安提学谩成三首",
            "content": "岁晚江空野泬寥，冲寒访我不辞遥。\r\n褰裳却马从泥溅，掬水烹茶待雪消。\r\n百战奚为蜗左角，一炊未办米长腰。\r\n寻梅端忘车笠，握手城西遍六桥。"
        },
        {
            "title": "次韵伯田见酬四首",
            "content": "半年洄泝越江滨，每愧羊裘老富春。\r\n归隐尚能联比长，出游复肯祭行神。\r\n枯肠近饱三爻梦，宿齿宜肩四豆人。\r\n能顾寒斋共芳茗，蠹编时为拂蛛尘。"
        },
        {
            "title": "悲歌五首",
            "content": "忧惊喜愕梦纷纷，了了谁能白黑分。\r\n昼夜星辰常转换，春秋草木互芳芬。\r\n姬昌秦政今谁讳，吕洞钟权近不闻。\r\n气尽势穷终变灭，世间万事总浮云。"
        },
        {
            "title": "日长至寓杭",
            "content": "閒身不想入鵷行，家近何分客与乡。\r\n所喜今年年最稔，又逢此日日初长。\r\n云容顿改不为雨，雪意尚悭仍作霜。\r\n岂意老翁开八袠，朋来聊与共清觞。"
        },
        {
            "title": "再用前韵",
            "content": "此事谁知我，他年岂料今。\r\n棋残才有眼，灯暗欲无心。\r\n衰老常为客，山林故自深。\r\n忘形侣猿鹤，可待整冠襟。"
        },
        {
            "title": "岁除夜过白土市不宿夜几失道田家地卧四十韵",
            "content": "腊月廿九日，丁亥之岁除。\r\n朝发句容县，寒空晴色初。\r\n初晴信可喜，泥深犹尺余。\r\n午憩白土市，暮指丹阳湖。\r\n未至四十里，落彩沉金乌。\r\n泥昼尚可涉，泥夜何可逾。\r\n况乃冈坂间，十步千盘纡。\r\n积雪五十日，冻块始半甦。\r\n雪中间以雨，野溜成沟渠。\r\n埂胜或断缺，下有不测淤。\r\n江南旧行役，两夫肩行舆。\r\n与其一跌三，不若舍而徒。\r\n芒鞋既已首，岂复惜衣裾。\r\n黑者为水潦，白者为路途。\r\n暗中相摸索，前行后号呼。\r\n右手拄我杖，左手一仆扶。\r\n远村坎坎鼓，守岁以自娱。\r\n荆棘莽苍中，焉从造其庐。\r\n前导忽还迓，道远店亦无。\r\n求宿一农家，地卧用草铺。\r\n于此得偃息，岂敢过有图。\r\n暖汤濯倦足，浊酒斟浮蛆。\r\n意色默相贺，天其念无辜。\r\n幸无坑阱堕，险不狼虎屠。\r\n灯下见异物，非马非骡驴。\r\n藏牛于屋内，云以避穿窬。\r\n终夕噍草声，去枕才咫且。\r\n从者各僵仆，不异犬与豬。\r\n平生几今夕，亦尝分郡符。\r\n军府炽庭燎，丽谯侈门符。\r\n宾客候兵卫，儿童奉屠苏。\r\n焉知穷且老，狼狈逃村墟。\r\n疮痏腰膂破，痒痛皮肤枯。\r\n大风鼓天地，啸鬼号鼪狐。\r\n使其伏榛莽，岂不戕厥躯。\r\n遥遥乌聊山，有竹有琴书。\r\n我故念我家，儿女亦念予。\r\n目睫竟不交，炯然如鳏鱼。\r\n晓行付一笑，终夕空嗟吁。\r\n作诗纪此事，异时示吾雏。"
        },
        {
            "title": "上元晚晴",
            "content": "所谓上元者，俗以侈升平。\r\n汉用方士说，祠祭夜达明。\r\n爇炬或始此，游观实何名。\r\n年登庶事遂，春早芳意萌。\r\n冶妆饰粉黛，豪奏喧丝笙。\r\n愚玩夺稚魄，淫窥荡狂情。\r\n天宝覆唐都，宣和倾汴京。\r\n词人丽唱在，物极良足惊。\r\n一隅颇完盛，四运遄代更。\r\n戍守列万里，镇防连百城。\r\n崛起间窃发，交驰事遐征。\r\n昏黑烟火灭，哭声无歌声。\r\n晓雨花信过，夜蟾桂轮清。\r\n时节既如此，焉问阴与晴。"
        },
        {
            "title": "又题画赤脚仙",
            "content": "万古天冠地屦身，画师游戏恐非真。\r\n父生师教成何事，甘作蓬头跣足人。"
        },
        {
            "title": "夏自然惠五言古体久之以律体和谢",
            "content": "古五言诗今罕见，把看愈久愈精神。\r\n何能笔下有斯作，似觉眼中无此人。\r\n政用整严藏细润，元从冷淡出清新。\r\n着鞭更与追陶谢，莫向齐梁踵后尘。"
        },
        {
            "title": "送赵仁则官满西归三首",
            "content": "宇宙今年气数新，不愁无地著閒身。\r\n西成稼穑占鱼梦，南纪干戈息马尘。\r\n随分田园胜仕宦，及时儿女了婚姻。\r\n细思便合从君去，龙虎山中作道人。"
        },
        {
            "title": "偶题五言绝句五首",
            "content": "为客弹长铗，□□□短衣。\r\n奈何年不肯，五过古来希。"
        },
        {
            "title": "送天目吴君实馆越",
            "content": "天目山人客鉴湖，请言近世两鸿儒。\r\n洪平斋集亲抄否，陆放翁诗背诵无。\r\n绿芡紫莼乘月采，黄精白术入云锄。\r\n土毛未负将军腹，万卷撑肠定不枯。"
        },
        {
            "title": "释临邛记方物戏作",
            "content": "昔人注尔雅，大儒以为诮。\r\n学诗贵多识，圣言厥有诏。\r\n下博梯上约，后进曷克劭。\r\n矧于点{左黑右南}间，懵弗省体要。\r\n俗喙仅能□，古吭略未剽。\r\n四声故{左扌右窘}拘，六书本幻妙。\r\n呼姓骇厍暨，辩义谑笃笑。\r\n往讹足可戒，夙是政宜肖。\r\n郊无纵劣约，窗岫宁蹈眺。\r\n鲰也缺兹析，寸抱踏{左虚右亢}{在乔右亢}。\r\n探架获尘帙，偶幸脱斯燎。\r\n壁蟫蚀心胸，不受俞扁疗。\r\n粝食忘调饥，微膏恋残照。\r\n幽暗发蒙篰，乖剌合券约。\r\n稍免杕杜辱，敢倚陬隅俏。\r\n虚空了无味，强作吴牯噍。\r\n税驾如还乡，舍爵欲告庙。\r\n一方笔千名，拟谟贮深峤。\r\n桑榆老秃翁，廊肆付周召。\r\n讵思玉豉饵，岂羡金盐釂。\r\n庶异速朽子，霜原委荒烧。\r\n眼前黄口儿，曲踊诧壮少。\r\n但喜觥醽醁，靡肯囊熠燿。\r\n吾衰□□苦，汝健骋轻趬。"
        },
        {
            "title": "丙申元日五绝",
            "content": "雪余连雨满城泥，喝道宵行万马蹄。\r\n昨夜隔年书未点，瓶梅灯畔一枝低。"
        },
        {
            "title": "酴醾花",
            "content": "未用炉薰燃笃耨，何须粉面佐娉婷。\r\n通宵痛饮此花下，露滴杯中酒更醒。"
        },
        {
            "title": "题三苏先生族谱俊载帅初为其七世孙撰序",
            "content": "眉山万古老苏仙，坡颍儿孙世世贤。\r\n尚想九关排虎豹，□须七叶珥貂蝉。\r\n何人不作无穷地，今日才知已定□。\r\n绍述奸朋市朝挞，剡源学士笔如椽。"
        },
        {
            "title": "次韵僧自文见赠四首",
            "content": "去思无德政，岂有吏民碑。\r\n家乏千头橘，官羞七尺蓍。\r\n樵蹊谈野史，茗榻和僧诗。\r\n是事山中好，归来始得知。"
        },
        {
            "title": "拟咏贫士七首",
            "content": "陶渔起畎亩，在野贤无遗。\r\n世岂有贫士，贫民且无之。\r\n鳏寡不敢侮，俊乂斯可知。\r\n末季尚贪欲，高位多穷奇。\r\n有如元恺者，岂不寒与饥。\r\n寒饥士之常，苍生良足悲。"
        },
        {
            "title": "赠胡直内并寄夏自然",
            "content": "直内苦吟今贾孟，自然近作欲韦陶。\r\n曩时场屋犹无恙，前辈科名许独高。\r\n诗句孰能传海内，官衔仅足诧儿曹。\r\n雁门太守何为者，为道深衣胜紫袍。"
        },
        {
            "title": "正月初四后十余日病嗽不能出杂书十首",
            "content": "江皋残雪霁，想见东风还。\r\n可览不可拾，春容有无间。\r\n城市哄灯火，强作元夕天。\r\n乱离痛甫定，物华非自然。\r\n栖栖坐羁旅，嘿嘿悲徂年。"
        },
        {
            "title": "刘子华儒吏",
            "content": "短檠彻晓一灯寒，椰腹中藏万卷宽。\r\n了事足为良吏易，读书真作大儒难。\r\n隐身雁鹜虽常调，致位貂蝉可显官。\r\n褒鄂功臣不须此，长枪挽出进贤冠。"
        },
        {
            "title": "七月十五日书",
            "content": "家贫难办素食，事忙不及草书。\r\n今日果然如此，古人可信非欤。"
        },
        {
            "title": "送方岩夫四首",
            "content": "同姓同年绾左符，岭南万里送孀孤。\r\n先君遗墨今犹在，为问封州有后无。"
        },
        {
            "title": "送李杍黟县",
            "content": "邑贫风俗俭，君去共弦歌。\r\n持己心宜萧，临民色要和。\r\n寒儒尤可念，巨室已无多。\r\n好与诸耆旧，商量细抚摩。"
        },
        {
            "title": "春晴",
            "content": "饕风虐雪到家林，才喜春晴春已深。\r\n花片纷纷飞蝶乱，树阴渐渐早蝉吟。\r\n贫宁不仕元知命，老尚能诗懒用心。\r\n忽喜客来对棋局，旋沽村酒与同斟。"
        },
        {
            "title": "送汪庭芝高士如严州",
            "content": "四海无家只一身，桐江西上访仙真。\r\n七年太守吾聊尔，况汝穷山管道人。"
        },
        {
            "title": "辛丑中秋曲阜桥倚楼",
            "content": "月渐高虽小，星全隐不明。\r\n老夫偶有酒，独酌过三更。\r\n世间千万户，谁是倚楼人。\r\n今夜中秋月，危栏一病身。"
        },
        {
            "title": "次韵邓善之书怀七首",
            "content": "昭谏先生宅，咸平处士庐。\r\n大名无死朽，外物几乘除。\r\n岁月勤稽古，山林永遂初。\r\n能诗直余事，焉不蔺相如。"
        },
        {
            "title": "泊嘉兴城北门外",
            "content": "老病今如许，江硝岂所宜。\r\n未妨宁过计，不是故多疑。\r\n歉岁真难度，奸人或见窥。\r\n移舟入城泊，何敢强违时。"
        },
        {
            "title": "十月三日秀亭二首",
            "content": "乱峰古垒一荒台，自笑衰翁去复来。\r\n石怪更宜添薜荔，树枯犹许寄莓苔。\r\n四天无壁供诗眼，万古皆空付酒杯。\r\n惆怅远惭羊叔子，秋阴欲暮角声哀。"
        },
        {
            "title": "写心五首",
            "content": "今日忽不愁，脱然体无病。\r\n糊饰窗棂明，整齐书册正。\r\n生无快意事，适此悦我性。\r\n雨足明当晴，更喜天宇靓。"
        },
        {
            "title": "题庐山白莲社十八贤图",
            "content": "六老臞儒十二僧，柴桑醉士肯为朋。\r\n葫芦自与葫芦缠，更要閒人缠葛藤。"
        },
        {
            "title": "寄题畅上人文溪别业诗",
            "content": "爱僧予尤爱诗僧，千偈万颂传五灯。\r\n寒山拾得两奇绝，妙压神秀卢慧能。\r\n四明北郭四十里，文溪之名四海称。\r\n文溪上人貌古怪，吟坛突兀高千层。\r\n我虽未到燕坐处，想见藓薜枞行藤。\r\n上之所陟耸楼阁，星辰日月危栏凭。\r\n下之所种足锄耒，芋菔黍梁满甑烝。\r\n有时挑包大都会，省台贵显皆其朋。\r\n紫阳山叟年八十，吟号夜蛬书秋蝇。\r\n厥今流俗所不齿，独肯惠顾谈上乘。\r\n门前车马热如火，兀坐相对森寒冰。\r\n气臭吻合风味似，万里可并横坐肱。\r\n文溪文溪有别业，松阴百谷禾千塍。\r\n何当插翅渡潮海，月门吾敲堂吾升。\r\n春华樱李杏桃药，夏果榛相似莲藕菱。\r\n西风九日东篱菊，十月早梅霜霰凝。\r\n短才题咏匪骚雅，有愧蹇羌惭观兴。\r\n公诗自是第一等，纸上龙变青云蒸。\r\n文溪有集定脱稿，庶越韩门岛可澄。\r\n老夫所作岂敢并，鵰鹗风前跧冻鹰。"
        },
        {
            "title": "漫兴九首",
            "content": "淡虀淘大麦，甘酪荐含桃。\r\n风调谁优劣，田家似颇高。"
        },
        {
            "title": "南高峰至其下不高",
            "content": "远望生愁陟降劳，峥嵘窣堵据金鳌。\r\n今朝身到南山下，渐近元来总不高。"
        },
        {
            "title": "次韵张慵庵立秋有怀",
            "content": "西风一叶未为稠，积雨寒添客思秋。\r\n试以物情观燕垒。可无心事寄菟裘。\r\n砚何堪办三钱水，竹岂能逾十稔楼。\r\n真是先生有归兴，不应如我雪盈头。"
        },
        {
            "title": "次韵刘元煇初寒夜坐并序",
            "content": "山肩寒耸月随归，榾柮炉红闭板扉。\r\n跨灶郎来湿课册，齐眉人为摺深衣。\r\n花传喜信灯如语，草就佳篇字欲飞。\r\n旧日声名刘夜坐，能传家钵似君稀。"
        },
        {
            "title": "七十翁吟七言十绝",
            "content": "后山卒仅四十九，讳日崇宁一日前。\r\n当时假使余七袠，忍见中原丙午年。"
        },
        {
            "title": "赠鲜于伯几",
            "content": "闻名今子骏，所至见公诗。\r\n数步元非过，相看岂可迟。\r\n吟鞍霜跌后，谈麈日閒时。\r\n此客差同味，萧斋许一窥。"
        },
        {
            "title": "下长安堰",
            "content": "已雪又复雨，天寒行路难。\r\n船中寒尚可，未若堰头寒。\r\n已雨又欲雪，泥深行路迷。\r\n岸边泥尚可，未若堰头泥。\r\n官船买船逾十丈，终日牵攀仅能上。\r\n小船不阔五尺者，大船塞之下容下。\r\n堰夫惯见甘途污，轴胶缆断相号呼。\r\n得钱赡家计未愚，不惜身如牛与豬。\r\n人生劣可足衣食，何必来此堰头立。"
        },
        {
            "title": "三月八日百五节林敬舆携酒约盛元仁戴帅初方",
            "content": "生长西湖死葬湖，兴言舟子与农夫。\r\n全家衣食凭摇櫓，历世儿孙学荷锄。\r\n布衲劣兼蓑笠有，虀汤恐并酱醯无。\r\n金盘玉筋环歌舞，午哄昏空一任渠。\r\n\r\n【注释】：【原题】：\r\n三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首"
        },
        {
            "title": "和陶渊明饮酒二十首",
            "content": "羊车一失驭，天地兵甲喧。\r\n中国不自正，王业东南偏。\r\n运甓有贻厥，卧龙康庐山。\r\n使处王谢位，大物岂不还。"
        },
        {
            "title": "舂硙吟",
            "content": "槁木岂有情，顽石且无知。\r\n何术使之动，不假人力施。\r\n纬竹以为车，堰水江之湄。\r\n湍流既迅急，枢轴为斡移。\r\n朽杵辄雀跃，死磨犹骥驰。\r\n一日殆百斛，成功归簸筛。\r\n吾闻往古初，冥冥若愚痴。\r\n火食尚未悟，人与禽兽嬉。\r\n圣智既有作，便利无不为。\r\n机事至此极，机心开自谁。\r\n所以桔槔人，旁贻瓮汲嗤。\r\n马本齕草物，教之谙战鼙。\r\n铁若不入治，焉有剑与锥。\r\n工械日以广，生灵日以糜。\r\n平生子方子，拙直为人欺。\r\n见巧终不喜，讽此舂硙诗。"
        },
        {
            "title": "泊赤岸微晓",
            "content": "今年夏雨水，浙右岁事失。\r\n五月客杭城，市民几不粒。\r\n逮乎书云间，稍稍喜晴色。\r\n转手又不然，一雪二十日。\r\n岂止闾巷穷，大半缺衣食。\r\n我穷尤自笑，亦尝二千石。\r\n今如故将军，俗眼不见识。\r\n下舟北关埭，泥水何狼籍。\r\n离披一破伞，{杠右上加臼}杌两败屐。\r\n俗谚雨夹雪，未易得休息。\r\n大雪复大雨，造物讵容诘。\r\n柁师所见赁，修广仅数尺。\r\n而我凡五人，卧处殊太窄。\r\n初过皋亭山，垂近临平驿。\r\n有酒二三壶，聊以慰仆厮。\r\n吁嗟岁云暮，何苦事行役。\r\n马援壮志已，阮籍穷途迫。\r\n永夜不复眠，孤篷滴复滴。\r\n天地岂不大，一叶寄兹夕。"
        },
        {
            "title": "次韵赵朴翁赴衍圣公峄山书之招",
            "content": "邹鲁相望击柝间，亦颜谁许独晞颜。\r\n同源泗水别溯水，接壤峄山连泰山。\r\n万山元勋辟杨墨，一时浮论主雍环。\r\n七篇事业君能讲，男子临岐泪肯潸。"
        },
        {
            "title": "送凌应兰玉传诗序",
            "content": "壬戌同先祖，登名四十年。\r\n吾衰逃世网，子学绍家传。\r\n好作声名计，姑随仕宦缘。\r\n王奇有故事，即见旅朝贤。"
        },
        {
            "title": "乙巳三月十五日监察御史王东溪节宿戒方回万",
            "content": "年年时节美春三，谁识湖山绿似蓝。\r\n万户栋梁双语燕，千村桑柘两眠蚕。\r\n鼓钟下竺寺连上，香火北高峰胜南。\r\n除却咸平处士外，何人更此筑吟庵。\r\n\r\n【注释】：【原题】：\r\n乙巳三月十五日监察御史王东溪节宿戒方回万里饮灵隐冷泉亭赵宣慰君实赵提举子昂灵隐寺知事晦坛治具西方僧四人两提领北人放泉喷雪观猿掷果予醉先退赋诗五首记之"
        },
        {
            "title": "九日",
            "content": "楼前楼比后徘徊，便当登高百尺台。\r\n海内共知吾辈老，江南未见菊花开。\r\n细思去岁人谁健，遥想中原雁已来。\r\n我似少陵亦赊酒，不妨剩举两三杯。"
        },
        {
            "title": "韩蕲王源上骑驴图为王孙叶叶赋",
            "content": "取日虞渊战临平，鼓起金山麾伏兵。\r\n既不画此背嵬军阵形，国容貂蝉佩葱珩，\r\n军容金甲马朱缨。又不画此生面真仪刑，\r\n昔王不肯专枢庭。清凉居士以自名，\r\n散遗万骑还屯营。独控长耳游林坰，\r\n林间坐石樵叟争。不无醉尉呵夜行，\r\n孰识朱门抗旄旌。王孙妙年万事轻，\r\n欲蹈箕颍遗浮荣。龚侯淡墨胜丹青，\r\n作此灞桥风雪征。龙变不测人中英，\r\n谛观岂是寒书生。丈夫出处吾能评，\r\n不可长剑即短檠。得时用世身名亨，\r\n否哉履道幽人贞。叶叶用意何峥嵘，\r\n大司马侃孙渊明。"
        },
        {
            "title": "漫兴九首",
            "content": "半落酴醾雪，空庭皓月明。\r\n薰风交割近，特地更春寒。"
        },
        {
            "title": "诗二首",
            "content": "一牝犹嫌将两雄，趋新背旧片时中。\r\n陡忘前主能为叛，乍事他人更不忠。\r\n玉碗空亡无易马，绛桃犹在未随风。\r\n何须苦问沙吒利，自是红颜薄老翁。"
        },
        {
            "title": "后天易吟三十首",
            "content": "八列方隅位，四周分至时。\r\n画疆兴庶务，地矩囿天规。"
        },
        {
            "title": "仲夏书事十首",
            "content": "弃置乾坤事，归休水竹居。\r\n不因徵急债，尽可读残书。\r\n虀糁畲田粟，姜羹石涧鱼。\r\n论文同小酌，未觉故人疏。"
        },
        {
            "title": "治圃杂书二十首",
            "content": "林间一磐石，壶酒玩春晖。\r\n混沌本无窍，桔槔焉用机。\r\n乱花红雪舞，远岫翠屏围。\r\n车马纷纷者，能知此似稀。"
        },
        {
            "title": "次韵仁近九日予病不出",
            "content": "炎凉飘忽叹如流，久客仍逢岁不秋。\r\n高处未应堪著眼，闷中惟可独搔头。\r\n市酤太恶难沾醉，晴色良佳竟倦游。\r\n戏马龙山总灰灭，儿曹焉悟此身浮。"
        },
        {
            "title": "癸未至节以病晚起走笔戏书纪事排闷十首",
            "content": "重报莺花信，谁司铁炭权。\r\n更经三度节，即满六旬年。\r\n豪动书千纸，穷难致一钱。\r\n不忧无穴葬，惟喜有诗传。"
        },
        {
            "title": "寄阎承旨靖轩",
            "content": "相逢偶值寄梅人，今岁江南暖未匀。\r\n报与玉堂真学士，小诗聊当一枝春。"
        },
        {
            "title": "次韵感学事二首",
            "content": "战鼙惊倒白头翁，慨想青衿旧日风。\r\n或厌三场争小技，孰知一目网群雄。\r\n虀盐此地涵濡久，藻鉴他时赏拔公。\r\n松老槐颠异畴昔，定应穷极道还通。"
        },
        {
            "title": "寄题佛智忠禅师实庵",
            "content": "皴皮槁项换儿童，依旧恒河见性同。\r\n作茧蚕宁长恋叶，蜕形蝉待别嘶风。\r\n双趺可逐茶毗尽，只履谁知窣堵空。\r\n设上馒头诳人眼，新罗鹞子过天东。"
        },
        {
            "title": "雨余早起五首",
            "content": "枝枝红{上艹下乐}蕊头偏，应是难禁宿雨湔。\r\n好物不扶扶恶物，已耘死草更昂然。"
        },
        {
            "title": "喜雨晴",
            "content": "骤雨送残雪，山涧没半膝。\r\n悠悠入深溪，想复高数尺。\r\n赤土流水红，青土流水碧。\r\n寸步阻烂泥，诗眼返自德。\r\n维兹九江路，巴蜀通大驿。\r\n今事既不然，取道浮梁侧。\r\n西偏数巨港，春涨辄泛溢。\r\n无桥复无船，仆曹为予戚。\r\n老夫负胆气，动为万里役。\r\n江河淮湖间，径度无怖色。\r\n恭惟天所棐，岂不在正直。\r\n但行无所苦，前路皆晴日。"
        },
        {
            "title": "题十六罗汉画像",
            "content": "一释迦佛起天竺，罗汉五百又十六。\r\n中华止绘十六僧，贯休十八老笔续。\r\n千无万无无更无，芥子须弥一扫俱。\r\n阿字义门总深入，画图岂止伐颛臾。\r\n咄，伏虎降龙两尊者，\r\n此卷写一犬如狮一仙鹤，精妙丝毫无苟且。\r\n笔墨游戏真，古今劫火燃。\r\n卷起短轴且饮酒，西窗万里开青天。"
        },
        {
            "title": "开镜见瓶梅",
            "content": "开奁见明镜，聊以肃吾栉。\r\n旁有一瓶梅，横斜数枝人。\r\n真花在瓶中，镜中果何物。\r\n玩此不能已，悠然若有得。"
        },
        {
            "title": "红云亭即事五首",
            "content": "一行城外路，事事胜城中。\r\n是处稻争绿，谁家莲忽红。\r\n深篱幽户闭，小水暗渠通。\r\n独坐谋诗句，何人识此翁。"
        },
        {
            "title": "承金汉臣寄诗将及一月次韵奉酬并呈徐蜚英",
            "content": "千里秋光一倚栏，危楼四望碧云宽。\r\n遥知对垒分诗将，未觉同舟怯县滩。\r\n九日与谁同把酒，八年如我倦弹冠。\r\n会难别易驹阴迅，时展来篇细细看。"
        },
        {
            "title": "红云亭即事五首",
            "content": "池塘通磵水，篱落护柴门。\r\n昔在承平日，谁知化育恩。\r\n艰危多死徒，侥幸或生存。\r\n予亦问关久，频来憩此村。"
        },
        {
            "title": "戊戌生日二首",
            "content": "客舍逢生日，邻家送寿星。\r\n循彝须答礼，恃熟莫忘形。\r\n把笔迟赓和，开樽共醉醒。\r\n五儿一随侍，心窃愧椿庭。"
        },
        {
            "title": "十九日甲戌晴己卯晚又雨二首",
            "content": "稍复桥痕旧，俄惊础汗非。\r\n岂宜真汹涌，止可略霏{上雨下微}。\r\n河伯毋流毒，云师幸霁威。\r\n劣能驱暑气，即愿吐晴晖。"
        },
        {
            "title": "寄伯宣尚书士常吏侍二首",
            "content": "贫与身仇病作魔，春来为况复如何。\r\n梅花未了桃花动，诗债犹稀酒债多。\r\n剩喜故人跻要路，稍令閒客藉余波。\r\n吏廉岁稔兵氛寝，是处江湖可一蓑。"
        },
        {
            "title": "彭泽道中怀严陵",
            "content": "人生千万事，都不似归来。\r\n是泽鱼堪钓，何田稻不栽。\r\n客行元亭邑，家寄子陵台。\r\n缅想二贤迹，吾颜亦靦哉。"
        },
        {
            "title": "杂兴十二首",
            "content": "稻熟苦淫雨，九月尽十月。\r\n已刈及未刈，半芽半漂没。\r\n饥饱系民命，此变岂可忽。\r\n云师如葛伯，仇饷佚天罚。\r\n死木生菌蕈，化萤草未歇。\r\n恒燠缪为恩，乖气一何悖。\r\n何如时寒风，霜晴大明揭。\r\n田父得舂枕，一饭肉白骨。"
        },
        {
            "title": "送赵仁则官满西归三首",
            "content": "妙年意气日方中，致有前贤长者风。\r\n言未始轻常简洁，饮虽甚醉愈温恭。\r\n此邦小屈为通守，吾老相逢已秃翁。\r\n自笑全家归未得，怅然寥廓羡冥鸿。"
        },
        {
            "title": "南山寺潇洒阁呈川无竭二首",
            "content": "每从水际上山巅，历磴攀梯欲到天。\r\n北岱南嵩前后阁，东吴西楚去来船。\r\n诗牌字没先朝藓，梵磬声飘下界烟。\r\n□□登临定分首，不知重会是何年。"
        },
        {
            "title": "为黄仲宣赋山中四章章四句",
            "content": "山中之朝，有溪可瓢。\r\n饮我之水，亦逍以遥。"
        },
        {
            "title": "三月三日西湖第三桥四首",
            "content": "尽道西湖久寂寥，红栏干落但空桥。\r\n细思未有苏堤日，且把閒愁着酒浇。"
        },
        {
            "title": "喜宗兄端叟再会武林还暨阳二首",
            "content": "我亦七旬老，公为两岁兄。\r\n共知吾辈拙，各赖此心平。\r\n江海逃簪绂，乾坤寝甲兵。\r\n喜逢又惜别，久幸荫宗盟。"
        },
        {
            "title": "春半久雨走笔五首",
            "content": "耳焦发秃四肢枯，年近非熊异壮图。\r\n见识渐高诗□□，精神常好酒相扶。\r\n地舆茂育元非有，天宇空虚不是无。\r\n自笑太仓中一粒，梦魂夜夜侍都俞。"
        },
        {
            "title": "次韵徐赞府蜚英八首",
            "content": "摩拊惸嫠达下情，领州作县总书生。\r\n清诗要自清心出，比自新安水更清。"
        },
        {
            "title": "戏简杨华父",
            "content": "落笔知学力，开口见心事。\r\n吾尝持此说，以阅天下士。\r\n杨侯老病躯，斗胆傲一世。\r\n王公敢唾骂，圣贤自位置。\r\n贫至典深衣，犹抱禹稷志。\r\n立论无今人，作诗有古意。\r\n半夜起醉歌，达旦不肯寐。\r\n佯狂未为非，贾祸亦可畏。\r\n筑屋五百间，誓言恢讲肄。\r\n何如觅皂角，浣濯暑服腻。"
        },
        {
            "title": "怪梦十首",
            "content": "勤能将拙补，命辄与仇谋。\r\n尚有江湖债，终无世俗愁。\r\n已衰犹未死，欲去又还留。\r\n万事鹅儿酒，诸公燕子楼。"
        },
        {
            "title": "后天易吟三十首",
            "content": "观身不见背，动体悉由心。\r\n向阳负阴处，离坎细推寻。"
        },
        {
            "title": "赠吴琴士会龙",
            "content": "古琴口歌兮手弦，今琴何为兮不然。\r\n今人作诗动千篇，不弦不歌兮无传。\r\n关雎麟趾留遗编，离骚以来诸吟仙。\r\n我每见之月在渊。请君携琴诣我古梅前，\r\n君弦其后兮我歌以先。君如夜寒不来旃昌黎之十操兮，\r\n将独歌之泪潺湲。"
        },
        {
            "title": "用夹谷子括吴山晚眺韵十首",
            "content": "湖共江宽更海宽，遥天纵玩复横观。\r\n雅知山对吟肩瘦，未怯霜欺醉面寒。\r\n感召丰登饶粒食，抚摩瘦敝起雕残。\r\n生灵百万俱高枕，公亦官清梦寐安。"
        },
        {
            "title": "送常德教赵君",
            "content": "岳阳州城危楼前，无地但有水与天。\r\n一点之青惟君山，四顾汹涌心茫然。\r\n吾尝北风吹湖船，飞过洞庭一日间。\r\n高桅一昂摩日边，及其一低如沉渊。\r\n灶不可炊薪不燃，跃出釜水如盆翻。\r\n神惊魄裭乾坤颠，江豚出没蛟灶掀。\r\n小儿号啼大人眠，猫呕狗吐流腥涎。\r\n饥僵渴仆三不餐，自晓至昏缩若拳。\r\n始从武口入武川，然后相贺性命完。\r\n龙阳县西百丈牵，古鼎大镇控群蛮。\r\n丹砂水银充市廛，千机织绵绿红鲜。\r\n北上江陵通襄樊，南接长沙衡岳连。\r\n陶渊明记桃花源，访寻遗迹吾鞭。\r\n长松巨柏万且千，近人不畏猨猱悬。\r\n琴床药炉溅瀑泉，白发道士如神仙。\r\n尺许大字铁屈盘，吾诗颇奇留刊镌。\r\n此事一往四十年，至今夜犹梦湘沅。\r\n隆淮云孙腹便便，昔者金门班鹭鸳。\r\n胡为近亦寒无毡，屑往芹宫专冷官。\r\n略有廪粟有俸钱，饭虽不足聊粥饘。\r\n风雅之后闻屈原，千古哀怨离骚传。\r\n惟楚有材实多贤，幸为人师何憾旃。\r\n坎流叵测行止难，或逆而溯顺而沿。\r\n可不随机信天缘，竹枝歌声宫商宣。"
        },
        {
            "title": "不寐十首",
            "content": "雪声兼雨声，静听到残更。\r\n为底常无寐，宁当有不平。\r\n食多嫌气浊，衾薄觉神清。\r\n万古书灯眼，心常与共明。"
        },
        {
            "title": "雪霁冒寒",
            "content": "苦寒犹强忍，空阔倚楼前。\r\n春欲回江国，人皆喜雪天。\r\n病须攻此老，穷已极今年。\r\n乘兴吾何往，西归问钓船。"
        },
        {
            "title": "题醉仙图",
            "content": "晋七贤欤，唐八仙欤。\r\n胸吞万古，气高九天。\r\n粪土轩冕，膏盲林泉。\r\n造性命之阃奥，眇文章之蹄筌。\r\n见李耳于树下，参伏羲于画前。\r\n爰养素于黄庭，亦存神于丹田。\r\n既万累之尽扫，惟一真之独全。\r\n生涯无他，糟丘酒船。\r\n画史游戏，醉态蹁跹。\r\n或相舁扶，或相攀牵。\r\n或袒而舞，或跣而眠。\r\n堂堂八尺，如颓玉山。\r\n炯炯一寸，如珠在渊。\r\n老夫一笑知其然，非愚非痴非狂颠。"
        },
        {
            "title": "怪梦十首",
            "content": "三朝前谷雨，寒甚过时谋。\r\n夜短难声早，春阑燕语愁。\r\n独行仍独坐，难去又难留。\r\n粗守持身法，坚城护百楼。"
        },
        {
            "title": "戴帅初赋道人萧了空坐逝出神事借韵",
            "content": "漆园老子蝶魂飞，缑氏仙人鹤驭归。\r\n往事何凭烟漠漠，余生几度雪霏霏。\r\n早容身厕三千列，偶许年过七十稀。\r\n籍湜叛韩吾岂敢，平生不惯食言肥。"
        },
        {
            "title": "学诗吟十首",
            "content": "我爱真西山，读书有甲记。\r\n首论天命性，岂可不论气。\r\n我爱魏鹤山，周易辑集义。\r\n濂洛十七家，一贯六十四。\r\n有寂即有感，槁死笑释氏。\r\n无气欲为人，瓦砾弃骸胔。\r\n复见天地心，有处起生意。\r\n王弼独云元，此语决非是。"
        },
        {
            "title": "次韵仁近见和怀归五首",
            "content": "日短晴窗顷刻阴，乾坤万虑入孤斟。\r\n故交剩见车逢笠，初学谁羞屋画金。\r\n菱镜岂堪朝幌觑，茗炉聊伴夜瓶吟。\r\n生平不倚心如铁，似觉难禁世故侵。"
        },
        {
            "title": "梦觉闻香",
            "content": "湖海余生在，桑榆暮景闲。\r\n只堪娱老圃，焉用访名山。\r\n邻屋晓舂急，客床乡梦还。\r\n江天啼鴃处，残月几回弯。"
        },
        {
            "title": "寄赵宾旸二首",
            "content": "才疏意广道难行，深入穷山隐姓名。\r\n自分一瓢终陋巷，谁知五马昔专城。\r\n去年是处兴兵甲，此老无人问死生。\r\n忽忆杜微今七十，寄声聊见不忘情。"
        },
        {
            "title": "二月十六日夜独酌思归四首",
            "content": "楼前春水欲生蛙，楼上无眠夜忆家。\r\n官道靴鸣知有雨，故溪船去好移花。\r\n耆年极荷神只借，直性难禁世俗哗。\r\n便可真归不须梦，烂烹新笋煮新茶。"
        },
        {
            "title": "赠管氏三昆仲罗汉保大闾官孙",
            "content": "颗颗圆珠掌上珍，更如玉树皎无尘。\r\n公侯富贵元常事，兄弟聪明各过人。\r\n着意学吟须刻苦，立谈属对已清新。\r\n老夫不误青双眼，会见他年笔有神。"
        },
        {
            "title": "岁除次韵全君玉有怀二首",
            "content": "全老忽贻寒夜句，岁阑吾党久离群。\r\n一场噩梦三千字，百载颓龄七八分。\r\n孰与挽前轩此士，端能殿后栋斯文。\r\n乡傩礼失求诸野，小鬼应犹畏灶君。"
        },
        {
            "title": "次韵仁近见和怀归五首",
            "content": "轮蹄追想禁街驰，尚有君平卖卜帷。\r\n遁世久忘三接卦，怀人空赋八哀诗。\r\n敛华就实嗟何及，悟往知来尚可为。\r\n归去井梧应好在，白头江令自堪悲。"
        },
        {
            "title": "三月初五日孟君复王元俞治中十人同会分韵得",
            "content": "春光九十日，半为风雨欺。\r\n人生一百年，怀抱无好时。\r\n兹辰复何辰，晴烟霏柳丝。\r\n佳友可我意，閒愁忽如遗。\r\n座客有十人，十人皆能诗。\r\n景色既已妍，谈笑无相疑。\r\n酌酒不计数，惟醉以为期。\r\n阄韵有险易，鹤头侧复垂。\r\n上巳后二日，此会竟大奇。\r\n芥蒂死生间，吾尝笑羲之。\r\n王侯宰槐国，蚁身不自知。\r\n顾此一梦耳，不饮庸非痴。\r\n\r\n【注释】：【原题】：\r\n三月初五日孟君复王元俞治中十人同会分韵得诗学"
        },
        {
            "title": "水亭待孙元京遇之归途",
            "content": "独向水亭坐，未闻诗友来。\r\n入城还偶遇，下马与同回。\r\n各已泥双屦，终难致一杯。\r\n菰蒲偃微雨，忽见野莲开。"
        },
        {
            "title": "次韵金直卿夏夜",
            "content": "楼高夜独吟，鉴古复寿今。\r\n不竞当知命，无瑕在养心。\r\n人声钟后绝，天影水中深。\r\n风槛微凉处，时时一正襟。"
        },
        {
            "title": "西斋秋感二十首",
            "content": "木落雨淅沥，灯昏鼠窥觎。\r\n早卧定不寐，鲁经略卷舒。\r\n共姬一妇人，葬与嫁之初。\r\n四十三年间，九见褒笔书。\r\n傅母夜阙一，甘就焚如枯。\r\n表此以愧彼，有躯不如无。\r\n西子沼人国，改事遨五湖。\r\n嗟嗟东昏侯，犹不失玉奴。"
        },
        {
            "title": "十四日至节",
            "content": "钱塘多少富豪家，酒肉如山赏物华。\r\n野老入城□□□，□萝卜菜腊梅花。"
        },
        {
            "title": "修石山",
            "content": "土山未甚正，有石亦颇欹。\r\n方矩一再度，夙具锸与箕。\r\n晨兴命工徒，将一大治之。\r\n扫砾斫枯卉，拥泥护芳荑。\r\n春雷已惊蛰，犹以寒自疑。\r\n蚯蚓缩未动，虾蟆僵如痴。\r\n此役彼不安，慈悯其忍为。\r\n复有蜈松蝎，壤发难迅驰。\r\n仆夫听使去，梃杵肯遽施。\r\n至所谓蛇者，众怒争剪夷。\r\n赤练稍宛转，碎首忽若糜。\r\n人迹不至处，掷出园外篱。\r\n天地主生育，乳孕无穷期。\r\n何土草不茂，何水鱼不滋。\r\n毒堇及淫蜮，赋物曷至兹。\r\n峥嵘不能亩，蜗蚁千万斯。\r\n凶恶如此辈，均受亭毒私。\r\n理有不可晓，颜跖同世时。\r\n閒居理花蕊，娱心聊自怡。\r\n小小事兴作，虫豸关安危。\r\n何况大骚动，疮痏良可知。\r\n诛恶亦一快，感慨因成诗。"
        },
        {
            "title": "次韵张文焕慵庵万山堂即事二首",
            "content": "张侯诗思涌如泉，吟榻横陈翠麓巅。\r\n十雨五风今乐国，千村万落几人烟。\r\n赏心眺览知何算，转首音尘竟弗传。\r\n句勒口碑天共远，不虚佳月佐觥船。"
        },
        {
            "title": "怀惭",
            "content": "逃生何处可茅庵，城市山林总不堪。\r\n人莫我知姑用六，今非昔比更缄三。\r\n擘麟行酒海深浅，系雁传书天北南。\r\n数月儿曹尽饥瘦，无能衰叟但怀惭。"
        },
        {
            "title": "丞相大观文马公先生挽词三首",
            "content": "病笃辞台席，明年遂失襄。\r\n少容公展布，岂遽国危亡。\r\n此老为微子，吾君类偃王。\r\n欺孤木绵鬼，寸斩亦何伤。"
        },
        {
            "title": "饮兴道观有感五首",
            "content": "山门藓兽石嶙峋，三耳翁今去几春。\r\n蝼蚁与谁频作梦，茯苓应更长如人。\r\n土馒头里无仙骨，金仆姑边尚战尘。\r\n焉得亦如酒家叟，一茅庵住自由身。"
        },
        {
            "title": "癸未至节以病晚起走笔戏书纪事排闷十首",
            "content": "忍事宁生瘿，今谁似我能。\r\n缺钱分灶婢，赊米乞庵僧。\r\n恶语闻皆恕，凡诗见亦称。\r\n平生楼百尺，非复旧陈登。"
        },
        {
            "title": "秋风",
            "content": "剩喜秋风起，空庭老树间。\r\n夜凉瞻北斗，晨爽对南山。\r\n□□黄花近，今年白羽閒。\r\n未妨缺耕敛，尚觉老躯顽。"
        },
        {
            "title": "寓杭久无诗长至后偶赋怀归五首呈仁仲实",
            "content": "酒朋诗友遍人寰，大半雕零丧乱间。\r\n野曝尚分黄道日，春耕欲老紫阳山。\r\n少年多病岂知寿，晚节忍穷才得閒。\r\n身隐乱云万重外，谁能书札问柴关。"
        },
        {
            "title": "十一夜无寐怀九日南山之游",
            "content": "代步仅一马，奄忽乏敝帷。\r\n扶舆陟南山，幸有渊明儿。\r\n树阴玩苔藓，稍读古板碑。\r\n江湖岂无人，不如僧能诗。\r\n稳坐勿竞险，羲农端在兹。\r\n欢伯偶就招，引满奚容辞。\r\n未饮觉秋寒，既饮忘百为。\r\n何以得渡江，醉中初不知。\r\n至今酒醒夜，绝叹斯游奇。"
        },
        {
            "title": "寄还程道益道大昆季诗卷",
            "content": "山水吾州称绝奇，间生杰出当如之。\r\n不行天上五岭路，焉识人间二程诗。\r\n无逸幼槃金华似，才翁子美欧阳知。\r\n怒流汹涌各分派，万折到海夫奚疑。"
        },
        {
            "title": "寄魏珍卿",
            "content": "五十年登静老门，八男今见九曾孙。\r\n浮生变幻□□□，□事艰危讵忍论。\r\n三级浪知龙有种，九皋声喜鹤犹□，\r\n□□舟畔书帷旧，酒醒灯前欲断魂。"
        },
        {
            "title": "赠方太初三首",
            "content": "秋崖元不死，梦寐想仪刑。\r\n纵使长松倒，终殊众草零。\r\n群儿夺朱紫，之子出蓝青。\r\n可惜科场废，难徼笔砚灵。"
        },
        {
            "title": "烟雨楼",
            "content": "楼压重湖实壮哉，楼前图画若天开。\r\n鸥从沙际冲烟去，燕向花边卷雨来。\r\n傍柳一桥相掩映，隔林双塔共崔嵬。\r\n栏干倚尽催诗处，晴日须来三四回。"
        },
        {
            "title": "七十翁吟五言古体十首",
            "content": "幼尝习古诗，生平不满百。\r\n人生如蜗牛，欲升一丈壁。\r\n我幸七尺身，燥土余三尺。\r\n目此寸进难，涎尽喙不湿。\r\n平生修省心，不啻震{隙阝换虎右}{隙阝换虎右}。\r\n晚若蹈虎尾，更甚履愬愬。\r\n庶几其可免，宁受冻饥厄。\r\n徒步胜安车，亦勿乘下泽。"
        },
        {
            "title": "寓楼小饮",
            "content": "六贤一道士，邂逅及吾门。\r\n藉甚西湖客，惭无北海樽。\r\n雪堂副团练，石鼎老轩辕。\r\n歌杜诗奇绝，谁能效许浑。"
        },
        {
            "title": "六言四首",
            "content": "楼中老子无事，座上梅花盛开。\r\n闭目不闭鼻孔，暗□□□自来。"
        },
        {
            "title": "所感",
            "content": "生涯今尔许，心悔旧为邦。\r\n老合营埋穴，贫犹买酿缸。\r\n山行怜瘦马，昼诵喜晴窗。\r\n忽欲翩然去，风帆泝九江。"
        },
        {
            "title": "雪中忆昔五首",
            "content": "忆昔繁华侣俊游，宁知后死挂閒愁。\r\n无人复唱鱼儿曲，何处重寻燕子楼。\r\n张敞空思前汉尹，邵平谁识故秦侯。\r\n定应冥漠犹遗恨，蔗节瓜犀启夜丘。"
        },
        {
            "title": "再哭无竭禅师",
            "content": "倒撑无底船和尚，撑上西天是世尊。\r\n万壑啼猿如下泪，一江明月与招魂。\r\n涅槃满证无生果，解脱深参阿字门。\r\n却笑孤山人未远，浪歌身异性长存。"
        },
        {
            "title": "张滁州挽词二首",
            "content": "世变古来有，人才时岂无。\r\n已移甄井玺，犹握酿泉符。\r\n寿及周三老，名成汉八厨。\r\n彼哉武断者，盗起欲全躯。"
        },
        {
            "title": "次韵寄川无竭并送所撰旃檀林记二首",
            "content": "多生曾结短檠，埋没书蟫不记年。\r\n左郁右邻窥奥藏，南浯北峄问奇镌。\r\n更饶曼倩三冬学，未抵天龙一指禅。\r\n丝尽茧成终有日，与公同作老蚕眠。"
        },
        {
            "title": "西斋秋日杂书五首",
            "content": "闲闲闭园门，默默坐书室。\r\n幽幽绝来人，寂寂度长日。\r\n苦桃何累累，秋颗压枝密。\r\n桃苦不可食，熟烂未忍摘。\r\n时闻落地声，诗思若有得。"
        },
        {
            "title": "六十吟五首",
            "content": "六十衰年万事尝，西风回首战争场。\r\n科名官职俱虚幻，学问文章总废忘。\r\n死见几人饶酷毒，生怜此老尚昂藏。\r\n故应许似篱边菊，百种花残独傲霜。"
        },
        {
            "title": "秀亭秋怀十五首",
            "content": "乐莫乐登高，亦复悲莫悲。\r\n乐兮携佳人，樽酒相追随。\r\n惨惨古戍暮，烟寒秋角吹。\r\n悲从此中起，孤游偶臻兹。\r\n城南百尺楼，前是未有这。\r\n城外两三冢，新葬复是谁。\r\n往者已足鉴，百世悬可知。"
        },
        {
            "title": "八月十二日过湖",
            "content": "荷已无花柳欲陈，秋风飒飒水粼粼。\r\n湖山惨淡西施老，细看终于胜丑人。"
        },
        {
            "title": "次韵送郝同知还闽二首",
            "content": "平生奔走遍区中，老尚流离作寓公。\r\n合坐黄堂称太守，愿求丹剂学仙翁。\r\n繄谁虎豹占文变，何限貂蝉出武功。\r\n可似有心随李耳，流沙西迈过崆峒。"
        },
        {
            "title": "江涨",
            "content": "暑雪西南下，愁霖日夜倾。\r\n高城人避水，古庙吏祈晴。\r\n沙鸟依庭宿，渔船入市行。\r\n老夫隐几意，可但悯吾生。"
        },
        {
            "title": "先天易吟三十首",
            "content": "瀛登唐治日，奎聚宋兴年。\r\n子午复南北，一声啼杜鹃。"
        },
        {
            "title": "丙申元日五绝",
            "content": "新年仍着旧年衣，老健深惭七十希。\r\n一炷炉香拜天地，今春早早买船归。"
        },
        {
            "title": "小至日书",
            "content": "谁知缇室动葭灰，总道阳从九地回。\r\n年近六旬愁里过，身行万里死边来。\r\n诗存瘦骨全如我，花倚春风不是梅。\r\n偶有友朋仍有酒，看云聊与釂深杯。"
        },
        {
            "title": "送译学靳教授",
            "content": "鲁国多逢掖，周官设象胥。\r\n精言通九译，博学本三余。\r\n职冷冰相似，心清水不如。\r\n负才宜大用，别有腹中书。"
        },
        {
            "title": "六月二十九夜",
            "content": "小阁微凉上，閒人半醉中。\r\n双明萤度水，一向柳拖风。\r\n委曲聊随俗，艰难敢讳穷。\r\n香山吾不逮，犹胜杜陵翁。"
        },
        {
            "title": "戊戌生日二首",
            "content": "贪得真迷境，持平实悟门。\r\n未妨人负我，各要子生孙。\r\n动辄闻谁死，猗嗟幸独存。\r\n荣华何足记，衰翠不须论。"
        },
        {
            "title": "送王宣慰中斋上温州",
            "content": "两朝参预庆源长，愧我蒹葭玉树傍。\r\n先世幸联龙虎榜，难兄复接鹭鵷行。\r\n江东连帅迎前纛，浙左侯藩饯去艎。\r\n每愧淡交无以报，愿闻所至有甘棠。"
        },
        {
            "title": "寄题休宁赵氏云屋省心翠侍问道亭有有堂五首",
            "content": "三叉路口驻车轮，莫讶知津更问津。\r\n何限出门向西笑，忙行不似慢行人。"
        },
        {
            "title": "题丁适之菊庄",
            "content": "令威旧主芙蓉城，上帝谓此职未清。\r\n敕赐别业非菽粟，屈餐陶采余秋英。\r\n菊庄先生拜新号，掌管黄花躬播耕。\r\n庄田庄屋几顷亩，庄官庄佃无姓名。\r\n只好天随自荷锄，兼味佐以仙犬精。"
        },
        {
            "title": "刘元煇来三首",
            "content": "闻筑船亭就，能来共看花。\r\n鲞枯庖海物，豆乳买邻家。\r\n稍可从容饮，犹当委曲赊。\r\n归途有底急，不肯后昏鸦。"
        },
        {
            "title": "追用徐廉使参政子方申屠侍御致远张御史鹏飞",
            "content": "岁岁花时是病时，不争春早与春迟。\r\n阴晴谩复题窗记，节气还因检历知。\r\n杜若荐方聊可采，秭归啼苦未须悲。\r\n老翁堪与少年竞，勤把青铜照颔丝。\r\n\r\n【注释】：【原题】：\r\n追用徐廉使参政子方申屠侍御致远张御史鹏飞元日倡酬韵六首"
        },
        {
            "title": "三月八日百五节林敬舆携酒约盛元仁戴帅初方",
            "content": "第五桥通曲港船，直摇春水到门前。\r\n休官久作渔竿客，扶老来寻鹤氅仙。\r\n畴曩欢娱如昨日，今吾衰飒最高年。\r\n旧坟新冢石羊马，且举残杯莫怆然。\r\n\r\n【注释】：【原题】：\r\n三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首"
        },
        {
            "title": "题王义之云隐",
            "content": "心天界限绝尘氛，廛市虽喧耳不闻。\r\n大隐从来非小隐，可须深入万重云。"
        },
        {
            "title": "次韵金汉臣喜雨",
            "content": "山高田易旱，已过一旬晴。\r\n岂止商饥饱，真成决死生。\r\n甘霖三尺透，病体十分轻。\r\n想见琴堂老，催诗意倍清。"
        },
        {
            "title": "读陶集爱其致意于菊者八因作八首·六曰采菊",
            "content": "采采东篱亦易寻，悠然见处孰知心。\r\n心曾目送飞鸿否，谁不能近叔夜琴。\r\n\r\n【注释】：【原题】：\r\n读陶集爱其致意于菊者八因作八首·六曰采菊东篱下悠然见南山"
        },
        {
            "title": "次韵灵鹫清长老二首",
            "content": "粗读书难尽信书，世谁鲠直但何谀。\r\n平生湖海悲游子，晚岁乾坤老腐儒。\r\n知己尚堪抬醉眼，从僧似欲剃吟须。\r\n可当灵鹫兼三竺，日伴猿饥侣鹤臞。"
        },
        {
            "title": "人生如流丸",
            "content": "人生如流丸，冉冉不肯住。\r\n草变鶗鴃鸣，花零蝴蝶去。\r\n去去无奈何，一饭三起步。\r\n鬓绿密已稀，红颜新忽故。\r\n往悔杳莫追。前瞻冥未悟。\r\n破镜忽偶圆，堕甑宁足顾。\r\n方池疏雨余，历历见鸟度。\r\n沉吟高树间，聊用写心素。"
        },
        {
            "title": "三月十七夜大雷雨用韵酬俞好问四首",
            "content": "薄有盐醯胹竹孙，夜寒城郭似荒村。\r\n远更已觉逾三鼓，独酌无聊罄一樽。\r\n此道粗闻元自少，众人欲杀幸犹存。\r\n盲风怪雨青灯暗，庄蝶难凭入梦魂。"
        },
        {
            "title": "次张鹏飞解官旧韵",
            "content": "聚敛臣应愧直臣，暂閒身似胜官身。\r\n险夷异路良难测，进退忘怀直任真。\r\n万国山河封域广，九天日月照临新。\r\n乌台凤沼登耆旧，屈指如公几正人。"
        },
        {
            "title": "七十翁吟五言古体十首",
            "content": "诗人而寿者，近有数老仙。\r\n后有陆放翁，前有曾茶山。\r\n亦复有二赵，南塘与章泉。\r\n年皆八九十，至今诗集传。\r\n南岳五藁出，岂无刘后村。\r\n老妓风水僧，两诗太不然。\r\n三生感容堂，晚节尤可怜。\r\n虚叟年七十，努力当勉旃。"
        },
        {
            "title": "西湖答",
            "content": "浓妆淡抹比蛾眉，多谢苏仙内翰诗。\r\n若使朝适无宰嚭，未妨宫掖有西施。"
        },
        {
            "title": "送医工郭耕道",
            "content": "上古三皇轩农羲，天始有柱地有基。\r\n腹虚与实疗民饥，心塞与开植民彝。\r\n保民性命专厥司，握生杀权名曰医。\r\n万事万物有偶奇，一阴一阳之所为。\r\n五运六气相参差，流行百骸敷四肢。\r\n河堤蚁窍如针锥，荣卫微爽颠不治。\r\n沉里浮表数及迟，指下难明审毫里。\r\n能肉其骨扶其危，神圣工巧古所推。\r\n汴梁凯旋并门师，代州之郭天下知。\r\n半留中原半南移，大方脉科三百朞。\r\n黄金台边驿骑驰，大树古巷传言丝。\r\n趣装北上扬喜眉，药囊香细温风吹。\r\n肘后之祠神护持，本草我亦一二窥。\r\n素问难经手曾披，但于一事似有疑。\r\n左右心肝贤肺脾，女人反此背看之。\r\n叔和脉经无比辞，托名为诀翻支离。\r\n尺盛尺弱分两岐，句拙语俗意有疵。\r\n举世附和莫钳锤，惟晁公武能辨兹。\r\n欲攀易牙别渑淄，郭侯去矣不可羁。\r\n丹砂赤箭参术芝，豕苓鸡雍败鼓皮。\r\n百发百中谨所施，楼护侯鲭勿涎垂。\r\n弘景当有还山期，赠行聊效黄庭诗。"
        },
        {
            "title": "癸巳元日年六十七",
            "content": "生平矻矻短檠窗，晚节灰心殢酒缸。\r\n百岁三分新过二，十行一目旧无双。\r\n又惊客枕听春雨，即合归舟上浙江。\r\n未必樊迟劣颜子，故应学稼胜为邦。"
        },
        {
            "title": "立秋久无诗",
            "content": "三伏厌厌病欲萎，可能秋后尚无诗。\r\n连宵急雨凉如洗，贫寐衰翁醉不知。\r\n药饵谁精寸关尺，文章空说斗牛箕。\r\n西斋池上堪逃暑，木落吾将信所之。"
        },
        {
            "title": "先天易吟三十首",
            "content": "乾坤坎离位，元会运世篇。\r\n三百六十岁，才似一周年。"
        },
        {
            "title": "六十吟五首",
            "content": "昼暑微遒暮已凉，中秋近□更重阳。\r\n少时痛饮不胜乐，老病积忧无此狂。\r\n岁六十翁扶药饵，家三百指望裘裳。\r\n空庭月侧荒山梢，起望星河夜慨慷。"
        },
        {
            "title": "先天易吟三十首",
            "content": "画处本天地，占时通鬼神。\r\n自然大道理，丝发不由人。"
        },
        {
            "title": "赠送鹤田李元晖",
            "content": "一别九寒暑，乾坤事事新。\r\n老身余长物，故友尽穷人。\r\n汩汩犹群盗，时时有战尘。\r\n少陵诗眼在，试觅曲江春。"
        },
        {
            "title": "夜饮唐子云宅别后简师善",
            "content": "幽居寻未得，下马揖比邻。\r\n指我道傍叟，即君堂上亲。\r\n仪刑全古雅，谈笑极清真。\r\n匕箸山肴美，樽罍腊酿醇。\r\n扁门称道院，辟馆养诗人。\r\n得句挥毫疾，论文剪烛频。\r\n乾坤百战定，父子一家春。\r\n地僻过从少，谁欤此问津。"
        },
        {
            "title": "七十翁五言十首",
            "content": "五月炎歊早，冰盘未荐瓜。\r\n客中如许热，林下岂无家。\r\n体炙巾缯火，肤斑点铁砂。\r\n一杯庆七十，汗滴暮楼霞。"
        },
        {
            "title": "八月二十四日宾旸华父同登秀亭二首",
            "content": "两公诗思欲飞扬，颇似繁台俯大梁。\r\n潇洒道装衣袖阔，昂藏寿相耳毫长。\r\n持身未惯全随俗，玩世何嫌略放狂。\r\n我有平生八叉手，兴来举酒尚洋洋。"
        },
        {
            "title": "识山堂会饮",
            "content": "醉筇斜倚杏花风，邂逅高堂六客同。\r\n寓世常如超世外，识山何待到山中。\r\n去鸿新燕催春色，残雪晴霞媚晚空。\r\n一笔写成真面目，试凭华表问仙翁。"
        },
        {
            "title": "题米元晖寒林",
            "content": "善书善画古来希，前辈风流日渐微。\r\n开卷令人忆羲献，米元章更米元晖。"
        },
        {
            "title": "题达磨渡江画",
            "content": "祖灯传到老卢奴，解道元来一物无。\r\n葱岭笑伊携只履，渡江更要一枝芦。"
        },
        {
            "title": "闭户",
            "content": "闭户瓶梅满屋香，小楼微醉月昏黄。\r\n三更独坐犹无寐，更欲移花近枕傍。"
        },
        {
            "title": "舟行青溪道中入歙十二首",
            "content": "覆野春阴不肯晴，舟中无酒亦无餳。\r\n故教客子知寒食，时有梨花一树明。"
        },
        {
            "title": "过吴式贤宅",
            "content": "君家梅最古，举世少人知。\r\n天地无吾党，风霜自北枝。\r\n一痕新月外，数点小春时。\r\n肯为援琴否，浮香更有诗。"
        },
        {
            "title": "和陶渊明饮酒二十首",
            "content": "重五去未远，重九倏已至。\r\n不论家与客，遇节必烂醉。\r\n前日期未兴，有谒入客次。\r\n病酒不遑萧，匪敢挟长贵。"
        },
        {
            "title": "五月九日甲子至月望庚午大雨水不已十首",
            "content": "今日云霄管客，何人禹稷思。\r\n树高堪避溺，稻尽底充饥。\r\n苦口非吾事，衰躯异昔时。\r\n东溟容有限，细读后山诗。"
        },
        {
            "title": "赠沈雷阳",
            "content": "乃翁辛苦注周易，曾梦神人谈太极。\r\n清泉煮蔬啖粝饭，醯盐酱姜俱不食。\r\n迎霜猎猎纭袍青，映日萧萧颔须白。\r\n自云今代王辅嗣，憔悴形容人不识。\r\n有子有子狂非狂，其名复亨字雷阳。\r\n十五早学张道陵，二十已成费长房。\r\n篆符咒水逐鬼物，朝游燕齐暮衡湘。\r\n信奇喜异世不少，指空说无饶衣粮。\r\n读古人书识道理，定复在陈饥欲死。\r\n不如沈家跨灶郎，恍兮惚兮行怪诡。\r\n村惊郭骇争赠诗，我亦徇俗书此纸。\r\n万事宜假不宜真，往往神仙亦如此。"
        },
        {
            "title": "郡送桃符戏书",
            "content": "狂颇如豪拙似痴，人难忍者我能之。\r\n六旬老境三椽屋，四海虚名万首诗。\r\n不惜黄金偿酒债，犹将白发缀花枝。\r\n儿孙十辈谁家有，心事唯应造物知。"
        },
        {
            "title": "诗思十首",
            "content": "万古陶兼杜，谁堪配飨之。\r\n赦还儋耳海，谪死瘴城宜。\r\n无己玉堂冻，去非榕岭驰。\r\n更添韩与柳，欲筑八贤祠。"
        },
        {
            "title": "三吊吟四首",
            "content": "偶闻一人死，恻怛吁以惊。\r\n千人万人死，能不怆厥情。\r\n长平几性命，锐头付一坑。\r\n亡者抱永痛，胜喜功名成。\r\n功名岂不成，机心何时平。\r\n人心苟若此，谁谓天好生。"
        },
        {
            "title": "虚谷志归十首",
            "content": "馈篚承先问，吟笺辱暗投。\r\n驷车端肯顾，贰缶尚能谋。\r\n官妓呼难至，家姬出似羞。\r\n但令宾客喜，吾亦可忘忧。"
        },
        {
            "title": "戏咏老农观稻以秋字为韵",
            "content": "扶杖行阡陌，粳籼极望秋。\r\n儿孙邀按视，父宿听分抽。\r\n村佃同黄馘，山妻对白头。\r\n负禾难努力，拾穗尚明眸。\r\n粪薄嫌苗瘠，耘迟讶草留。\r\n后生无乃懒，今岁更奚尤。\r\n籴价先朝贱，租期旧尹优。\r\n迩来非昔比，谁复为侬忧。\r\n路远筋骸倦，风凉咳唾稠。\r\n采壶炊破甑，啖茹荐新篘。\r\n一饭都能几，三杯即告休。\r\n堆场喧鸟雀，隘巷集羊牛。\r\n幼稚茅茨候，吹呼果栗求。\r\n虽无玉鸠赐，端胜富民侯。"
        },
        {
            "title": "辛丑九日五首",
            "content": "世间何事不空无，万古年年九日徂。\r\n最忆吾家先叔父，塘头一树紫茱萸。"
        },
        {
            "title": "送罗架阁弘道",
            "content": "六籍讨雅奥，百家穷怪奇。\r\n江沱马尘合，毛釐无所施。\r\n不自我后先，逢此泽火时。\r\n固已殛来恶，尚乃存微箕。\r\n黼哻裸于京，越吟亦凄其。\r\n冠冕垂缨紞，履屦饰纯綦。\r\n褒博士服制，揖让公食仪。\r\n前辈略已尽，后进渐不知。\r\n老夫愧每生，骨立双鬓丝。\r\n十年日夜醉，万里南北驰。\r\n休官此山中，可与语者谁。\r\n堂堂朱荆州，遗恨浮鸱夷。\r\n有甥何其贤，酷似刘牢之，\r\n贞元旧朝士，顾肯文学为。\r\n出蜀赋八阵，游吴歌五噫。\r\n酹月客星阁，吟风桐川湄。\r\n湖海有此士，始见诗人诗。\r\n惜往节谊鲜，叹今文献衰。\r\n论议吐一二，已觉余子卑。\r\n宇宙不一姓，牛山空涟洏。\r\n后周庾子山，北齐颜之推。\r\n斯文天未泯，终古清名垂。\r\n年可里社老，行中乡党师。\r\n书痴俗所晒，各且教其儿。\r\n虎头诧肉食，宁当朵吾颐。"
        },
        {
            "title": "追次仇仁近韵谩成三首",
            "content": "风云乘变化，微贱忽公孤。\r\n内足穷过达，多求智返愚。\r\n谈锋椎衍奭，笔阵扫孙吴。\r\n时彦当如此，吾归钓雪鲈。"
        },
        {
            "title": "喜刘伯宣尚书至五首",
            "content": "所至无嚬蹙，当今亦鲜哉。\r\n名誉非易致，悦服有从来。\r\n汉令更泉币，吴侬告水灾。\r\n忽闻自天下，何策可春回。"
        },
        {
            "title": "观圃",
            "content": "行行观我圃，物理析秋毫。\r\n日夜新花发，春秋老树高。\r\n力耕何所获，瓮灌未为劳。\r\n天地一樽酒，螟蛉视尔曹。"
        },
        {
            "title": "再题通政院王荣之八月杏花",
            "content": "早开菖叶劝耕辰，八月繁华又一新。\r\n旧日举人应最喜，桂闱秋报杏园春。"
        },
        {
            "title": "治圃杂书二十首",
            "content": "胸中书万卷，老去与谁论。\r\n不善谋人国，犹堪灌我园。\r\n草簪门昼掩，鹊下土新翻。\r\n物理閒推测，天机未易言。"
        },
        {
            "title": "九日即事",
            "content": "閒居九日意何穷，落木长江感旧同。\r\n佳句致多惟杜老，良辰专美只陶翁。\r\n为问从人游戏马，何如对物咏来鸿。\r\n无萸无菊无螃蟹，亦可随宜酒一中。"
        },
        {
            "title": "过长安市",
            "content": "算橘租菱小市哗，堰头桥尾约千家。\r\n人家已尽无人处，时见芙蓉一岸花。"
        },
        {
            "title": "十九日始晴",
            "content": "今日檐仍滴，何人胆不寒。\r\n晒帆船尚湿，扫市路才乾。\r\n造化玄机转，生灵死命完。\r\n传闻睦东馆，楼阁村惊湍。"
        },
        {
            "title": "三天竺还五首",
            "content": "松枝垂地荫松身，恨不移家此卜邻。\r\n石上一根长数丈，似吾细看更无人。"
        },
        {
            "title": "二十七日又大雪凡半月",
            "content": "茂林枯树总模糊，半月檐声乍有无。\r\n天鼓北风神转王，地穷南海瘴全苏。\r\n战鼙戍角夜烽火，旅棹征鞍朝道途。\r\n辛苦一生亦奇绝，暮年犹许画寒炉。"
        },
        {
            "title": "送胡仲虎归婺源并呈江山长雷",
            "content": "大儒畴昔起乾淳，天地星源一脉真。\r\n肯使我为修学记，始知君是读书人。\r\n流泉要验胸中活，死草无拘纸上陈。\r\n太极初生第一点，寻根细认古今春。"
        },
        {
            "title": "喜冯伯田至",
            "content": "扁舟相送浙河滨，又向苕溪住几春。\r\n雨路无来应跋涉，雪眉闻说尚精神。\r\n山城风物非他日，诗社交朋不数人。\r\n略遗后生识前辈，挥犀为洗庾郎尘。"
        },
        {
            "title": "正月十九日四更起读朱文公年谱至天大明赋十",
            "content": "乡国追封初岂意，师垣极品亦何心。\r\n考功郎议一字□，□相斯文上帝临。\r\n\r\n【注释】：【原题】：\r\n正月十九日四更起读朱文公年谱至天大明赋十二首"
        },
        {
            "title": "秋晚杂书三十首",
            "content": "道自汉魏降，裂为文与诗。\r\n工诗或拙文，文高诗或卑。\r\n香瓯假山序，不妨自一奇。\r\n鲥橘多骨核，乃至肆诋訾。\r\n恭惟陈无己，此事独兼之。\r\n五七掩杜集，千百臻秦碑。\r\n四海紫阳翁，归美岂其私。\r\n所以此虚叟，取为晚节师。"
        },
        {
            "title": "怪梦十首",
            "content": "昔日颛朝柄，何人误庙谋。\r\n渐惊吾辈尽，谁识向来愁。\r\n忠鲠芳香在，奸邪臭秽留。\r\n一时穷富贵，蜃气结成楼。"
        },
        {
            "title": "呈赵左丞",
            "content": "迩年士夫乏廉称，或以廉称不称能。\r\n兼廉且能毅且弘，嗟我有眼见未曾。\r\n君侯妙年翔鲲鹏，横击海宇无与朋。\r\n孝事其亲行有恒，移忠于君德日升。\r\n胸中朗彻水月澄，笔端变化云雾蒸。\r\n惠者怀之威者懲，内作心膂外股肱。\r\n浙右艰食何频仍，六年三潦岁不登。\r\n劝分之意极哀矜，坐使粒价不敢腾。\r\n馁腹再果僵复兴，今秋大稔稻没塍。\r\n长吏于民无弋矰，如寒与裘暑与冰。\r\n老夫昔也霜后鹰，即今仅似痴冻蝇。\r\n一纪不仕閒如僧，少陵日困籴五升。\r\n犹此客窗吟孤灯，往哉一见贤左丞。"
        },
        {
            "title": "不寐十首",
            "content": "清寒雪夜天，欹枕暗灯前。\r\n总为多思虑，常令少睡眠。\r\n著书传后世。讲学绍先贤。\r\n老死将无日，空閒十二年。"
        },
        {
            "title": "夜下富阳不寐二首",
            "content": "橹声戛鹅鹳，风紧已为霜。\r\n少假愁人寐，焉知旅夜长。\r\n天寒星烨煜，江阔树微茫。\r\n底用胥涛急，吴亡越不亡。"
        },
        {
            "title": "题王起宗大横披水墨作远淡势",
            "content": "卧龙峰下草庐幽，门外桥横水自流。\r\n潇洒王郎只数笔，淡云疏树一天秋。"
        },
        {
            "title": "客谓榴花早而多竹笋少岁旱",
            "content": "客忧今岁旱，事已见几微。\r\n早早榴花密，迟迟竹笋稀。\r\n即今防黠贼，已若堕重围。\r\n更使逢荒歉，呜呼万事非。"
        },
        {
            "title": "梅雨连日首",
            "content": "蓑笠千村外，乾坤五月中。\r\n若无梅子雨，焉得稻花风。\r\n深贮陂塘满，交流畎浍通。\r\n还知周廩积，敢叹阮途穷。"
        },
        {
            "title": "始寒",
            "content": "与客观棋日又晡，佯狂落魄老江湖。\r\n未妨行事诸儿笑，敢谓知心举世无。\r\n币竭并将空橐售，衾寒兼着破毡铺。\r\n还家烂醉东篱菊，犹有儿能为我酤。"
        },
        {
            "title": "题钱选木芙蓉",
            "content": "东篱相伴殿西风，我识花神品藻公。\r\n秋老别无第三品，傲霜黄处拒霜红。"
        },
        {
            "title": "次韵刘君鼎见赠二首",
            "content": "厌闻世态已如聋，旧雨人来久绝踪。\r\n自笑云萍无定止，不图针芥有奇逢。\r\n侯门列鼎三牲奉，田舍巾车一鹿容。\r\n试问吟怀欲何向，定应羞傍马医钟。"
        },
        {
            "title": "过社",
            "content": "来时犹见雪飞花，花落今成雪委沙。\r\n旅舍燕声春过社，禅窗蝶梦客思家。\r\n猫头味荐廉泉笋，雀舌香分净社茶。\r\n岂谓故园无此物，直烦博望泛仙槎。"
        },
        {
            "title": "题王春阳傚王晋卿山水图",
            "content": "烟江叠嶂子能学，都尉后身王姓同。\r\n诗画惊逢两奇丽，赏音吾愧玉堂翁。"
        },
        {
            "title": "寄题休宁赵氏云屋省心翠侍问道亭有有堂五首",
            "content": "青疏老瘦碧孱颜，杳杳深深万翠间。\r\n侍坐侍行仍侍立，雪松霜竹雨余山。"
        },
        {
            "title": "读魏鹤山先生渠阳集五首",
            "content": "投荒弥远凶徒炽，出督清之狡计行。\r\n得柄欺君例如此，国亡徒剩正人名。"
        },
        {
            "title": "雨中饮宾旸次前韵二首",
            "content": "胸中了了讵同科，混合光尘济贯河。\r\n割据市楼才斗大，悬知官酒太灰多。\r\n足相娱乐唯君耳，不少盘旋谓我何。\r\n勿笑诗成欠流丽，予官彩取可弦歌。"
        },
        {
            "title": "一笑",
            "content": "棘为篱落板为扉，堂上春山碧四围。\r\n前后相承花百种，往来自在燕双飞。\r\n卖田不耻因偿偿，耽酒无厌更典衣。\r\n人道家贫诗却富，先生一笑久忘机。"
        },
        {
            "title": "七月十日有感",
            "content": "十年前此日，视篆上严州。\r\n借服初金佩，峨冠尚黑头。\r\n乾坤谁失驭，江海已横流。\r\n保土虽无恙，忘家弗自谋。\r\n实门惊瓦裂，痴子困萍浮。\r\n追忆危阽急，都忘屈辱羞。\r\n众推真胆大，孰察暗眉愁。\r\n盗贼诛锄定，租傭減阁优。\r\n民功差稍稍，己事太悠悠。\r\n绵薄稀储峙，贪婪恣取求。\r\n冥怀随命运，失意起冤雠。\r\n屡跋三关马，更乘四渎舟。\r\n长城青冢月，大汉黑山秋。\r\n甫息台卿担，空余季子裘。\r\n解官终欠早，破产复奚尤。\r\n酹柏悲先垅，畦蔬偃故丘。\r\n信书无一得，负债有千忧。\r\n倒箧衣俱典，连床药未瘳。\r\n不如穷百姓，何谓古诸侯。\r\n公论谁诗可，莲花博士俦。"
        },
        {
            "title": "初三日水长二丈早行",
            "content": "夜闻舟人呼，江水溢二丈。\r\n岸薪随波流，救者何扰攘。\r\n亥子十月交，地气不当上。\r\n岂不兆丰穰。积热化滂沱，\r\n倾空泻盆盎。前夕适醉卧，\r\n不省船背响。涛声撼醒枕，\r\n于兹发孤想。炎方节候乖，\r\n病叟体肤痒。遑遑欲何之，\r\n曷日中园仰。星斗犹粲然，\r\n晓征发双桨。起视所泊处，"
        },
        {
            "title": "久晴十月二十四日五日连雨程以忠来同饮",
            "content": "侵寻小雪初，不雨五旬余。\r\n深井腥泥水，荒畦槁蛀蔬。\r\n牛灾传聚落，蛇出骗阶除。\r\n巫诧瘟神王，官虞火政疏。\r\n浅流停碓硙，硗陇抗犁锄。\r\n闽粤挻兵祲，江淮断漕渠。\r\n讹言兴委巷，秽气集穷闾。\r\n市药邀珍价，僮衣类臭帤。\r\n衰年今尔许，恶况又何欤。\r\n脚汗眠慵洗，头风坐畏梳。\r\n扪多王猛虱，食谢孟尝鱼。\r\n半世空为吏，平生误信书。\r\n得閒真已幸，多惧复焉如。\r\n田不能仓廩，家才有室庐。\r\n稍令逢小稔，亦足慰贫居。\r\n骤湿生朝础，斜飘过晚墟。\r\n檐茅声乍滴，槛药色微舒。\r\n牟麦还堪望，蝗蝻想渐祛。\r\n良朋胥此会，忧抱与俱纾。\r\n斗酒适酤至，烹鸡漉韭菹。"
        },
        {
            "title": "三月二十日张君輗约饮王子由紫霞道院酒字为",
            "content": "城中残春未识春，城外心赏无不有。\r\n今年春寒晚乃暖，尚余飞絮忘高柳。\r\n西湖孰谓西子老，虽老绝胜登徒丑。\r\n刺水乍见新荷翻，衔泥莫辨乳燕耦。\r\n儿曹恶陈争喜新，好以玄鬓嘲白首。\r\n遮莫少年自得志，看人轻肥但袖手。\r\n今朝天色知可意，张丈殷兄总閒叟。\r\n此一秃翁许追随，琳宫菊花问开否。\r\n主客十人人能诗，冥搜远讨心欲呕。\r\n何如平易任天真，索纸便作龙蛇走。\r\n仇仙笑指皋亭山，横塞武林当水口。\r\n不尔歌舞百万家，马能奕世长保守。\r\n我独睥睨寿星寺，欺孤柄臣据其右。\r\n一朝击死木棉庵，头颅可朽臭不朽。\r\n向来世故未深识，折腰此人觊升斗。\r\n追忆谢傅小忍语，窃虞桓玄锡命九。\r\n山河变幻泗鼎不，脱身万死亦云偶。\r\n升沉得丧俱置之，天地古今一杯酒。\r\n乍聚忽散醉忽醒，浮生邂逅理难久。\r\n王侯皂隶浪分别，顷刻白衣化苍狗。\r\n\r\n【注释】：【原题】：\r\n三月二十日张君輗约饮王子由紫霞道院酒字为韵"
        },
        {
            "title": "次韵仇仁近有怀见寄十首",
            "content": "老玩韦编尚可为，复能吃口对期期。\r\n离明偶剔书灯见，坎止因斟砚水知。\r\n岂厌微尘裨泰岳，只愁残照近咸池。\r\n儿曹未悟侯王梦，不了邯郸黍一炊。"
        },
        {
            "title": "重阳后绝句五首",
            "content": "九月重阳菊未开，十月小春梅又来。\r\n赏过日长添一线，一瓶菊伴一瓶梅。"
        },
        {
            "title": "送福州谢学正无疑归南剑州",
            "content": "问知桑梓处，师祖李延平。\r\n往正三山学，看驰四海声。\r\n新吟严更典，老貌古兼清。\r\n上水过衢信，暗淡溪却顺。"
        },
        {
            "title": "道山座主先生平章吕公挽歌辞五首",
            "content": "大别登秋兴，南楼望战尘。\r\n兴亡元有数，生死不无神。\r\n将相名千古，儿孙近百人。\r\n生灵活亿万，报岂止公身。"
        },
        {
            "title": "次韵赠吴羽士月湖大椿",
            "content": "万事平生大道杯，恍然曾过望乡台。\r\n荣华外物毛端细，飘忽阳神顶上回。\r\n罗殿堪思蛮峤瘴，郁仪永谢劫池灰。\r\n何□乞我刀圭剂，同见蟠桃几度开。"
        },
        {
            "title": "丞相大观文马公先生挽词三首",
            "content": "天地干戈阻，门生合会丧。\r\n谓传和相钵，有靦陆公庄。\r\n衰钝辜陶冶，危疑去庙廊。\r\n空怀精卫意，无奈海茫茫。"
        },
        {
            "title": "寄题云屋赵资敬启蒙亭风雩亭二首",
            "content": "昔人筑雩坛，群巫此歌舞。\r\n骄阳煽蕴隆，吁叹以降雨。\r\n良辰岁时和，遗迹林壑古。\r\n枯卉换槁叶，芳荑抽宿莽。\r\n徜徉沂水上，童冠七或五。\r\n春袖风乎兹，缋绣无火黼。\r\n千载想佳人，不仕东国鲁。\r\n异彼三子撰，圣师独予取。\r\n吾友赵隐君，笑唾卿相组。\r\n猿鸟听新咏，点瑟时一鼓。\r\n汉歌曾罔闻，楚台未渠数。\r\n泠泠列御寇，肯尔哙等伍。"
        },
        {
            "title": "宿湖口县",
            "content": "江湖分合处，风水互东西。\r\n官禁收灯早，民居结苇低。\r\n二孤流俗误，九派旧踪迷。\r\n剩有登临兴，春霖满路泥。"
        },
        {
            "title": "杂兴十二首",
            "content": "诗礼以发冢，非独王莽然。\r\n手不离珠玉，世岂一桓玄。\r\n昔在鲁闻人，匪值孔圣旃。\r\n焉得两观诛，破彼辨与坚。\r\n子陵湍石上，元亮菊篱边。\r\n夷齐不可跂，赖有此二贤。"
        },
        {
            "title": "慵起",
            "content": "慵起披衣出户迟，今年最喜免招医。\r\n粗容破灶炊云子，可用芳筵佐雪儿。\r\n醉后作诗多不记，梦中读易了无疑。\r\n雨晴风爽园林密，独立清阴过午时。"
        },
        {
            "title": "九日约冯伯田王俊甫刘元煇",
            "content": "山雨初开一望之，似无筋力可登危。\r\n每重九日例凄苦，垂七十年更乱离。\r\n今岁江南犹有酒，吾曹天下谓能诗。\r\n肯来吊古酣歌否，恰放黄花一两枝。"
        },
        {
            "title": "武宁茶提举相台郑君思恭之萱堂太夫人冯氏大",
            "content": "孝子不愿为高官，履危未必亲心安。\r\n孝之不愿食厚禄，移此禄为亲之福。\r\n亲家堂上太夫人，九九之算饶五春。\r\n令郎江西三十载，董提茗事职不改。\r\n他人公台天上飞，我不袞衣但莱衣。\r\n谁其总戎动百万，我宁不作麒麟楦。\r\n夫人愈老愈优游，发白返黑此之由。\r\n夫人内丹保坚固，齿落更生此之故。\r\n君不见庄椿一岁秋八千，彭祖十分之一焉。\r\n夫人寿骨比彭祖，尚余七百一十有四年。\r\n\r\n【注释】：【原题】：\r\n武宁茶提举相台郑君思恭之萱堂太夫人冯氏大德乙巳年八十六紫阳山方回万里年七十九赋长句"
        },
        {
            "title": "学诗吟十首",
            "content": "我陟匡庐山，想像渊明庐。\r\n我游永嘉郡，康乐兹佩鱼。\r\n学诗六十载，鑽仰二老且。\r\n白首恐无成，嗟哉腹空虚。\r\n迩来摆百务，粝饭几无蔬。\r\n朝吟极摹倣，夜咏加勤渠。\r\n不必一字工，意味但舒徐。\r\n比陶似不足，方谢尚有余。"
        },
        {
            "title": "石头田",
            "content": "昼欲求一淘，有灶无灶烟。\r\n夜欲求一榻，有屋无屋椽。\r\n历历数百里，无人居道边。\r\n问言何至此，我亦为恍然。\r\n江西走荆蜀，行行三十年。\r\n铃卒递羽檄，贩夫骈担肩。\r\n观国上秀士，奉使骤达官。\r\n车马或相遇，往往皆衣冠。\r\n后陇竹未断，前坡花已妍。\r\n入肆欲美酒，既醉不问钱。\r\n是时鬓如漆，浩歌无忧端。\r\n岂谓再至此，满颐霜雪攒。\r\n寻觅旧题壁，脱落迷榛菅。\r\n乾淳老前辈，间有数字完。\r\n昔时所见人，往往沉重泉。\r\n翕张孰移斡，隆替更变迁。\r\n云暧淡竹岭，雨昏石头田。\r\n我仆既已惰，我马复不前。\r\n慷慨一以思，古有行路难。\r\n难更莫如今，怀古空永叹。"
        },
        {
            "title": "不寐十首",
            "content": "孤灯深夜半，何乃抚床为。\r\n道左时通料，心方世岂知。\r\n孰刊前代史，肯作近人诗。\r\n黠鬼应相笑，乾坤一老痴。"
        },
        {
            "title": "次韵宾旸斋中独坐五首",
            "content": "谁欤载笔掌丝纶，雾雨何伤隐豹文。\r\n绝望都俞参稷契，劣能损益记周殷。\r\n蠹残书册犹堪觑，草没阶除尽不耘。\r\n郑老襟期少陵解，从渠衮衮更纷纷。"
        },
        {
            "title": "紫荆花",
            "content": "疏枝坚瘦骨为皮，忽迸红英簇紫蕤。\r\n娇女乍看齿生液，分明茜糁缀饧枝。"
        },
        {
            "title": "十月三日秀亭二首",
            "content": "天怜迟莫与清閒，閒上高山看远山。\r\n世味已如玄酒淡，名场肯复左轮殷。\r\n千争万竞尘埃里，古恨今愁莽苍间。\r\n□□谁来问诗叟，应输老树识苍颜。"
        },
        {
            "title": "癸未至节以病晚起走笔戏书纪事排闷十首",
            "content": "老子家风旧，从来节是常。\r\n糟姜三盏酒，柏烛一炉香。\r\n今岁适多病，吾儿犹异乡。\r\n十分无意绪，檐雨晓淋浪。"
        },
        {
            "title": "虚谷志归十首",
            "content": "共道归何晚，犹能喜欲狂。\r\n幼儿初拜揖，痴女仅梳妆。\r\n有笔修花谱，无钱辟草堂。\r\n新添竹逾百，风径细寻香。"
        },
        {
            "title": "初夏",
            "content": "忽复荒山唤子规，来归已是腊残时。\r\n人穷怕老吾何愧，夏浅胜春古有诗。\r\n草靸紵衫并竹扇，石榴罂粟又戎葵。\r\n猫生三子将逾月，卧看跳嬉亦一奇。"
        },
        {
            "title": "过芙蓉岭对镜岭羊斗岭新岭塔岭赋短歌五首",
            "content": "第四岭头分两邑，相背无情水流急。\r\n浙河东下彭蠡西，到海终须合为一。\r\n海东闻有沃焦石，万国之水不供吸。\r\n世故人心千百岐，有生必死终无迹。\r\n焉用皇皇兮仍汲汲。君不见塔岭之塔焉在哉，\r\n不如有酒斟一杯。"
        },
        {
            "title": "西斋秋感二十首",
            "content": "少年妄有意，与世扶危颠。\r\n神游渺八极，讵尝□□□。\r\n□□覆天地，鼎沸同熬煎。\r\n勺水空自扬，偶兹微命完。\r\n贪夫遂□欲，得所恬以安。\r\n君子抱古见，十事十不然。\r\n观人眼难开，不如返自观。\r\n此心既已了，口亦何必言。"
        },
        {
            "title": "癸巳生日二首",
            "content": "倚楼历历算行藏，囏阻颠危暗自伤。\r\n垂近七旬天所借，孰怜三岁父云亡。\r\n岭南蛊毒千山雾，燕北毡寒六月霜。\r\n殿榜郡符皆画饼，空余骨痛似金疮。"
        },
        {
            "title": "以采菊东篱下悠然见南山为韵赋十首",
            "content": "平生天外心，异乎诸子者。\r\n著鞭无前途，焉用取竹马。\r\n乍争祖逖先，肯出桓温下。\r\n黄钟晚遭毁，轰雷釜鸣瓦。\r\n细玩郊沙爻，可不举需疋。"
        },
        {
            "title": "次韵汪以南閒居漫吟十首",
            "content": "亿劫日月曜，万古河江流。\r\n惟有人寿短，况不皆白头。\r\n石火仅微吐，草露已遽收。\r\n下士惑齐物，祖述逍遥游。\r\n说梦悔蚁国，悟空惊蜃楼。\r\n实路我异是，鑽仰师尼丘。\r\n志学至从心，绝笔于春秋。\r\n相鲁故匪泰，厄陈初佑忧。\r\n比彭十不一，聘辙半九州。\r\n中道叹不行，尝欲乘桴浮。\r\n颜子夭穷巷，季路戕凶矛。\r\n是亦各有命，岂伊圣门羞。\r\n人生敬闻道，寒饥胜王侯。\r\n修身以俟死，言行无悔尤。\r\n寄语夜读子，继晷崇膏油。"
        },
        {
            "title": "哭从兄良遇",
            "content": "先祖五男子，其下八男孙。\r\n白首涉患难，仅余二老存。\r\n兄昔健如虎，行步疾飞奔。\r\n长眉具寿相，修髯当风掀。\r\n千丈耸巨栋，一朝成枯根。\r\n强者尚若此，弱又其奚论。\r\n惟兄负刚劲，临事简不烦。\r\n可否率正色，臧否多直言。\r\n谈笑无城府，其实春和温。\r\n憸壬有弗察，平地生雠冤。\r\n惟扬赴逮对，乃用怨报恩。\r\n十年归来乎，下帷董生园。\r\n此死幸无愧，彼生非游魂。\r\n春官一再上，科名合高骞。\r\n世事既鼎革，何如偃丘樊。\r\n百里许起家，性终不耐喧。\r\n军马尘未已，朝夕常闭门。\r\n劣弟解雕郡，生理古井眢。\r\n时复造兄室，酾酒崇盘餐。\r\n二月近生日，烂漫倾芳樽。\r\n岂谓三四月，医药昧病源。\r\n平生无妾侍，寡欲培真元。\r\n焉用艾与附，内外加炮燔。\r\n五月二十八，了了语不昏。\r\n为后取犹子，愚哉真犬豚。\r\n此事未称意，似难它选揄。\r\n委曲进宽譬，且望进粥飦。\r\n乃后密探问，不敢逾闼阍。\r\n诸幼日传报，精神稍昂轩。\r\n奄忽季夏半，长往游厚坤。\r\n走赴气已绝，号恸书灵幡。\r\n忆兄旧论议，亹亹双袖揎。\r\n口齿未即闭，饭含莫咽吞。\r\n盖棺一何速，迫此炎暑袢。\r\n衰薾抱怛痛，哀声嘶霜猿。\r\n人生孰不尔，屈伸手覆翻。\r\n考终亦一福，拱璧无瑕痕。\r\n丘嫂抚孤稚，匪伊将冠婚。\r\n或者气质变，培壅成兰荪。\r\n寒宗弱一个，缪居昭穆尊。\r\n上当相宅兆，安厝居高原。\r\n下当教贻厥，敬恭奉苹蘩。\r\n秋风几黄落，我亦超昆仑。\r\n焉得天地间，长挂扶桑{左田右敦}。"
        },
        {
            "title": "与孟能静饮联句复和三首",
            "content": "仕宦可止不止酒，乃所愿学陶五柳。\r\n春夏秋冬皆有花，四时无日不重九。\r\n莫欺左持蟹螯手，莫笑涎流曲车口。\r\n醉能题壁又能歌，德行文章总无有。"
        },
        {
            "title": "次韵志归十首",
            "content": "近城一耕叟，仅有使牛能。\r\n人似愚偏寿，家由俭故兴。\r\n不知求仕宦，未省结交朋。\r\n笑我儒冠误，今如退院僧。"
        },
        {
            "title": "至后承元煇见和复次韵书病中近况十首",
            "content": "骚坛君肯将，吾敢与争权。\r\n风月三千首，江湖四十年。\r\n老思骑竹马，穷笑惜苔钱。\r\n此味诸人会，遗灯或许传。"
        },
        {
            "title": "次韵仇仁近晴窗二首",
            "content": "往时淟涊玷蕃宣，处士名闻积有年。\r\n甚欲同倾彭泽酒，未能略送始兴钱。\r\n细看好句无疵处，时出名言亦自然。\r\n苦海爱河争没溺，禅窗一榻篆茶烟。"
        },
        {
            "title": "寄题济南蒋氏务本堂",
            "content": "人生真乐在田庐，几顷膏腴几卷书。\r\n遴选友朋研简册，抚存僮仆课犁耡。\r\n紫荆一树永无恙，丹桂五枝应有余。\r\n孝弟俭勤植根柢，时闻佳气又充闾。"
        },
        {
            "title": "七十翁吟七言十首",
            "content": "饱观代谢四时成，勿讶阴晴小变更。\r\n何许三牲聊淡食，向来五马亦徒行。\r\n长哦王粲登楼作，浪得朱云请剑名。\r\n我死故应非短命，彼饕谁果是长生。"
        },
        {
            "title": "秋后渐凉",
            "content": "楼东清晓起参旗，火伏三金喜应期。\r\n车马尘中犹苦热，故山已是早凉时。"
        },
        {
            "title": "百忧",
            "content": "病骨真如削，耕畴已尽捐。\r\n终随万形弊，何用百忧煎。\r\n常肯事如意，恐无诗可传。\r\n屈伸判成败，吾亦听之天。"
        },
        {
            "title": "漫兴九首",
            "content": "汹汹战场元不惧，恓恓贫巷亦无忧。\r\n千金浪费如泥土，今日何人识故侯。"
        },
        {
            "title": "送紫阳王山长俊甫如武林五首",
            "content": "钱塘湖上试经过，便似帮淮玉树歌。\r\n突兀栖台新佛刹，依稀灯火旧沙河。\r\n士皆戎服骈鞍马，女尚宫妆拂黛蛾。\r\n我欲同君理轻棹，苏堤呼酒酹东坡。"
        },
        {
            "title": "次韵受益苦雨二首",
            "content": "乃者黄梅近，朝朝以雨书。\r\n将无作人鮓，孰不困河鱼。\r\n近郡淹城郭，连村浸室庐。\r\n何当与奇术，辟谷驾飞车。"
        },
        {
            "title": "记正月二十五日西湖之游十五首",
            "content": "容堂何地可容人，一语忠规坐杀身。\r\n母死明年尔亦死，盗名犹谓再庚申。"
        },
        {
            "title": "漫兴九首",
            "content": "枕上半醒中酒病，楼前时过卖花声。\r\n千门万户俱更换，惟此依稀旧太平。"
        },
        {
            "title": "五月二十三日怀归二首",
            "content": "拔茅犹在盍归休，何事清河日倚楼。\r\n百岁四分三已过，十朝九醉一无愁。\r\n独遗蕙帐容逋客，谁向瓜田识故侯。\r\n定是紫阳山下路，西风仙袂揖浮丘。"
        },
        {
            "title": "园感",
            "content": "载培逾一纪，补苴又三年。\r\n树倚根株在，花凭种子传。\r\n斡移随变幻，颠倒恣颇偏。\r\n纵不经兵革，谁能保十全。"
        },
        {
            "title": "西斋秋感二十首",
            "content": "江上枫已丹，林中橘犹绿。\r\n天寒百骸痛，抱膝玩幽独。\r\n生世六十年，鲜荣足忧辱。\r\n赋归弃空庐，惜此数竿竹。\r\n儿孙共十辈，何计给饘粥。\r\n万事不如人，唯诗尚可读。\r\n秋感二十篇，夜断朝复续。\r\n开樽寘前庭，一杯歌一曲。"
        },
        {
            "title": "元夕晴",
            "content": "渐暖风烟添软媚，新晴草木眩光晶。\r\n天回地转春犹在，物是人非意自惊。\r\n晚辈未宜欺老病，早年犹及见升平。\r\n山城旧与钱塘似，灯火笙歌彻五更。"
        },
        {
            "title": "西斋秋感二十首",
            "content": "齐梁陈隋诗，真可以不作。\r\n至如晋宋间，渊明可无学。\r\n盲统集文选，似以刖报璞。\r\n后生今寒蝉，焉识独唳鹤。\r\n缅怀东篱间，用意极玄邈。\r\n笔势所到处，足与二雅角。\r\n心期重华并，襟度大庭朴。\r\n瓶空无酒斟，肯受寄奴托。"
        },
        {
            "title": "初三日甲子雨次日雪上元方立春",
            "content": "我比绛老今何如，甲子三百六十余。\r\n雨多晴少几水旱，往往咎证符占书。\r\n新正三日甲子雨，残腊未春何所生。\r\n通理三白妄自宽，明旦寒檐雪寸许。\r\n耳顺已过从心前，平生目击真可怜。\r\n兵戈屠斫骨骸拄，疾疫葬埋墟墓连。\r\n偶容脱遗鬼录内，贫无人知窘无对。\r\n至此岂可逢歉岁，夜枕梦惊心欲碎。\r\n虽然慎勿尤天公，迩年米价元不穹。\r\n汝自不肯学贪吏，攒眉耸肩甘诗穷。"
        },
        {
            "title": "观岸树",
            "content": "行舟观岸树，意若有不足。\r\n岂惟树柳杨，亦颇间篁竹。\r\n猥琐匪大材，谁谓真不曲。\r\n北风稍向南，南风稍向北。\r\n弱质不自由，随风作反覆。\r\n我家有乔松，似是千秋木。\r\n下无藤萝缠，上无禽鸟宿。\r\n清阴荫百亩，颜然立于独。\r\n八面吹不动，矧肯变寒燠。\r\n是可托吾庐，隐居于此卜。\r\n焉能江湖间，浪与此辈逐。"
        },
        {
            "title": "春残归思",
            "content": "春残江水匝江城，尚忆初来雪未晴。\r\n果菜芳辛频代谢，禽鱼孕育各生成。\r\n昼长独坐拍棋子，夜静不眠欹柝声。\r\n南望湘漓杳无耗，黟峰桐岘最关情。"
        },
        {
            "title": "治圃杂书二十首",
            "content": "汲水洗青石，寘之盛酒樽。\r\n身閒宜独坐，手冷喜时扪。\r\n晓露黏花片，春苔蚀浪痕。\r\n从吾已安稳，不复动云根。"
        },
        {
            "title": "赠叶宗贵一山",
            "content": "一山叶翁七十二，齿牙秃缺面不媚。\r\n忽然袖诗叩我门，偏贝畴能办兹事。\r\n才德岂关貌妍丑，西子□□孟光腻。\r\n三十年许旧相识，翁摄官霅我半刺。\r\n兵销甲解各不死，我尝作郡翁弗至。\r\n鸿翔燕蛰蓬飘风，会合良难别离易。\r\n往不可追来叵测，人生恍惚如梦寐。\r\n邂逅尚肯匡解颐，当为酒楼谋一醉。\r\n双台方叟七十六，二十七霜绝俸禄。\r\n幸与陵阳牟先生，丁亥同生共星宿。\r\n先生擘笺介翁来，笔势云烟字珠玉。\r\n翁索我诗纸七尺，见示诸公诗一轴。\r\n孟能静吟我所畏，赵子昂写我所服。\r\n我诗初学张文潜，晚悟后山拜山谷。\r\n颇通大道合自然，拙朴有余巧不足。\r\n近世后生宗许浑，可谓谚云狗尾续。\r\n至当之论天地中，不可违异必合同。\r\n诗自明良赓歌起，以至孔删雅颂风。\r\n苏李曹陶唐甫白，庆历元佑乾淳宗。\r\n是为四始大正派，姓名太阳烛天红。\r\n轲死不传忽复传，道学一灯垂天穷。\r\n二程张子之所得，南渡前有湾溪翁。\r\n何人实编道命录，南渡后有张宣公，\r\n南渡后有朱文公。学诗本是一小艺，\r\n彼哉自谓晚唐夜雨鸣秋蛬。"
        },
        {
            "title": "次韵恢大山拟古三首",
            "content": "高不至元恺，下不为庶顽。\r\n木雁有不幸，雾豹藏其斑。\r\n天衢龙凤翔，万一冀附攀。\r\n未若颂我酒，善闭刘伶关。\r\n岁寒昆虫蛰，日暮飞鸟还。\r\n小侯大者王，焉识商颜山。"
        },
        {
            "title": "送陆君重五首",
            "content": "胥谓真英妙，元来极老成。\r\n诗书裁簿领，忠厚胜聪明。\r\n熟料乾坤事，难穷九万程。\r\n吾衰今已矣，公等付苍生。"
        },
        {
            "title": "漫兴九首",
            "content": "吐纳谁能较故新，更须大药锻金银。\r\n有诗传世书傅子，自是人间不死人。"
        },
        {
            "title": "次韵君泽夜坐示子侄三首",
            "content": "一样乾坤几样人，甑生尘异袜生尘。\r\n寒窗黄卷青灯雨，暖阁金钗玉斝春。\r\n谁同公子梦方魇，我与先生诗又新。\r\n□□儿曹供笔墨，为言不是写真真。"
        },
        {
            "title": "次韵汪以南閒居漫吟十首",
            "content": "渴心望古人，无井可不凿。\r\n但勤驽马驾，定胜屠门嚼。\r\n长怀谪仙翁，英爽谢冥漠。\r\n兹山肯神游，曷日旌{旗其换童}落。\r\n惚恍琴高鱼，飘摇子晋鹤。\r\n空余泣鬼诗，光燄耿如昨。\r\n升天人有分，换骨岂无药。\r\n舐鼎化鸡石，此语君勿噱。\r\n读书三万卷，太白亦可学。"
        },
        {
            "title": "孚舟亭新成赋十绝",
            "content": "不须有客问张恁，且要无人觅庾冰。\r\n好是夜寒负浪静，月明空载一孤僧。"
        },
        {
            "title": "桐花",
            "content": "怅惜年光怨子规，王孙见事一何迟。\r\n等閒春过三分二，凭伏桐花报与知。"
        },
        {
            "title": "癸未至节以病晚起走笔戏书纪事排闷十首",
            "content": "古道古君子，今于何处求。\r\n每闻栀马箠，不虑蘖驴秋。\r\n买药全多伪，医钱卒易酬。\r\n头岑姑止酒，或恐自然瘳。"
        },
        {
            "title": "白土道中",
            "content": "雪后江南路，新晴野日浓。\r\n车舆通旅客，篱落聚村僮。\r\n澌解波□□，泥干土未松。\r\n吾家有春酒，归斸故园菘。"
        },
        {
            "title": "岁除",
            "content": "亲情邻里喜归来，依旧柴门僻处开。\r\n纵是桃符无可笔，未妨菜饼亦堪杯。\r\n著宽毛褐观残雪，洗古铜壶浸老梅。\r\n贺客明朝有诗客，踏青同与眺春台。"
        },
        {
            "title": "读素问十六首",
            "content": "反治非反治，缪刺岂缪刺。\r\n不同将无同，不异所以异。\r\n寒热故殊途，左右肯易位。\r\n圣贤善用权，初不失经意。"
        },
        {
            "title": "和陶渊明饮酒二十首",
            "content": "立功亦云可，于世能无情。\r\n屈体丧厥节，宁若理我名。\r\n极不过馁死，馁死胜饱生。\r\n是翁醉中语，细味足叹惊。"
        },
        {
            "title": "题东坡先生惠州定惠院海棠诗后赵子昂画像并",
            "content": "五季乾坤混为一，艰难得之容易失。\r\n一拳槌碎四百州，新法宰相王安石。\r\n二苏中尤恶大苏，周二程张俱不识。\r\n绍圣奸臣讲绍述，元佑诸贤纷窜斥。\r\n东坡饱吃惠州饭，心知惇卞乃国贼。\r\n恍惚他乡内陆似人，海棠不株困荆棘。\r\n海内文章蜀党魁，蜀第一花世无匹。\r\n邂逅相逢心相怜，瘴雨蛮烟污玉质。\r\n忆昔蒟酱筇竹枝，适与张骞遇西域。\r\n彼徒生事劳远人，此感与国同休戚。\r\n屈原放废郢都丧，箕子囚奴殷录讫。\r\n惠州未已更儋州，必欲杀之至此极。\r\n立党籍碑封舍王，竟使大梁无社稷。\r\n此诗此画系兴亡，可忍细看泪横臆。\r\n\r\n【注释】：【原题】：\r\n题东坡先生惠州定惠院海棠诗后赵子昂画像并书"
        },
        {
            "title": "暑天",
            "content": "暑天无暑荷天公，似觉吾家亦未穷。\r\n荫傍汉朝名将树，凉分楚泽大王风。\r\n洛遗书订三焦误，河负图观一点中。\r\n忽藉流萤足诗句，黄昏烨熠起林丛。"
        },
        {
            "title": "次韵李景安提学同过伯几",
            "content": "宦学因之当卜居，定能骑舫遍林湖。\r\n遗编早已探千古，绪论何难夺万夫，\r\n近日人才愁閴寂。此君风味极芳腴，\r\n香山老子閒无事，张丈殷兄或许呼。"
        },
        {
            "title": "马惜蹄",
            "content": "家居岂不好，事此鞍与羁。\r\n春前三日雨，仆夫畏深泥。\r\n江南万山中，冈岭互高低。\r\n踏土不踏石，马亦惜其蹄。\r\n野逈暮有虎，村荒晨无鸡。\r\n升斗安所籴，囊杰千里赍。\r\n身汝不自爱，茹荼甘旅栖。\r\n曰予匪得已，伐木诗有稽。\r\n交谊重金石，星霜怅分携。\r\n一觌庚夙愿，投老歌归兮。"
        },
        {
            "title": "秋思七言八首",
            "content": "菊殿百花梅第一，重阳节遇小春来。\r\n年年岁岁身长健，摆去穷愁醉几杯。"
        },
        {
            "title": "追次仇仁近韵谩成三首",
            "content": "儒冠谁使首，何至动言贫。\r\n此事须吾党，相期到古人。\r\n衰颜犹可镜，短发仅堪巾。\r\n举世无知者，孤灯夜独亲。"
        },
        {
            "title": "正月二十一日偶题",
            "content": "楼头日日倚危栏，来往人忙许静看。\r\n老子无聊常□□，杏花欲动更春寒。\r\n虚名畴昔三千字，险路平生百八盘。\r\n挥翰玉堂有公相，閒人赢得把渔竿。"
        },
        {
            "title": "听航船歌十首",
            "content": "北来南去雁还飞，四十年间万事非。\r\n惟有航船歌不改，夜深老泪欲沾衣。"
        },
        {
            "title": "正月十九日四更起读朱文公年谱至天大明赋十",
            "content": "王道极老谓主静，儒言阴用佐禅机。\r\n贪狼弧矢观星象，天遣吾公辟此非。\r\n\r\n【注释】：【原题】：\r\n正月十九日四更起读朱文公年谱至天大明赋十二首"
        },
        {
            "title": "大雪泊平望买酒戏书",
            "content": "天若不产绵，世多冻死民。\r\n世若不酿酒，亦复愁杀人。\r\n冻面无人色，泊舟下塘侧。\r\n绵衣既云薄，酒亦何可得。\r\n妙绝少陵句，舟重欲无闻。\r\n袖手复缩脚，意张思一醺。\r\n试一问篙工，酒自此间有。\r\n奈何泥滑滑，寸步未易取。\r\n不恨衣绵少，但愁无酒钱。\r\n能将钱致酒，即似衣添绵。\r\n忍冻至于此，犹喜肆嘲弄。\r\n此雪遂大作，不冻复谁冻。"
        },
        {
            "title": "次韵谢吕君见寄二首",
            "content": "鄂城未至客湓城，谁识惓惓欲见情。\r\n端肯寄书凭雁足，遥知求友认莺声。\r\n论心政愿投胶漆，临路良难渡水罌。\r\n江海一生今老矣，待来重结岁寒盟。"
        },
        {
            "title": "己亥十一月二十一日长至前一旬书",
            "content": "北极地上三十六度出，南极地下三十六度入。\r\n四海之内居中国，不见南极见北极。\r\n东生西没一轮日，西没昏黑生白。\r\n春分秋分昼夜中，天上地下度数同。\r\n地上天少日晷短，子月日南而北返。\r\n地上天多日晷长，午月日北而南行。\r\n四时成岁岁如此，日南日北而已矣。\r\n一百八十度有奇，不过一往一来耳。\r\n或谓四游升降殆不然，所以景佑新书删其篇。"
        },
        {
            "title": "重游凤凰台",
            "content": "重扶瘦影上荒台，万里秋阴凝不开。\r\n天地未休貔虎战，江山敢望凤凰来。\r\n是非易判元嘉事，今古难逢太白才。\r\n尊酒阑珊诗思乱，夕阳吹角不胜哀。"
        },
        {
            "title": "垂欲归主客皆至",
            "content": "荒林野冢古原头，倚树何人识故侯。\r\n幽僻閴寥变欢笑，针锋芥子忽相投。"
        },
        {
            "title": "湖上喜晴",
            "content": "人閒尘不到，别是一清凉。\r\n雨足千峰净，风薰百草香。\r\n阴森穿茂密，汩虢溯深长。\r\n想见吴中路，连天尽绿秧。"
        },
        {
            "title": "重阳吟五首",
            "content": "心炎何处不南荒，瘴海烟深有玉堂。\r\n随地着身无得丧，菊花开日即重阳。"
        },
        {
            "title": "春晚杂兴十二首",
            "content": "漫浪桐江一把麾，往来今积十年诗。\r\n次山自序舂陵集，岂望夔州杜二知。"
        },
        {
            "title": "冷泉亭",
            "content": "寺门不须入，林磵莹清襟。\r\n老树几前代，冷泉如我心。\r\n缒萝猿接果，龛石佛添金。\r\n别有真天趣，月寒秋夜深。"
        },
        {
            "title": "不寐",
            "content": "眇忽微茫一入思，穿天匝地遍垓维。\r\n残秋夜静山深处，孤客灯昏酒醒时。\r\n自宝此身方有寿，不穷我辈更无诗。\r\n少陵同谷七歌在，每一歌之泪欲垂。"
        },
        {
            "title": "次韵宾旸斋中独坐五首",
            "content": "诗来似诉屈原醒，阿堵于公颇不庭。\r\n白水真人从断绝，丹元童子尚神灵。\r\n秋眠簟未捐桃竹，晚食齏应韭萍。\r\n肯美张苍肥若瓠，从来吟影只伶俜。"
        },
        {
            "title": "春晚杂兴十二首",
            "content": "尫羸老马尚堪骑，角笏金章已属谁。\r\n政使死时无一物，清心壮胆有天知。"
        },
        {
            "title": "正月初四后十余日病嗽不能出杂书十首",
            "content": "炯炯君子心，至死能忍贫。\r\n炎炎小人胆，为利宁杀身。\r\n我年三纪后，登朝忤权臣。\r\n逮逾四五纪，破家蒙战尘。\r\n纵不当君子，终当非小人。"
        },
        {
            "title": "秋日古兰花十首",
            "content": "楚词兰有晦翁注，模写真容本陆玑。\r\n不待花开着囊贮，紫茎绿叶可熏衣。"
        },
        {
            "title": "信州道士萧了空坐逝或见其在湘潭总府贰萧公",
            "content": "可能吸露更餐风，一悟悬知了万空。\r\n何似老夫酒肉汉，死时合眼闭棺中。\r\n\r\n【注释】：【原题】：\r\n信州道士萧了空坐逝或见其在湘潭总府贰萧公用之为作赞亦自号悟空"
        },
        {
            "title": "感事",
            "content": "直道难容世，深言易绝交。\r\n但称司马好，勿解子云嘲。\r\n彼自盟黄棘，吾宁藉白茅。\r\n一竿至清水，归去老江郊。"
        },
        {
            "title": "立秋",
            "content": "暑赦如闻降德音，一凉欢喜万人心。\r\n虽然未便梧桐落，终是相将蟋蟀吟。\r\n初夜银河正牛女，诘朝红日尾觜参。\r\n朝廷欲觅玄真子，蟹舍渔蓑烟雨深。"
        },
        {
            "title": "次韵谢曹之才见赠",
            "content": "崦嵫苒苒迫斜晖，梦断铭功十二旂。\r\n邻曲过从穿不借，故乡书问寄当归。\r\n因穷敢向中途悔，小隐无令始愿违。\r\n万境皆空心已死，沾泥落絮肯重飞。"
        },
        {
            "title": "闻南盗",
            "content": "试与呼苍昊，云何共绿林。\r\n谁欤能受谏，吾欲告司箴。\r\n稍有偷生路，应无守死心。\r\n古书今不信，衰腐独沈吟。"
        },
        {
            "title": "次韵徐子英读予所抄赵章泉诗",
            "content": "陈隋余习尚尘飞，可乏诗坛白羽挥。\r\n凡物晚成华者实，如吾素论是耶非。\r\n三生不堕扬州梦，一笑应知佛祖机。\r\n苦不若人亦余事，真源向上更深微。"
        },
        {
            "title": "彭湖道中杂书五首",
            "content": "一夜大雷电，神喧复鬼哗。\r\n横冈风折树，涨路雨颓沙。\r\n小小閒篱落，依然自野花。"
        },
        {
            "title": "所闻",
            "content": "荷锸除园棘，邻翁诵所闻。\r\n花开争共折，草长竟谁耘。\r\n薪赭近郊树，畲烧主坟。\r\n问言何至此，军马日纷纷。"
        },
        {
            "title": "朱用和用予南山旧韵次谢并呈罗弘道",
            "content": "妙论剧谈逢大敌，深林荫樾尾清游。\r\n柳州先记知非偶，陆相荒庄愧不秋。\r\n似舅远寻昆弟好，老生猥与介宾谋。\r\n凄其廿载龙门梦，垫角曾登李尹舟。"
        },
        {
            "title": "秋晚杂书三十首",
            "content": "子云性滑稽，寓意颂酒德。\r\n鸱夷虽胜瓶，岂终无腐日。\r\n子反以此毙，孟公卒自贼。\r\n万物有中道，盍少循轨则。\r\n唐用交州督，畏瘴避远役。\r\n抵死坐不饮，如此固为失。\r\n此齐有孙生，执笔老敕勒。\r\n一夕醉不起，彼亦岂为得。"
        },
        {
            "title": "会真吟",
            "content": "俗缘罥区中，幽意傒方外。\r\n兹坡一褰裳，万事忽蝉蜕。\r\n心与江流远，眼逐天宇大。\r\n小轩纳空明，坐觉众真会。\r\n独树表高原，遥峰淡微霭。\r\n倦喜床座稳，渴赏茗味最。\r\n道人有神丹，一撮似可丐。\r\n愧我屋宅老，朽壁讵堪绘。\r\n思归僮仆嗔，忍饥儿女慨。\r\n云卧殊未可，当且还钓濑。"
        },
        {
            "title": "武林书事九首",
            "content": "我有敝庐在何许，南紫阳山北黄山。\r\n烟耕雨钓付儿辈，一榻高枕松声间。"
        },
        {
            "title": "次韵徐赞府蜚英八首",
            "content": "高低田水入溪流，溪岸閒横野渡舟。\r\n麦饭家家甑中有，永无犊佩起山头。"
        },
        {
            "title": "次韵邓善之书怀七首",
            "content": "二十八回见，天门阖左扉。\r\n不嫌笔端退，但骇镜中非。\r\n自爱希声瑟，谁知尚絅衣。\r\n人生年七十，肯复壮心飞。"
        },
        {
            "title": "读素问十六首",
            "content": "鬼臾区所陈，太始天元册。\r\n后世言阴阳，胥于此焉出。\r\n九星首天蓬，遁甲云古术。\r\n要是秦汉间，良医所祖述。"
        },
        {
            "title": "赵宾旸唐师善见和涌金城望次韵五首",
            "content": "颓城砖甓堕平湖，禁御雕残故苑芜。\r\n戚畹换班言肯用，边庭入相事应无。\r\n福威玉食欺孤主，诗礼金樵党盗儒。\r\n丧乱谁怜杜陵老，娇儿短褐倒天吴。"
        },
        {
            "title": "次韵张文焕慵庵万山堂即事二首",
            "content": "新晴钟鼓暮楼台，人与清空两不埃。\r\n日已顿无宣子畏，云应全为退之开。\r\n夜凉河汉牛初渡，秋爽关山雁欲来。\r\n好向丰年作张主，未须松鼎煮丹胎。"
        },
        {
            "title": "至后有感",
            "content": "秋来意欲过江东，建子侵寻月已中。\r\n晴日久之今雪作，老夫于此岂途穷。\r\n未嫌江泌衣生风，尚许嵇康目磅鸿。\r\n可怪平生非一事，无劳咄咄漫书空。"
        },
        {
            "title": "读魏鹤山先生渠阳集五首",
            "content": "汉唐台阁画功臣，何似宣尼从祀人。\r\n欲绘两贤继张吕，临邛魏老建安真。"
        },
        {
            "title": "十月七日早起",
            "content": "己亥十月六，早为立冬日。\r\n是日晴颇暄，虚叟偶饮客。\r\n醉卧二更醒，起视天宇黑。\r\n三更至四更，大风一何急。\r\n吼哮甚江潮，十屋九仆壁。\r\n五更再倚楼，云扫众星出。\r\n我楼正向东，北斗挂东北。\r\n其杓渐指南，正东起太白。\r\n日躔氐近房，红气卜晴色。\r\n万马渐次动，钟鸣戍鼜。\r\n今年未有霜，贫民或絺绤。\r\n忽念十日前，散雪已坌集。\r\n痢疟死者夥，咎徵复不一。\r\n所喜浙田登，百姓不忧食。"
        },
        {
            "title": "后天易吟三十首",
            "content": "万物天为大，中间地次之。\r\n成功付诸子，父母似无为。"
        },
        {
            "title": "送汪以南教授",
            "content": "未至无毡坐客寒，兴阑自欲早休官。\r\n新下泽车款段马，旧逢掖衣章甫冠。\r\n冷看群飞终可愕，真能勇退岂为难。\r\n人生底是閒居好，心稳神清梦亦安。"
        },
        {
            "title": "诗思十首",
            "content": "老子持公论，评诗众勿惊。\r\n更无双子美，止有一渊明。\r\n响接东坡和，肩随太白名。\r\n吾尝图画像，释菜四先生。"
        },
        {
            "title": "漫兴九首",
            "content": "袍絮无堪换，柴钱久未还。\r\n有人来问字，赊酒醉花间。"
        },
        {
            "title": "次韵谢平心胡祠监见惠生日五首",
            "content": "势途勇退似差贤，焉用鸿门切盾肩。\r\n早赐輼輬埋厚夜，宁扶楖栗走荒巅。\r\n泥龟不羡鹍鹏路，粪菌徒输栝柏年。\r\n我谓是身如尺璧，深藏短褐庶能全。"
        },
        {
            "title": "丙戌除夕次韵仁近二首",
            "content": "盆梅开欲尽，翠干已苔深。\r\n物极容春蛰，人穷自陆沈。\r\n钟知浮世事，灯识老儒心。\r\n冶陌饶芳草，衰迟肯重寻。"
        },
        {
            "title": "二十一甲子晴",
            "content": "昨日大风声，今朝甲子晴。\r\n整襟衣顿爽，开匣镜偏明。\r\n早就鲸鲵筑，终全燕雀成。\r\n清和旧时节，新面入山城。"
        },
        {
            "title": "次韵宾旸梅氏山居访茱萸",
            "content": "癖习嗜幽讨，刚气负殊稟。\r\n寂寥荒山中，十载赋招隐。\r\n偶逢梅尉孙，漠事一暗省。\r\n斯人纵非仙，英概故不泯。\r\n是日秋□霁，村坞足清景。\r\n叶脱高木疏，云净远岑逞。\r\n田家竟收获，岂复有遗秉。\r\n芳萸摘并空，戍卒亦太甚。\r\n怀古兼叹今，野老仅能茗。\r\n此心谁当知，应有月中影。"
        },
        {
            "title": "送邓善之提调写金经",
            "content": "二三十载乡闾师，黄纸初除专讲帷。\r\n溧阳虽小亦新郡，学廪粗足晨昏炊。\r\n曰事未然缺次远，槐宫尚需蝉再嘶。\r\n士食天禄行或使，暗中自有神扶持。\r\n我昔识君初未髭，犀角双盈方颡颐。\r\n饱学武库富蓄贮，粹行桓璧微瑕疵。\r\n过市目不视左右，何啻董生园不窥。\r\n含章晦美抱素蕴，修之于家朝廷知。\r\n一室万里限户阈，脚跟不动名四驰。\r\n譬诸丰城瘗宝剑，紫气贯斗当有时。\r\n平生识字乃余事，仓颉科斗扬雄奇。\r\n饰翠泥金写梵夹，凡善书者能办之。\r\n至用儒流董厥役，借此进贤培邦基。\r\n晦翁岂止能诗者，澹庵胡公荐以诗。\r\n唐柳公权以笔谏，忠鲠随事堪箴规。\r\n去去行行勿复迟，未至烹雌炊扊扅。\r\n白玉之堂凤凰池，不着君辈当着谁。"
        },
        {
            "title": "上南行十二首",
            "content": "溪北曰富登，溪南曰富代。\r\n其西曰泽富，富固人所爱。\r\n民贫今已极，名实殊不对。\r\n此村名杏村，杏花果安在。"
        },
        {
            "title": "泊皂林",
            "content": "破鼓如敲板，荒营野市边。\r\n地平天四履，月望日双圆。\r\n徂谢悲人物，灾伤惜岁年。\r\n吾行为何事，洛咏不成眠。"
        },
        {
            "title": "过临平二首",
            "content": "临平山下泛归船，何必荷花五月天。\r\n记取五更霜□□，□芳桥买小鱼鲜。"
        },
        {
            "title": "寄仇仁近白廷玉张仲实京口当涂江阴三学正兼",
            "content": "同时纠正诸侯学，铛脚相邻总钜邦。\r\n足可养廉三斛米，未妨温故一灯窗。\r\n有人北面求宗旨，无事东流送大江。\r\n向道紫阳山色好，何为不肯溯溪泷。\r\n\r\n【注释】：【原题】：\r\n寄仇仁近白廷玉张仲实京口当涂江阴三学正兼述新岁阴雨春寒有怀"
        },
        {
            "title": "偶题五言绝句五首",
            "content": "落木包生意，来鸿定去期。\r\n如何萧瑟气，有许楚臣悲。"
        },
        {
            "title": "纸窗",
            "content": "梅水仙花插古铜，纸窗通日不通风。\r\n天香何假龙涎爇，地暖无劳兽炭烘。"
        },
        {
            "title": "送张伯起入都二首",
            "content": "元侯可文学，未壮冠貂蝉。\r\n之子观光日，前修致政年。\r\n芹宫堪注拟，瓜戍尚迟延。\r\n定有群人荐，班行缀集贤。"
        },
        {
            "title": "春日小园即事十首",
            "content": "傍宅荒山几许长，荛夫芸子纵牛羊。\r\n何当尽与栽桃李，叠石周遭筑短墙。"
        },
        {
            "title": "丙戌元日二首",
            "content": "犹忆儿时襁褓中，天南跋涉到江东。\r\n间关岭海三千里，倏忽星霜六十翁。\r\n追远无涯心事苦，苟生何益暮途穷。\r\n雪消日薄寒尤力，独倚危楼数过鸿。"
        },
        {
            "title": "记正月二十五日西湖之游十五首",
            "content": "情知太乙已西游，筑馆焉能强挽留。\r\n此老平生让人者，佛来我去尚何求。"
        },
        {
            "title": "秋大热上七里滩",
            "content": "吾生所未见，自古恐亦无。\r\n秋半不肯凉，赫日炎洪炉。\r\n沸湍七里滩，触热乘畏途。\r\n坐船汗如浆，况彼牵挽夫。\r\n一樯合众力，至数十辈俱。\r\n踏竿气欲绝，沙立僵且枯。\r\n西瓜足解渴，割裂青瑶肤。\r\n焉得大冰盘，沾丐及此徒。\r\n侥幸据势位，极意求所误。\r\n愿回君子心，略念小人躯。"
        },
        {
            "title": "秀亭秋怀十五首",
            "content": "高台何巍巍，远眄千里道。\r\n长夏绝游朋，荒径丰茂草。\r\n菑翳一以剪，秋意豁幽抱。\r\n能赋昔为谁，今死骨已槁。\r\n魂兮果何之，言语空媚好。\r\n我欲有所酌，适值樽中燥。\r\n焉得瓢天浆，伊人共倾倒。"
        },
        {
            "title": "首夏二首",
            "content": "晒茧未缲丝，晴天麦最宜。\r\n树阴常独立，禽语不吾疑。\r\n苦笋烹胜肉，新茶嗅醒脾。\r\n薰风吹此句，突过一春诗。"
        },
        {
            "title": "丹阳道中大雪",
            "content": "轻船摇兀涕垂颐，我见人船更谓奇。\r\n琐细穿篷仍急舞，迷漫渡水故斜吹。\r\n孤村茅屋炊烟绝，匹马毡衫冻仆随。\r\n此是老夫有声画，丹阳道上雪天诗。"
        },
        {
            "title": "秋思七言八首",
            "content": "郎官己未老秋崖，丞相庚申老讷斋。\r\n己亥□螭竹坡老，吾乡三老挂予怀。"
        },
        {
            "title": "送方岩夫四首",
            "content": "紫阳山下一灯寒，曾守桐庐七里滩。\r\n空手去官□一物，诗名聊得继方干。"
        },
        {
            "title": "偶亦夜坐用前韵",
            "content": "林禽畏冷暮争归，水上荒城早阖扉。\r\n敲月会棋迎皂衲，斧冰供茗唤青衣。\r\n齕萁老马廏中响，瞰烛痴蛾窗外飞。\r\n忽报楼头禁钟动，平生乐事叹今稀。"
        },
        {
            "title": "杂兴十二首",
            "content": "十月菊半槁，垂近长至节。\r\n炎州天气殊，蛰户犹未闭。\r\n北方当此时，无雨有为雪。\r\n吴霖百昼夜，不见霜露结。\r\n瘦马溅腐泥，裸袒舟子热。\r\n老子所居隘，粪秽足呕泄。\r\n西望万重山，中有茅宇洁。\r\n何当归去来，独卧一榻设。"
        },
        {
            "title": "秋晚杂书三十首",
            "content": "人言太白豪，其诗丽以富。\r\n乐府信皆尔，一扫梁隋腐。\r\n余编细读之，要自有朴处。\r\n最于赠答篇，肺腑露情愫。\r\n何至昌谷生，一一雕丽句。\r\n亦焉用玉溪，纂组失天趣。\r\n沈宋非不工，子建独高步。\r\n画肉不画骨，乃以帝闲故。"
        },
        {
            "title": "记正月二十五日西湖之游十五首",
            "content": "千树梅花斫半无，有人更欲涸西湖。\r\n曾思慎勿近前日，不看老彭观井图。"
        },
        {
            "title": "重至秀山售屋将归十首",
            "content": "本谓驰亨轫，焉知蹈骇机。\r\n七年当郡寄，一物不家归。\r\n池□鱼犹聚，庭看竹未稀。\r\n后人低价得，应免苦相讥。"
        },
        {
            "title": "家书",
            "content": "倚楼閒看雨，已下又重登。\r\n困和春深剧，愁逢日暮增。\r\n家书闻子病，时事说兵兴。\r\n流汗才挥扇，风寒忽似冰。"
        },
        {
            "title": "追怀秋崖吏部知郡宗伯",
            "content": "崖仙终牖下，壑鬼死漳南。\r\n人品谁今识，朝端汝岂堪。\r\n杞崩溶子口，鲧殛木绵庵。\r\n犹忆弄权日，湖山极宴酣。"
        },
        {
            "title": "赠江东李提学",
            "content": "小难和气如三春，大难色莹清无尘。\r\n小难作诗到对处，大难更自髯绝伦。\r\n天怜今年穷已极，稍慰蒹葭霜露身。\r\n恶风剧雪走千里，一识顿有两玉人。\r\n西冈李氏自五代，彩棒作尉金沙津。\r\n神尧之子太宗弟，郑王枝叶元至亲。\r\n衣冠不绝七百岁，至今宝藏唐告纶。\r\n吾家秋崖与题跋，乐石刻玉高嶙峋。\r\n龙准子孙鸿雁行，仿佛犹见青莲真。\r\n江真浙右乔木国，小却管领儒簪绅。\r\n雅衰风息离骚降，迩来此道尤荆榛。\r\n少陵一老擅古今，学所从入须黄陈。\r\n后世口耳逐世好，九苞一角谁凤麟。\r\n君家兄弟名骤起，传者惊叹笔有神。\r\n门第既已推第一，人品学问俱不群。\r\n呜呼宇宙之大我辈未尝少，高歌一曲吾气其庶伸。"
        },
        {
            "title": "秀亭秋怀十五首",
            "content": "家富敌万乘，吾尝见其人。\r\n生死握国柄，不复如人臣。\r\n自谓磐石安，扫灭随埃尘。\r\n岂不恃狙诈，政用祸尔身。\r\n尔身一腐鼠，原野何足陈。\r\n歌姬事别主，画堂生荆榛。\r\n我叹匪为此，遗祸殃齐民。"
        },
        {
            "title": "后天易吟三十首",
            "content": "位须分对待，气即验流行。\r\n羲体兼文用，俱由造化生。"
        },
        {
            "title": "晓起",
            "content": "夜凉无寐起吟诗，正是秋风欲动时。\r\n百尺楼高蟾独挂，五更钟过马交驰。\r\n道怀了了元无事，世故纷纷总不知。\r\n但欠山头埋骨穴，归欤分付与诸儿。"
        },
        {
            "title": "赵氏鄮山书院诗",
            "content": "国学在国，乡校在乡。\r\n在遂曰序，在党曰庠。\r\n虞夏殷周，厥制弥详。\r\n家亦有塾，以修以藏。\r\n蒙而已养，长罔不臧。\r\n下而为士，上而侯王。\r\n莫不有师，扶纲植常。\r\n生人之类，赖此以生。\r\n四海九州，以治以平。\r\n家德户行，靡刑靡兵。\r\n岂若后世，丧实存名。\r\n业岂无斋，论亦有堂。\r\n所习伊何，止于词章。\r\n剽窃掇拾，青紫为荣。\r\n高虚卑浅，烛理弗明。\r\n亦儒其冠，亦公亦卿。\r\n鄮山之塾，谁实成之。\r\n匪有所觊，而斯营之。\r\n一圣百贤，厥庑煌煌。\r\n睎之则是，景行是行。"
        },
        {
            "title": "思家五首",
            "content": "弱冠吟诗六十年，自然熟处有肥仙。\r\n坡翁追和陶元亮，谷老深惭白乐天。\r\n苦李道傍人不采，蟠桃海上事空传。\r\n平心定气求中道，佳句无穷在眼前。"
        },
        {
            "title": "上南行十二首",
            "content": "我不上南山，垂近四十载。\r\n山中花瓢翁，尚与山俱在。\r\n据高瞰人世，昔田今为海。\r\n道傍魏公亭，柱化础亦败。"
        },
        {
            "title": "次韵全君玉元日二首",
            "content": "五更皆早起，惟我是閒人。\r\n展镜须仍雪，添杯脸暂春。\r\n有终还复始，无旧不成新。\r\n万古烧痕意，陈根岂尽陈。"
        },
        {
            "title": "寄题休宁赵氏云屋省心翠侍问道亭有有堂五首",
            "content": "不品官班但品人，深云藏屋屋藏身。\r\n就中别有难藏者，名震京师郑子真。"
        },
        {
            "title": "次韵金汉臣见雪闻雁二首",
            "content": "山城酒薄客愁浓，卧厌秋霖万事慵。\r\n九月十月忽飞雪，北人南人俱笑容。"
        },
        {
            "title": "去萍草",
            "content": "童子携竹器，摝去池中萍。\r\n见鱼故已佳，水底林峦青。\r\n复呼荷锄者，剃草汛我庭。\r\n蛇蚓无留藏，行径免露零。\r\n划秽致洁净，拨翳生皛荧。\r\n朗月明其抟，古镜还精灵。\r\n语寂理已会，虑澹神自冥。\r\n白发一老翁，兀然坐孤亭。"
        },
        {
            "title": "猗兰秋思三首",
            "content": "猗兰奕叶晓疏晴，栩栩秋光小蝶轻。\r\n皂翅绣花三五点，庾郎无句画难成。"
        },
        {
            "title": "孚舟亭独坐",
            "content": "荦确莳籼米，浅清钓鲦鱼。\r\n兹事不在多，克俭即有余。\r\n俯仰六十载，山城八迁居。\r\n忆昔罢阃幕，始有此屋庐。\r\n鞠躬畚瓦砾，流汗薅茅苴。\r\n前后列花果，左右环图书。\r\n谁令厕朝士，又驾太守车。\r\n大兵革宇宙，乘时沸猱狙。\r\n斸掘坏畦径，抉偷夷庭除。\r\n厨荒败炊爨，室空移贮储。\r\n归来问邻旧，死徒徒欷嘘。\r\n募工淘秽井，课仆通污渠。\r\n旋理短檠灯，复荷长柄锄。\r\n倏忽九寒暑，出入无驴舆。\r\n忍贫不肯仕，人谓回也愚。\r\n今岁事大谬，群贼屠郊墟。\r\n古树伐作薪，野茹挑为蔬。\r\n淡食已数月，穷乃至此欤。\r\n筋力既衰劣，鬓毛苦凋疏。\r\n以今较畴昔，百事皆弗如。\r\n弗如又何嗟，不系天命且。\r\n柴荆永日闭，池亭秋霁初。\r\n朝看白云起，暮对丹霞舒。\r\n独坐心自赏，是身如空虚。"
        },
        {
            "title": "次韵赠道士汪庭芝二首",
            "content": "鸤鸠不遇岂非天，斗谷于菟亦偶全。\r\n中野履霜宁怨命，通宵煮石且随缘。\r\n此身幸是无还有，所学当令后胜前。\r\n肯复杏坛闻木铎，可能蓬岛问风船。"
        },
        {
            "title": "武林书事九首",
            "content": "论斤买虀遗俗在，街头商贾问童儿。\r\n不知此菜从何采，指似深宫帮殿基。"
        },
        {
            "title": "除夕前一日记事",
            "content": "残腊先班隔岁春，匆匆五十九年人。\r\n一朝一暮即除夜，万是万非余病身。\r\n老子附炉无奈痒，小儿索纸卒难嗔。\r\n仆衫婢粉犹閒事，欠馈时官欠饮邻。"
        },
        {
            "title": "写心五首",
            "content": "见恶巷伯嫉，闻善皋陶都。\r\n空言非{衣中加八}挞，焉有赏与诛。\r\n君子定相忘，小人将见图。\r\n口过信未免，心过吾实无。\r\n浪自作臧否，了不关生枯。\r\n龟壳爱鑽灼，何如伏泥途。"
        },
        {
            "title": "赠程山人",
            "content": "青囊遗论究几深，屋宅为阳墓宅阴。\r\n元出易中后天卦，更凭心上指南针。\r\n故知形胜从来有，难必荣华此处寻。\r\n周洛秦函倏兴废，岂虞山水唤之今。"
        },
        {
            "title": "方去言府判挽诗二首",
            "content": "壬戌同登日，秋崖尚见之。\r\n王家子敬字，谢氏惠连诗。\r\n乡校六龙渡，宗盟七桂枝。\r\n残碑麟笔绝，后死叹吾衰。"
        },
        {
            "title": "二月十六日夜独酌思归四首",
            "content": "聊复埋身麯蘖昏，倘来倘去肯销魂。\r\n瓦犹幸有三间屋，绢可全无二丈褌。\r\n壮士笑谈跻将相，寒儒衰老误儿孙。\r\n社公雨作春灯暗，独尽花前酒一樽。"
        },
        {
            "title": "乙巳三月十五日监察御史王东溪节宿戒方回万",
            "content": "三月晴过半月春，真成好景与良辰。\r\n簪花骑马多游女，掷果呼猿不畏人。\r\n湖山行乐有心赏，天地太平无战尘。\r\n两纪逃名作閒客，乐哉七十九年身。\r\n\r\n【注释】：【原题】：\r\n乙巳三月十五日监察御史王东溪节宿戒方回万里饮灵隐冷泉亭赵宣慰君实赵提举子昂灵隐寺知事晦坛治具西方僧四人两提领北人放泉喷雪观猿掷果予醉先退赋诗五首记之"
        },
        {
            "title": "读素问十六首",
            "content": "窭人冒杀气，感寒多两伤。\r\n贵者不其然，所患由高粱。\r\n美石能发{疗了换真}，芳草能发狂。\r\n喜怒不中节，邂逅身亦亡。"
        },
        {
            "title": "频醉",
            "content": "红尘谪堕侍晨仙，屈指明年六十年。\r\n身后不营埋骨地，春来频醉赏花天。\r\n屡闻汉相诛东市，深羡周农服下田。\r\n烜赫岂如常寂静，山中幸有酒如泉。"
        },
        {
            "title": "听航船歌十首",
            "content": "家住斜塘大户边，时荒米贵欠他钱。\r\n从此驾船归不得，无钱且驾小航船。"
        },
        {
            "title": "思家五首",
            "content": "湖海今非昔妙龄，未容许汜识陈登。\r\n归心七里滩头棹，客思三茅阁上灯。\r\n雪里梅香寻酒媪，雨前茶好待诗僧。\r\n近来衰老嗟何似，怕啖杭州六月冰。"
        },
        {
            "title": "杂书五首",
            "content": "鼻涕垂颐银竹冻，脑脂遮眼黑花飞。\r\n此身尚觉非吾有，焉问人间万事非。"
        },
        {
            "title": "舟行青溪道中入歙十二首",
            "content": "乘时盗贼起风尘，战血苔痕几度春。\r\n古庙仅能存大树，荒山犹自少行人。"
        },
        {
            "title": "骤雨",
            "content": "道妙无生有，神凝气孕形。\r\n为谁膏草木，何物起雷霆。\r\n本质端能受，元功同独灵。\r\n老夫已枯槁，衰白肯新青。"
        },
        {
            "title": "重阳吟五首",
            "content": "此身生死国兴亡，摇落年年本是常。\r\n无奈潘郎解凄怨，满城风雨近重阳。"
        },
        {
            "title": "七十翁吟七言十绝",
            "content": "顿尔缪为象山学，雕吾痛绝水心文。\r\n潜天诗格温夫字，掩耳平生不愿闻。"
        },
        {
            "title": "岁尽即事三首",
            "content": "閒门空宇日萧萧，天地无情鬓转凋。\r\n政使面颜成菜色，未应官职爱冰条。\r\n藏山竹简光阴短，寄陇梅枝信息遥。\r\n不寐夜窗听风雪，枯肠殊欠一樽浇。"
        },
        {
            "title": "七十翁五言十首",
            "content": "瘴疠金蚕毒，干戈铁马群。\r\n一生逃万死，百岁仅三分。\r\n遑恤恒饥子，姑留自祭文。\r\n醺醺人笑我，方寸不醺醺。"
        },
        {
            "title": "次韵李允道四言",
            "content": "之子酒所，龙蛇挥扫。\r\n清风拂砚，明月视稿。\r\n佳思涌出，傍观惊倒。\r\n岂不有学，升之曰造。"
        },
        {
            "title": "过钓台",
            "content": "真人飞白水，屏迹独蒿莱。\r\n汉祀无宗庙，严家有钓台。\r\n高风真可仰，逝水自堪哀。\r\n扰扰俱澌尽，千帆日往来。"
        },
        {
            "title": "感叹三首",
            "content": "长歌归去来，无乃已迟哉。\r\n遇事佯如聩，从人唤作獃。\r\n胡僧需酒肉，戍卒借亭台。\r\n岂不二千石，闲居自可{左日右台}。"
        },
        {
            "title": "呈阎子静廉访翰学二首",
            "content": "先生谁解与传神，写向吾诗似亦亲。\r\n文字老坡真学士，丰姿太白谪仙人。\r\n明庭瑞彩陈圭璧，治世奇祥出凤麟。\r\n一道澄清非所凂，湖山暂此岸纶巾。"
        },
        {
            "title": "丁亥生日纪事五首",
            "content": "山路访僧规已定，晓楼闻雨事还非。\r\n今年生日无人识，几度儿曹望我归。\r\n清茗半瓯浮雪乳，古香一剂炷烟霏。\r\n割牲酾酒贫难办，只待天晴浣虱衣。"
        },
        {
            "title": "舟中观马目乌龙山",
            "content": "一从为郡后，来往十年间。\r\n自笑成何事，犹容看此山。\r\n旧人多粗给，老子愿常閒。\r\n今晚归书屋，溪僧定叩关。"
        },
        {
            "title": "老而健贫而诗自志其喜八首",
            "content": "老翁处处有，不健复何为。\r\n贫户家家是，能诗始足奇。\r\n东坡捐玉带，白傅放杨枝。\r\n新有僧相识，时来说易诗。"
        },
        {
            "title": "追和东坡先生亲笔陈季常见过三首",
            "content": "我尝过黄州，故国耸乔木。\r\n半山歌元丰，此老蜗角缩。\r\n及至绍圣初，岭海谪坡谷。\r\n人生归去来，破铛煮黄独。"
        },
        {
            "title": "客况六言五首",
            "content": "善挥金粗豪杰，痛饮酒真神仙。\r\n身外别无一物，胸中略有千年。"
        },
        {
            "title": "新晴",
            "content": "女伴新晴喜晒衣，老人閒步览春晖。\r\n隔篱一树桃花发，初见今年粉蝶飞。"
        },
        {
            "title": "至后承元煇见和复次韵书病中近况十首",
            "content": "千金营可致，一句得应难。\r\n积债真无奈，成诗且自宽。\r\n冰皲穷朔漠，火瘴度瓯蛮。\r\n不似山中好，归欤遂挂冠。"
        },
        {
            "title": "次韵宾旸令郎见示二首",
            "content": "老我泥涂久，郎君玉雪清。\r\n百年双鬓谢，一醉万缘轻。\r\n孰肯延枚叟，端难少贾生。\r\n修程未可料，聊此慰诗情。"
        },
        {
            "title": "二色桃花",
            "content": "阮郎溪上醉腮融，蓦忽深红又浅红。\r\n料得金闺描绣样，一花成换几针茸。"
        },
        {
            "title": "猗兰秋思三首",
            "content": "老子今年忽不贫，价方玉佩有兰纫。\r\n一枝半朵悬衣带，肯羡腰间大羽人。"
        },
        {
            "title": "白水寺",
            "content": "壁画暗金则，无人犬吠堂。\r\n翠苔千古润，玉水一寻方。\r\n尘路云蒸火，阴林石凝霜。\r\n仙凡元不远，咫尺异炎凉。"
        },
        {
            "title": "夜起有感",
            "content": "古人所愿为，莫若言事官。\r\n前后五百辈，风节何索然。\r\n士所甚荣者，草诏登金銮。\r\n缪妄或预选，文章何足传。\r\n又如相人国，操秉中书权。\r\n奸邪杂庸懦，覆餗鼎实颠。\r\n代天分百工，设此三要职。\r\n我虽幸登名，三不践其一。\r\n尝叨台谏命，大臣阴见柅。\r\n击搏非所能，甘受一麾斥。\r\n于时已溃乱，竟不保宗祏。\r\n论罪诛枯{左骨右比}，孰可付史笔。\r\n星河夜西流，看天徒叹息。"
        }
    ]
}