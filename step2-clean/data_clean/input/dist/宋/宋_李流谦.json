{
    "dynasty": "宋",
    "author": "李流谦",
    "intro": "",
    "items": [
        {
            "title": "芜湖晚步",
            "content": "迥陂积水长蒲蒋，散步郊原借夕凉。\r\n尘袖风巾嗟久旅，稻畦柘迳似吾乡。\r\n蛙声月色当空旷，爨火人家在莽苍。\r\n望合碧云人未至，滞留愧客问行藏。"
        },
        {
            "title": "病中",
            "content": "禀生拙以疎，俯仰人事劳。\r\n烦疾乘秋至，幽忧安能逃。\r\n闭合无余欣，西风晚萧骚。\r\n乃司扬子居，未曾损一毛。\r\n流光背人驰，岁暮不自聊。\r\n安得七发贤，相从观海涛。"
        },
        {
            "title": "郭及之佥判招饮雅安同僚也",
            "content": "江来从此合，我上尔东行。\r\n节物惊心地，主人留客情。\r\n雾花摇老眼，雾花滟深觥。\r\n醉恐清歌断，应须更数声。"
        },
        {
            "title": "送李仲信",
            "content": "凤巢无鸺鹠，虎穴不生狸。\r\n巽岩四十年，名声儿童知。\r\n黄流出昆仑，笔力子似之。\r\n严兵鏖残敌，往往辄偃麾。\r\n廉颇用赵人，战胜地有宜。\r\n一吸空湖江，兹行定英奇。\r\n事功出邂逅，道德为根基。\r\n傥践钟鼎盟，毋爽藜藿期。\r\n请因问安际，订我言是非。"
        },
        {
            "title": "蕲步四绝句",
            "content": "去岁南乘下峡舟，西归仍此听巴讴。\r\n题桥亦浅丈夫事，未赎当年犊鼻羞。"
        },
        {
            "title": "丰都驿呈任子厚诗二首",
            "content": "书坏无全牍，衣濡有裂缯。\r\n倦梳晨起发，祗曲昼眠肱。\r\n客路行将了，家山唤得譍。\r\n焚香谢仟佛，宵梦已先凭。"
        },
        {
            "title": "戏赠智渊师二偈",
            "content": "芙蕖元不植高原，插向红炉色更鲜。\r\n拖取门前担粪汉，满堂金玉富熏天。"
        },
        {
            "title": "杜少陵祠",
            "content": "赤绂银章玉骨寒，焚香再拜泪汍澜。\r\n黄花郪县仍羞见，好月鄜州只独看。\r\n可是一生长客路，故应千古恨儒官。\r\n蚤知涉世元如此，悔不霜林斫钓竿。"
        },
        {
            "title": "蕲步四绝句",
            "content": "一樽相属慰蹉跎，酒债街头苦不多。\r\n饶舌小僧休口藐，年来何事不消磨。"
        },
        {
            "title": "次黄仲甄峡中韵",
            "content": "九江度尽恶风波，峡口窥天一握多。\r\n亦爱吾庐觉归好，数乘此险奈观何。\r\n响迎涛濑将愁上，青惜峰峦等梦过。\r\n不管行人听不得，暝猿和雨啸云萝。"
        },
        {
            "title": "送史唐英二首",
            "content": "藉甚闻名久，惠然从我游。\r\n敢云国士遇，每向古人求。\r\n一第娱亲尔，高怀可意不。\r\n咸韶乱蛙吹，期子继苏欧。"
        },
        {
            "title": "张周倚下第作此唁之",
            "content": "将军百占摧骄虏，向来射石如射虎。\r\n分封不得一丸土，晚岁功名成梦语。\r\n古来志士穷者多，星壶击碎奈命何。\r\n平生道力轻群魔，巨舰岂肯摇微波。\r\n大千与我俱幻尔，是中无处容悲喜。\r\n西方仙人不可诋，破除忧患正须此。"
        },
        {
            "title": "刘林夫以诸公送行诗轴见示作此",
            "content": "我思在何许，却立望高丘。\r\n手持金错刀，美人不可求。\r\n此意恐蹉跎，怅然生百忧。\r\n嘉思乐循渚，泼泼不受钩。\r\n燥湿各天性，万生难其做。\r\n乔木怀故家，日星藻皇猷。\r\n吾欲徵文献，庶以充淹留。\r\n鼓钟侑大烹，其乐有此不。\r\n江黄预坛坫，斋明盛阳秋。\r\n义合在一朝，如新嗤白头。"
        },
        {
            "title": "山口阻风",
            "content": "舟行常有性命忧，江风一动令人愁。\r\n盘涡倒帆日方午，又作贾胡终日留。\r\n淮山隔江看细小，淡扫修收晚尤好。\r\n岷峨行尺此江来，可是爱山心未了。"
        },
        {
            "title": "夔子岸下水作颓沙裂岸转舟避之",
            "content": "狂流作平地，别渚转轻桡。\r\n岸断石出没，云虚山动摇。\r\n奔湍长澒洞，杯酒且逍遥。\r\n可待然犀照，潜鳞意自骄。"
        },
        {
            "title": "照老用韵谢复作",
            "content": "了了三生事，寥寥一念初。\r\n未忘牛背约，端忆笼中书。\r\n尘劫空相隔，交情本不疎，\r\n焚香咨胜义，骄色已先锄。"
        },
        {
            "title": "吊李允成知县",
            "content": "百年造化无遗力，霜雪十围岂易得。\r\n盲工操斤选朴樕，铜柯石根弃如掷。\r\n呜呼斯人何不淑，天畀之我人则啬。\r\n白眼千百碌碌子，老虎可缚蛟可馘。\r\n神锋屡染鸡鹜血，绕匣龙蛇夜悲泣。\r\n项灵不合世间首，蚁宫历游无半席。\r\n不如收拾还山川，化为球琳尚华国。\r\n意气偶合肝肠倾，手栽檀栾食予实。\r\n至今敛翼蓬蒿中，不与燕雀同感激。\r\n霜风吹愁愁更浓，屈折长虹玉三尺。\r\n晨兴揽衣发深省，古来精诚可裂石。\r\n玄堂文成许见不，鱼与熊掌当取一。"
        },
        {
            "title": "投晁子止制置三首",
            "content": "读书万卷破，转物一机神。\r\n道德欣为御，文章妙斲轮。\r\n圣贤同一处，天地要弥纶。\r\n汗简窥千古，从来只数人。"
        },
        {
            "title": "立春日有感用彦博韵",
            "content": "双毂行天不停辔，世间那得西流水。\r\n麻姑昨夜呼我饮，笑说海尘飞几几。\r\n百年半见韶华浓，不妨老子颊仍红。\r\n人生万事有起伏，缓听高歌酌春醁。"
        },
        {
            "title": "信口十绝",
            "content": "庭前幽草何人种，又是缘阶数尺长。\r\n主管风光元要此，可怜魏紫与姚黄。"
        },
        {
            "title": "遣兴七首",
            "content": "水竹扶疎地，前人卜筑劳。\r\n草荒烦仆竖，果熟戒儿曹。\r\n穴蚁生涯陋，冥鸿境界高。\r\n洗心观万物，至理寓秋毫。"
        },
        {
            "title": "谯丈复见贻仍次韵答之二首",
            "content": "只得公诗百不须，万金人有此应无。\r\n可容轻易秦庭璧，已戒牢藏晋鄙符。\r\n惯客凫鸥迎野步，衣时菘韮荐村沽。\r\n幽栖为问能来否，朝市山林自两途。"
        },
        {
            "title": "寄张珍甫殿院五首",
            "content": "定胜端相属，飞骞已后时。\r\n阅人盘谷老，具眼石麟儿。\r\n连茹才非匹，弹冠想自痴。\r\n读书头半白，万一故人知。"
        },
        {
            "title": "予游潼川将访魏城令君李仲明而不果作此寄之",
            "content": "骨肉缠恩爱，友朋缀情义。\r\n於君若兼之，何生结此契。\r\n朅来东川游，咫尺桃李县。\r\n引车意甚决，牵衣事辄挽。\r\n我如空中意，随风出岩岫。\r\n又如波上舟，东西听水手。\r\n有心不能酬，富贵那可必。\r\n富贵吾不愿，此见未宜失。\r\n栽诗说相思，过雁或堪托。\r\n雁能见君子，嗟予雁不若。"
        },
        {
            "title": "别临邛知县李允成",
            "content": "周公山前倾盖时，再岁通家同骨肉。\r\n紫岩楼畔又从容，四方上下如相逐。\r\n另来每恨无见日，要见夙缘偿未足。\r\n公来临邛弄鸣琴，一官季氏仍寮末。\r\n移将远期为近期，天遣从公恐不速。\r\n尺书日夜苦相换，何止已多如笋束。\r\n淹留自春意徂冬，出门如物系两脚。\r\n一朝决去水赴壑，梦魂先到鹤山侧。\r\n下车一见开两眼，喜色分时破愁颊。\r\n约我不来公即来，一日不见公不乐。\r\n将閒文书猛拨置，唤好朋友细款曲。\r\n疾邪愤世时抵掌，怅往悲今忽嚬蹙。\r\n狂吞壮饮无空樽，长句短章几满轴。\r\n尊贤下士公盛德，忘义忘年吾敢辱。\r\n百年四海知已，为公悲歌起衰俗。\r\n明朝翩翩随社燕，欲云暂留情最恶。\r\n黄花满头约重来，闻说床头酒方熟。"
        },
        {
            "title": "次大人韵二首",
            "content": "六品官资叵厌卑，高怀自不入时宜。\r\n却寻清渭归垂钓，犹向钧天忆射麋。\r\n长日只凭诗遣闷，暮年全藉酒扶衰。\r\n早将鵩赋胸中了，贾谊何忧绛灌疑。"
        },
        {
            "title": "失题",
            "content": "身长七尺面一尺，眼若电光鬓若棘。\r\n腰间大羽不妄发，长空弦落鸟随踣。\r\n汉家夫子方少年，东平月窟西酒泉。\r\n不须武阳兵十万，不用都尉卒五千。\r\n愿得君王一寸铁，断取楼兰献北阙。\r\n笑提金印归去来，五湖茫茫波浸月。"
        },
        {
            "title": "海棠未开对酒作此",
            "content": "春以花故妍，花好不辱春。\r\n漫山烂桃李，由求盖具臣。\r\n国艳朝众芳，此花当不名。\r\n芳园丽韶景，点检能几根。\r\n东风未披拂，万红藏杳冥。\r\n过客白眼看，遂与凡木隣。\r\n一朝吐华艳，天日为之醺。\r\n绿樽有醇酌，及兹托殷勤。\r\n君看淮阴市，岂有国元勋。\r\n俗情傲未然，花笑当不嗔。"
        },
        {
            "title": "送王君弼寺丞出守临邛",
            "content": "昔人帝城愿一入，君今翩翩去何亟。\r\n向来一念君亲同，夜梦倚门人发白。\r\n人生适意富贵齐，况是求归真得归。\r\n江风饱帆不可挽，恰恰春好花浓时。\r\n君於文字识源委，笔势逼人殊亹亹。\r\n每来握臂相与言，我屡点头兴叹喟。\r\n三年厌踏东华尘，听鸡走马常踆踆。\r\n黑头使君岂不贵，腰间见绶我亦惊。\r\n蜀吴相望八千里，到家遥想慈颜喜。\r\n上堂跪觞下堂拜，应有辉光照庭戹。\r\n白鹤胜峰记昔游，醉墨淋漓在上头，\r\n君行有暇试寻觅，不知已扫黄泥不。"
        },
        {
            "title": "鸡冠",
            "content": "雄鸡斗不解，血溅头上冠。\r\n强颜配二妙，并树栖枭鸾。\r\n绛侯资少文，礼乐责所难。\r\n物生宇宙内，故自安其安。"
        },
        {
            "title": "李花",
            "content": "春寒怪底一分加。元是东君雪作花。\r\n已后残梅矜夜魄，强随飞絮舞朝霞。\r\n霜葩荐斚何人共，碧实堆盘尽客夸。\r\n为汝玄然庆有意，骚人端是感年华。"
        },
        {
            "title": "偶成",
            "content": "有弟书来唤我归，客情偏觉雨声知。\r\n恰当浊浪粘空际，正是青山到梦时。"
        },
        {
            "title": "饭客镇驿见壁间书火池事异甚",
            "content": "荒亭旧刻书火池，火从水出如燎脂。\r\n五行生克谬常理，异事傥恍令人疑。\r\n居人只言数里近，驱车欲前仆夫愠。\r\n谁能博学辨痴龙，寄我此诗聊一问。"
        },
        {
            "title": "涵翠亭",
            "content": "太华峰头花十丈，十八韩翁语豪壮。\r\n法华会上如车轮，跨猊仙人妄与真。\r\n九州芒芒置勿问，万柄秋塘插寒镜。\r\n楚人列裳缉为衣，一尘涴之色不怡。\r\n孽童万死剑斩马，何物奴言似之者。\r\n触花花恐怒且嗔，悲风猎猎吹白蘋。\r\n我来拊槛笑仍喟，欲挽清冷濯斯秽。\r\n主人冁然客罢休，一醉能销千古愁。"
        },
        {
            "title": "用宇文龙图韵赠龙华印老",
            "content": "少年一口吸西江，圣处端能走季咸。\r\n净观清冷横一水，远怀孤秀揖千岩。\r\n溪云卧久看频度，山日谈余讶半衔。\r\n便欲瘦筇来问讯，上方应恐隔仟凡。"
        },
        {
            "title": "偶成",
            "content": "乐天已贵杯常把，元亭虽贫饮亦豪。\r\n等是逍遥吾自择，不能为白但为陶。"
        },
        {
            "title": "山中遣兴五首",
            "content": "烂饮无贤圣，高歌有鬼神。\r\n梵书常味首，药裹自心亲。\r\n朋友居山少，知闻到市新。\r\n孤舟怯风浪，不出又经旬。"
        },
        {
            "title": "代上阆中章使君",
            "content": "九区混轨文，正宁垂衣裳。\r\n公家转洪钧，一气斡混茫。\r\n蛮夷奉琛贡，月窟东扶桑。\r\n至今有遗黎，盛德登乐章。\r\n溢庆久愈衍，丹穴俱鸾凤。\r\n祖烈肖挺挺，德音续琅琅。\r\n尊彛琢璠玙，荐庙流中黄。\r\n铜符专城居，健翼翕不张。\r\n黼座录故家，云路登方将。\r\n省寺窥步武，禁闼觇翱翔。\r\n相门出鼎槐，八叶有前芳。\r\n一樗无所村，拥肿蔽道傍。\r\n门户岌重大，挽首惭肯堂。\r\n得邑万山间，昼夜鞭跛{左牛右羊}。\r\n斗升赖急养，山海祈深藏。\r\n古人重已知，漆炭固未偿。\r\n靴板庭趋初，躔宿望煌煌。\r\n委身大炉冶，正惧呵不祥。\r\n丹鼎偿可舐，鸡犬同飞扬。"
        },
        {
            "title": "从人借马钝甚戏作",
            "content": "一马如坎蛙，爬沙钝无比。\r\n长绳制欲断，大箠折三四。\r\n邮亭只数尺，对面不能至。\r\n我闻穆天子，八骏日千里。\r\n邀汝托后车，笑云勿相戏。"
        },
        {
            "title": "泛舟呈元制照老",
            "content": "落日清江阔，临流一慨然。\r\n断鸿烟际渚，雌霓雨余天。\r\n照海珠成市，骑鲸客是仙。\r\n轻风借帆力，送我玉妃前。"
        },
        {
            "title": "木芙蓉",
            "content": "秋光冷如冰，秋花淡无色。\r\n偶见此粲者，浓艳照孤寂。\r\n天寒翠袖薄，那得在空谷。\r\n东风嬖桃李，倚树三叹息。"
        },
        {
            "title": "留黄思忠",
            "content": "可人如君不易致，惠然而来此天意。\r\n往往文字杂啸歌，儿辈倚墙吾敢诃。\r\n向来邂逅无此款，曲水风流嗟未远。\r\n爱君欲留君不留，一闻说归我先愁。\r\n亦知主人无德恋，多情合觑青山面。\r\n况闻涨江浪翻雷，毂生四角若为推。\r\n留君信自非人力，君虽欲去不可得。"
        },
        {
            "title": "游水陆院",
            "content": "深央毒歊烦，沸鼎游群鱼。\r\n金凉念何许，颇欲膏吾车。\r\n行行有佳处，舍南得精庐。\r\n方塘水冷冷，嘉树阴疎疎。\r\n寒光四围之，气象豁以舒。\r\n清浊本相形，暑去不待除。\r\n赤脚踏潺湲，褫带凌空虚。\r\n杯盘固草草，言归且徐徐。\r\n山僧擅幽胜，意轻南面孤。\r\n久矣不复贵，厌弃同污渠。\r\n贵人便宴安，大第如清都。\r\n华堂贮窈窕，高门列车徒。\r\n往往慕閒旷，偶此乐有余。\r\n蛇蚿漫相怜，鹏鷃端异趋。\r\n不如听鸣禽，劝我提胡卢。"
        },
        {
            "title": "游长松闻捷音",
            "content": "十里登山访定身，衣边犹带簿书尘。\r\n僧厨笋蕨随斋钵，禅窟香灯话宿因。\r\n便可扶犁老岷蜀，已闻传檄定咸秦。\r\n家家钗钏何须惜，难买尧眉一笑春。"
        },
        {
            "title": "山中遣兴五首",
            "content": "日薄愔愔热，江浑漫漫流。\r\n蝉为合尖响，燕作掺裾愁。\r\n枣熟成群打，禾登扫地收。\r\n展眉欣一饱，八月又防秋。"
        },
        {
            "title": "江月二首",
            "content": "秋江与秋月，谁遣恰相和。\r\n借我蓑衣着，三人亦未多。"
        },
        {
            "title": "遣兴七首",
            "content": "僻处便身懒，閒居喜岁丰。\r\n虫丝转窗日，鸟语度溪风。\r\n疎竹斩新绿，晚花随分红。\r\n高人莫相访，不比卧隆中。"
        },
        {
            "title": "书事",
            "content": "塞色旌旗薄，边声鼓角喧。\r\n三军正悲愤，中国固雄尊。\r\n障戍争襟险，朝廷护本根。\r\n古来挟策者，谈笑整乾坤。"
        },
        {
            "title": "山中遣兴五首",
            "content": "数月携家住，幽栖引兴长。\r\n客中容懒散，梦里过炎凉。\r\n收网觉鱼贱，酌泉知酒香。\r\n主人真好事，诗债数能偿。"
        },
        {
            "title": "书怀",
            "content": "衫似荷枯嫌绊缚，屋如斗大费支撑。\r\n寒蔬日日同僧饭，拄杖时时伴鹤行。\r\n聊托莼鲈非厚味，漫言松菊本真情。\r\n山中亦有閒田地，可惜离家久不耕。"
        },
        {
            "title": "宋才夫作诗自言作县之况以冷官为可乐戏用韵",
            "content": "云霄自许当比肩，岂料坎壈逢针毡。\r\n求鱼乃欲从沮洳，吞舟见之定冁然。\r\n诸生但解笑便腹，好事谁肯与酒钱。\r\n吹寒固自乏暖律，使物又恨无神鞭。\r\n君方踏筵观艳舞，我正闭户甘草玄。\r\n閒忙亦复分苦乐，温醲淡泊无非缘。\r\n\r\n【注释】：【原题】：\r\n宋才夫作诗自言作县之况以冷官为可乐戏用韵答之"
        },
        {
            "title": "口占",
            "content": "午照当窗树影疎，静听{左浖右虎}{左浖右虎}水鸣除。\r\n便将一日平分了，半用酣眠半读书。"
        },
        {
            "title": "草堂",
            "content": "浣花溪上得閒来，石刻摩挲病眼开。\r\n短策多时临水立，红尘半咱与风回。\r\n乞灵伎薄裳为带，惊世名言海纳杯。\r\n相对只今真梦寐，数椽茅屋老苍苔。"
        },
        {
            "title": "送张子勤九陇尉",
            "content": "老凤高栖雏凤飞，山林钟鼎各相宜。\r\n出门马首亭亭去，敛板胸中落落奇。\r\n颇忆浊醪过我夜，正愁碧草送君时。\r\n如何数日中年味，恰是今朝闻子规。"
        },
        {
            "title": "马德骏微恙既平作此劳之",
            "content": "内寇非阴阳，穷愁因缘之。\r\n坚垒自却走，不药亦不龟。\r\n夫子乐唐虞，短褐荫茅莰。\r\n尘不上几闼，何物作伺窥。\r\n或丐愈风檄，岂邀遣虐诗。\r\n朝来就清爽，梳发修竹墀。\r\n买酒约相过，胜地相扶携。\r\n人生逾四十，浸与衰苶期。\r\n君壮尚俘劫，我怯重嗟咨。\r\n问丹勾漏迂，访道弱水疲。\r\n绵绵抱谷神，闭门有余师。\r\n鹤病无死骨，松瘦有老枝。"
        },
        {
            "title": "予客三池王正卿以四绝见寄姿其韵",
            "content": "梦中行尽好山川，照水征鸿影自寒。\r\n若向紫岩楼上过，为传片纸报平安。"
        },
        {
            "title": "送杨道父二首",
            "content": "骨清殊矫矫，气老自沉沉。\r\n门户托君重，江湖入梦深。\r\n功名须少壮，岁月惜侵寻。\r\n万里相随去，庭闱一寸心。"
        },
        {
            "title": "送杨文起尉温江",
            "content": "学海不可穷，一苇子利涉。\r\n宦海海更深，破浪初鼓楫。\r\n波涛恶气势，鼍蜃毒吻颊。\r\n帆樯托忠信，维缆倚定力。\r\n晏然袵席坐，扣舷歌傲兀。\r\n是中有神仙，楼凤琢白璧。\r\n群仙谒帝罢，霞佩粲成列。\r\n行矣从之游，赠子两黄鹄。"
        },
        {
            "title": "送孙宾老守三池二首",
            "content": "百万貔貅尚枕戈，将军未复旧山河。\r\n非干使者徵求急，正柰穷边饷挽何。\r\n颇愿有言先牧养，不妨自署拙催科。\r\n公余傥暇寻遗事，尘锁荒祠望刮摩。"
        },
        {
            "title": "江上晚眺书所见",
            "content": "云鎔金错落，月挂玉盘盂。\r\n水退岸全缺，烟陈山欲无。\r\n沙晴鸥并集，林暝鸟争呼。\r\n不必求摩诘，分明是画图。"
        },
        {
            "title": "雨后有月江上作",
            "content": "雨止夜色静，涨生江浪浮。\r\n碧云度星汉，明月照汀洲。\r\n倏忽阴晴异，苍茫意绪秋。\r\n微吟不须苦，下有未眠鸥。"
        },
        {
            "title": "晚饮赵惟直以果荐知所从来酌以一大杯",
            "content": "犹带枝头淡淡黄，饱经十月洞庭霜。\r\n且倾蜀客千杯酒，颇记吴姬三日香。\r\n可得一餐逢玉屑，故应百感为琼浆。\r\n此江幸自东流去，何不和根移取将。"
        },
        {
            "title": "次韵大人书怀",
            "content": "万钧笔力等閒扛，占断溪山福已庞。\r\n扑鼻寒梅香树树，照人新酿绿缸缸。\r\n大严净社谁投足，小怒诗坛肯纳降。\r\n莫为不亿空叹息，将军才气自无双。"
        },
        {
            "title": "遣兴七首",
            "content": "柳老渊明宅，蓬深仲蔚居。\r\n病身须药石，閒日足图书。\r\n世念焚香了，禅心隐几余。\r\n空钩本无意，谁为语游鱼。"
        },
        {
            "title": "书事",
            "content": "饱饭将何适，携筇登翠微。\r\n江长仍曲折，树远欲依稀。\r\n煮井未休汲，田家初掩扉。\r\n惊心崖路险，隔岸唤船归。"
        },
        {
            "title": "游长芦",
            "content": "他年天眼识褕袆，千柱如今鏁夕晖。\r\n笑说老禅操一苇。戏呼灵媪授三归。\r\n波涛啮岸蛟龙恶，荻竹抽萌鱠缕肥。\r\n曲水流觞记今日，晚风直欲透人衣。"
        },
        {
            "title": "偶成",
            "content": "小溪浅涸如焦釜，一雨朝来万马奔。\r\n举手栏边夸海苦，已无余沥到瓶盆。"
        },
        {
            "title": "再赓佳什已致牵羊之请又辱不鄙垂教盖不巫困",
            "content": "讲摩师友我尤须，此道今人已绝无。\r\n颇欲相从问奇字，故应未暇注阴符。\r\n竹嫌影薄乘春种，酒怕樽空带雪沽。\r\n杖屨往来忧不数，恐公早晚蹑华途。\r\n\r\n【注释】：【原题】：\r\n再赓佳什已致牵羊之请又辱不鄙垂教盖不巫困小巫欲眎其颠踣为戏耳辄作二章以足小成之数"
        },
        {
            "title": "送兄长赴蓬州职官",
            "content": "人家栽花为春忙，我家种柏求苍苍。\r\n柏生如盖荫百亩，痴红騃紫无残香。\r\n常言直道我家物，箧椟于今藏手泽。\r\n拈来洒涕不忍看，分付伯兄金玉质。\r\n去天一尺古蓬州，线路云端客自愁。\r\n年来在处熬膏火，翻爱此地真瀛洲。\r\n同居患贫别则恶，苦心害性空凄恻。\r\n不及林中反哺乌，日暮归来却同集。"
        },
        {
            "title": "慈云壁间有杨皓明叔崇宁甲申所题诗和者甚众",
            "content": "浮花眩眼朱成碧，关渠何事愁寂寂。\r\n依旧渔竿入手来，老我江湖倦游客。\r\n径须一醉抛青春，校量细故非高人。\r\n茂弘雅量本不尔，几箑能障西风尘。"
        },
        {
            "title": "送刘元圭",
            "content": "犯寒过我喜仍惊，节物峥嵘更远程。\r\n剧饮投车轻十日，细谈剪烛易三更。\r\n故人高义千钧重，久客归心一认竹。\r\n为语溪翁好相念，时将蓑笠晒春晴。"
        },
        {
            "title": "射洪道中二首",
            "content": "晓色仍过雨，残钩不挂天。\r\n空霏漫野迥，净绿浸江鲜。\r\n何自有灵鹊，谁言无杜鹃。\r\n倚风搔首意，窈窕若为传。"
        },
        {
            "title": "别赵惟直",
            "content": "邂逅都城一笑休，却来万里共羁游。\r\n关河地迥仍分首，桃李春深已放舟。\r\n诗卷长留开倦目，酒杯尽嚼豁离居。\r\n追风健笔兼豪气，期子逢山更上头。"
        },
        {
            "title": "游护圣寺分韵得共字",
            "content": "散员绳检宽，暇日得放纵。\r\n天明风发屋，飞盖怯掀弄。\r\n朋簪诺已宿，驾言盍不勇。\r\n幽禅远城郭，伉壮塔庙涌。\r\n华鲸三向罢，僧众肃如拱。\r\n香秔撩鼻观，馋沫出流湩。\r\n三生石上歌，浩劫几丘冢。\r\n失脚今悔深，弹指昔缘重。\r\n联裾玉连环，谈端豁烦壅。\r\n草木自臭味，雨露元一垅。\r\n摩挲老瓦盆，此酌宜数共。\r\n已无系日绳，但有思家梦。"
        },
        {
            "title": "泊采石二首",
            "content": "江头杨柳浅於金，泽国余寒春未深。\r\n才见桃花能慰眼，便同踯躅母伤心。\r\n琼枝璧月自惆怅，山色潮声无古今。\r\n閒访阇黎倒戈地，正应汉德有讴吟。"
        },
        {
            "title": "次黄仲甄峡中韵二绝",
            "content": "众流自作一门去，老子閒为三峡游。\r\n弭棹初逢云雨馆，转帆便是帝王州。"
        },
        {
            "title": "遣兴",
            "content": "向来穴纸笑阁蝇，犹觉文章是小乘。\r\n四壁图书聊隐几，半窗风雨屡挑灯。\r\n卑枝早厌鸣冈凤，尺水难留跨海鹏。\r\n未试屠龙一分手，可能问舍愧陈登。"
        },
        {
            "title": "忠州",
            "content": "井邑云恨一聚村，寻诗来扫壁间尘。\r\n此州惟有断头将，圣世初无弃梗人。\r\n枫叶晚林终日醉，梅花腊峤几时春。\r\n不愁过客当年泪，尊酒黄堂是旧隣。"
        },
        {
            "title": "富池罗汉院有钱希中白大科赴信州别驾时所题",
            "content": "皮肤脱落余真实，须鬣苍浪阅岁华。\r\n突兀一根丛棘里，不知几见后庭花。\r\n\r\n【注释】：【原题】：\r\n富池罗汉院有钱希中白大科赴信州别驾时所题诗有陈朝柏二绝句"
        },
        {
            "title": "即事",
            "content": "雪巘云林共莽然，世间那有此江天。\r\n晓樯搀日何时到，夜柁鸣风几夕眠。\r\n閒卜家书灯似粟，略开旅抱酒如泉。\r\n轻鸥飞下仍飞去，汝在江湖是散仙。"
        },
        {
            "title": "次子友竿字韵",
            "content": "百战残兵但揭竿，每闻风鹤意先阑。\r\n怀中鼠腊元非璞，味外盐梅不止酸。\r\n细读知君应掩口，苦吟笑我已刳肝。\r\n中天赫日临无际，一点萤飞宿草寒。"
        },
        {
            "title": "次仲甄韵二首",
            "content": "恻剥风枝恨，若为开我颜。\r\n索居诗社废，多病酒杯悭。\r\n本自便三迳，何曾梦九关。\r\n临溪问鱼乐，知我是青山。"
        },
        {
            "title": "舟中",
            "content": "帆风不饱橹声迟，正是波平月上时。\r\n今夜不知何处泊，买鱼枯酒犒舟师。"
        },
        {
            "title": "先公三池祠室学官相传占为公署同年李南才毅",
            "content": "一椽不得留遗爱，百世宁能保奉尝。\r\n豚犊无称益先美，碎碑伐树亦寻常。\r\n\r\n【注释】：【原题】：\r\n先公三池祠室学官相传占为公署同年李南才毅然欲复其旧贻以四绝句"
        },
        {
            "title": "宿船家小舟中凡三日夜作此",
            "content": "自昔说离乱，经时足叹吁。\r\n何为来旷野，端是辱泥涂。\r\n相国跛男子，封侯裸丈夫。\r\n未须多感慨，事业出艰虞。"
        },
        {
            "title": "信口十绝",
            "content": "早眠晏起从疎懒，醉舞狂歌任性灵。\r\n丈八蛇矛胸次著，人言屈子愧刘伶。"
        },
        {
            "title": "再用魏城驿韵贻白绵州",
            "content": "多病相如故倦游，归逢清润麦天秋。\r\n回头渐远将军幕，飞梦先登帝子楼。\r\n磊落声称元古郡，醉吟家世自诗流。\r\n此身只拟春中老，莫问君平住益州。"
        },
        {
            "title": "黄思忠病起作此寄之",
            "content": "岩岩千丈松，大厦不收拾。\r\n已作涧壑卧，更困蝼蚁穴。\r\n天果无意哉，问龟龟不食。\r\n悲歌气填膺，白虹为贯日。\r\n向来亡公子，后日九州伯。\r\n奈何蕞尔曹，乃敢观裸浴。\r\n士穷有如此，於君更心恻。\r\n平生治国手，仅脱在陈厄。\r\n三彭捃细故，二竖每明德。\r\n闻之投袂起，此士岂易得。\r\n可无不赀药，粉珠屑白玉。\r\n奋髯呵不祥，有神嘿操戟。\r\n欻然蛙腹裂，还我苍玉璧。\r\n一尊欲寿君，怅念风雨隔。\r\n平吴固奇烈，更谨盘水执。\r\n君身则千金，斯文但一发，\r\n勉矣加餐饭，吾道係损益。"
        },
        {
            "title": "寄送梁子辅赴召",
            "content": "山岳自高百谷下，向来无物使之者。\r\n骅骝合奉鸾和车，岂与黔蹄同一驾。\r\n英奇绝代难小了，泥滓投之辄悲咤。\r\n一朝拔去不可扼，震地风雷怯凌跨。\r\n泮宫先生自超特，鼎甲声称低董贾。\r\n眼明奎画照琬琰，万喙夸呼海倾泻。\r\n胡为不即天上去，识者怪吁狂者骂。\r\n或传凤篆来日边，流水为车龙即马。\r\n只应故是霄汉人，腐鼠示足鵷雏吓。\r\n九江水暖桃花肥，风色不惊神所借。\r\n只今岷峨抗湖海，贯玉编珠炯相射。\r\n台家议和不议战，太平有象须藻藉。\r\n小却犹当白玉堂，纵步黄扉方食蔗。\r\n嗟予肮脏每自哂，蚤年谩想牛心炙。\r\n一官漫浪不可说，可能更索山人价。\r\n五年投閒食不饱，揽镜颠毛辄生怕。\r\n道涂众鬼同揶揄，口不能酬面空赭。\r\n人生升沉亦何恨，但喜龙虎新变化。\r\n异时击壤为幸民，一犁亦原从耕稼。\r\n金华夫子吾胜友，接武风云共閒暇。\r\n未应厚禄绝来书，寄声纸尾烦多谢。"
        },
        {
            "title": "游东山",
            "content": "轩自岧峣称，栏因杳霭横。\r\n客魂摇鸟影，醉耳入江声。\r\n失喜过门屐，沾衿越席筝。\r\n东山怀谢傅，忧乐总关情。"
        },
        {
            "title": "书事",
            "content": "唯有江郊发，能消畏日长。\r\n晚杯荷露重，竿枕竹风凉。\r\n溪鹭閒无敌，庭萱恨易忘。\r\n翩翩孤蝶意，只是托幽香。"
        },
        {
            "title": "次韵大人书怀",
            "content": "云翻雨覆不须论，扪虱何妨坐对温。\r\n政恐移文邀俗驾，可能垂箔走高门。\r\n寒松卧雪不知老，脱叶经霜无几存。\r\n醉着锦袍堪一笑，翰林风月我诸孙。"
        },
        {
            "title": "宇文氏庄观海棠时海棠未甚开而余旦夕归矣赋",
            "content": "雨猛几终夕，风狂遂彻朝。\r\n眼缘春色醉，魂为客愁消。\r\n泽国空留滞，山房恐寂寥。\r\n平芜烟一望，乡梦太迢遥。\r\n\r\n【注释】：【原题】：\r\n宇文氏庄观海棠时海棠未甚开而余旦夕归矣赋此"
        },
        {
            "title": "挽秦国夫人",
            "content": "赍说端由帝，生申未许崧。\r\n神功资鍊石，吉梦托占熊。\r\n赫赫扶天业，堂堂浴日忠。\r\n芝麟昭圣瑞，何力赞元工。"
        },
        {
            "title": "挽费检正三首",
            "content": "忆作荆州客，多惭鲍叔知。\r\n苍黄悬榻地，恸绝盖棺时。\r\n映睫余残泪，新肤有近期。\r\n空山那得去，倚杖鬓如丝。"
        },
        {
            "title": "过弥牟有携鱼过者买而放之因志以诗",
            "content": "行役道荒戍，马行何徐徐。\r\n市人捉筠篮，偃然数尾鱼。\r\n始疑失清波，残息惫不苏。\r\n俄掉尾与鬐，示之尚可图。\r\n杀工时宿所持，坚盟敢渝初。\r\n尔命如丘山，我金若锱铢。\r\n敢靳百钱惠，坐视甘醢葅。\r\n空篮俱置之，涟漪纵缧俘。\r\n旋收褫骇魄，亟反清冷居。\r\n仆夫亦欣然，毋疑校人诬。\r\n为龙未可知，风雷跃云衢。\r\n田文出函关，子卿反荒区。\r\n骨肉一笑粲，乐哉定何如。\r\n人心如面然，贤鄙异所趋。\r\n放者尚反顾，捕者已纵罦。\r\n为德懲不竟，护以西竺书。\r\n世事岂易料，聊欲明区区。\r\n人羊互吞啄，佛语深切肤。\r\n闻声戒肉食，孟轲远庖厨。\r\n孔释喜交戈，好生理则符。\r\n浪言物与人，贵贱越与胡。\r\n人贵当食物，物因供人须。\r\n此语实魔语，地狱正为渠。\r\n炯炯一灵光，彼此亡欠余。\r\n一念偶负堕，流转乃尔殊。\r\n目前怙强雄，屠脔弃束刍。\r\n此身宁石人，竟免为物欤。\r\n悬想刀几毒，响庆疾鼓桴。\r\n天骥警鞭影，蹇驽烦箠驱可致力，\r\n诗宜勒盘盂。"
        },
        {
            "title": "送丁子昭左司湖南运副",
            "content": "昔年九转金精荧，鸾幢鹄节飞青冥。\r\n偶同鸡犬舐残粒，至今未脱尘中尘。\r\n平生不识紫芝面，邂逅天涯忻一见。\r\n安有斯人可弃捐，置身只合金銮殿。\r\n急流涌退人所叹，上书屡请色不难。\r\n浩然笑涉重湖去，一节映照清湘寒。\r\n人生分愿各有赋，鸠鹏何必劳相慕。\r\n期君廊庙我岩壑，他日冰霜同晚暮。"
        },
        {
            "title": "送苏给事出知太平州",
            "content": "一代文章有图录，天赐之履征九服。\r\n奉牲乞盟走珠玉，呈狂楚僭非此族。\r\n至今人望坛坫尊，风流文采被诸孙。\r\n丈人似是更酷似，大河一派来昆仑。\r\n华途不须移步到，忧国忧君心日老。\r\n匹马朝行人避骢，短奏宵归自焚藁。\r\n一朝倦拜青锁门，分符端欲宣上恩。\r\n再拜愿回批敕手，却与疲瘵丰鸡豚。\r\n青丝络头甘半菽，丈夫出处不碌碌。\r\n我亦昨夜梦山灵，苦唤西归理松菊。"
        },
        {
            "title": "次韵何子闻安静观",
            "content": "翩然逸想九霞间，仍是霓衣与鹿冠。\r\n尘劫三山元自近，神官一字固应难。\r\n云烟万瓦虹榱壮，冰雪千幢鹄辇寒。\r\n堪笑木强韩吏部，如何容易撮灵丹。"
        },
        {
            "title": "挽安岳李令",
            "content": "司马家儿何等儿，家居令人撞坏之。\r\n长啸羯奴一绳縻，校三十里嗟已迟。\r\n新亭收涕仅自支，下者朽栋当积危。\r\n君看黄发掩面时，此殆天意非人为。\r\n一时埃壒埋精奇，褐衣怀珍去而违。\r\n老樵携畚动岳只，委体毡庐玉投泥。\r\n向来扪虱气吐霓，元子眼无金篦。\r\n纵狼山林血黔黎，惨澹万古关河悲。\r\n先生异代论盛衰，使当若时未可知。\r\n指挥王谢驱群鸡，狂童岂劳折箠笞。\r\n中兴天子周宣齐，炳燿常武烝民诗。\r\n囊封未报九地归，恨无伟烈光钟彝。\r\n我思若人涕沾衣，太阿不如两钱锥。\r\n鱼复阵石存遗基，故智犹为竖子窥。\r\n斯文未泯神所持，复有英雄发嘘欷。"
        },
        {
            "title": "宿高桥怀仲明",
            "content": "阑干投晚俯烟霏，全不支梧酒力微。\r\n沙鸟犯寒犹独立，林乌趁暝已先归。\r\n缭愁亦笑溪为带，障远端疑树合围。\r\n岁晏客天无好梦，最怜清露渍人衣。"
        },
        {
            "title": "宇文德济约游财富庆值客不果从德济有诗次韵",
            "content": "午枕风轻睡足时，起来閒掩竹间扉。\r\n登山剧欲君联臂，出户那堪客挽衣。\r\n失脚半生沈世网，掀髯一笑见天机。\r\n青山好去应须去，蘧瑗于今已觉非。\r\n\r\n【注释】：【原题】：\r\n宇文德济约游财富庆值客不果从德济有诗次韵二首"
        },
        {
            "title": "答何积中",
            "content": "先生古心寄玄漠，老松矫矫石凿凿。\r\n已欣净社得胜友，更枉高轩出奇作。\r\n山林轩冕无间然，造物从公意所便。\r\n决科纵未吞余子，著书亦足垂千年。"
        },
        {
            "title": "遣兴",
            "content": "疎疎帘色映苍苔，屋角诸峰晓翠开。\r\n蝶护残花痴不去，鸟争余食惯仍来。\r\n向来栖遁初无意，从古经纶别有才。\r\n抱杖风前一长啸，破愁安得即时杯。"
        },
        {
            "title": "偶成",
            "content": "仲明我友一肝肠，爱子殷勤出妙方。\r\n病后药囊朝壁垒，老来贝叶是资粮。"
        },
        {
            "title": "偶成",
            "content": "畏日得凉才涉惬，因秋感岁却成悲。\r\n君看八万四千劫，只在炉熏起灭时。"
        },
        {
            "title": "枕上闻橹声",
            "content": "劝君不须下瞿唐，顺流从此道路长。\r\n劝君早上瞿唐去，溯流虽艰近家乡。\r\n我今出蜀几寒暑，催归苦念家人语。\r\n更烦舟子策全功，疾趁鸣鸡起摇橹。"
        },
        {
            "title": "送杨道父二首",
            "content": "遂决乘桴计，初无判袂愁。\r\n清樽聊把手，弱缆已开头。\r\n懿戚今元老，乡邦子俊流。\r\n等閒垂一臂，谈笑上瀛洲。"
        },
        {
            "title": "书事",
            "content": "能閒无健羡，可饱即珍烹。\r\n成我耕桑计，欣儿谭诵声。\r\n横戈真不武，敛袂亦难平。\r\n苦欲劳工宰，此生无我生。"
        },
        {
            "title": "送魏德源守普慈二首",
            "content": "东梓名州最普州，蟆颐相望气横秋。\r\n青衿胄子迎高朕，竹马儿童识细侯。\r\n只有爱民心尚在，可能忧国泪空流。\r\n摩挲疲瘵无多事，绿野家家剑换牛。"
        },
        {
            "title": "送李阆州二首",
            "content": "少陵曾赋阆州诗，苦说城南天下稀。\r\n铃合讼閒帘半卷，胡床客好尘频挥。\r\n著鞭尚及春耕劝，促诏应随晓仗归。\r\n他日遗簪犹在念，端容杖策扣黄扉。"
        },
        {
            "title": "早饭白崖铺净果院",
            "content": "久客谙人事，身能到处安。\r\n炉深红一聚，竹瘦碧千竿。\r\n祗作临深恐，何辞行路难。\r\n几成晚来雪，唯有不胜寒。"
        },
        {
            "title": "绝句",
            "content": "围炉独扔夜深红，已是摧颓一老翁。\r\n断简半披还半掩，如今不作蠹书虫。"
        },
        {
            "title": "小孤二绝句",
            "content": "瑶池缥缈是吾家，尝忆清觞覆九霞。\r\n雾鬓风鬓天下饰，可须人世俗铅华。"
        },
        {
            "title": "元质携客渡江饮於村居",
            "content": "一篙寒碧碎鳞鳞，数尺孤舟仅著身。\r\n江水煮鱼还地脉，瓦盆盛酒见天真。\r\n颇容老子赊閒日，聊与青山作主人。\r\n不用樽前蜀粉黛，远峰元解作眉颦。"
        },
        {
            "title": "送仲明赴举",
            "content": "进退士所重，视天为鼓钲。\r\n采薇北山曲，濯足南涧滨。\r\n高风岂不伟，奈何万苍黔。\r\n道可济天下，不必丘园尊。\r\n先生一世士，抱宝三家村。\r\n蚤日湖海兴，搅须见霜根。\r\n我尝叹洄洑，再拜愿有言。\r\n钓鱼须远去，沮洳无鲸鲲。\r\n北风折群木，严驾夙在门。\r\n万里著掌间，一舸气已吞。\r\n岷峨赖君重，努力答山灵。\r\n造物饱阅骏，眼未见此人。\r\n小却犹玉堂，尚堪托斯文。\r\n贱子惜此别，赠送惭空樽。\r\n唯有清夜梦，相逐东南奔。"
        },
        {
            "title": "送王伯董入总幕",
            "content": "昔为万里别，归送北征鸿。\r\n近接何曾数，深期本自同。\r\n远眸眵雾嶂，短箠滑霜风。\r\n更说无穷乐，怀中双橘红。"
        },
        {
            "title": "偶成",
            "content": "爷娘把笔祝功名，四十衣衫半是尘。\r\n倦去引杯成独啸，儿阁失学未须嗔。"
        },
        {
            "title": "送乐季和",
            "content": "袖有礼神璧，横夭射螮蝀。\r\n携持易羊皮，贤士衔隐痛。\r\n短檠风雪窗，鼎钟入宵梦。\r\n出门雀适羿，挽弓不再中。\r\n九折生庭除，欹轮失严鞚，\r\n事固不可知，浅者发嘲閧。\r\n磨以百艰虞，吾觉此意宠。\r\n蝇棘芟根株，织文彻机综。\r\n如簧只嚣烦，战胜属阴拱。\r\n诘朝乌帽斜，瘦马霜鬣耸。\r\n行世心愈老，转物身自重。\r\n解鞍浇客垢，先拨床头瓮。\r\n君归我送之，我归欲谁送。"
        },
        {
            "title": "送晁子西提刑赴召",
            "content": "君家如河出昆仑，横贯中国浮乾坤。\r\n鼎彛勋绩烂星斗，编简文字垂瑶琨。\r\n到海喧豗势愈壮，约束蛟蜃驱鼍龟。\r\n略分涓流溉下土，草木蕃润资其恩。\r\n先生绣衣吹霜风，一道生齿关寝飧。\r\n人家春园满桃李，随处秋社肥鸡豚。\r\n智效一官可能尔，尚於胜处非所论。\r\n胸中人物自着眼，伥伥待相嗤彼昏。\r\n古人过人本如此，事业自是为根元。\r\n我知先生在廊庙，定不碌碌为澄浑。\r\n颇恨未误元鲁山，一纸藻藉无媒援。\r\n只今相送九天去，风在下矣何轩轩。\r\n青云托附可无意，欲儿女语吐复吞。\r\n浩歌一曲豁清思，援笔江海蛟龙奔。"
        },
        {
            "title": "遣兴示彦博",
            "content": "尊酒谁相劝，诗篇子可酬。\r\n临汉惊老大，倚杖笑穷愁。\r\n雨足鸠初歇，风狂蝶未休。\r\n化工专一气，挽首听沉浮。"
        },
        {
            "title": "枕上",
            "content": "欲问更长短，江村无鼓鼙。\r\n客怀如酒病，秋夜与年齐。\r\n被冷失孤蝶，霜清闻远鸡。\r\n终年为荡子，尺纸愧山妻。"
        },
        {
            "title": "偶成",
            "content": "骄阳前日拟鎔金，积雨逢秋却厌淫。\r\n本自乘除无德怨，枉劳嗔旱复嗔霖。"
        },
        {
            "title": "挽秦国夫人",
            "content": "久矣鸿飞渚，翩然雁字峰。\r\n九重疏异渥，万里合幽封。\r\n引柩乌衔壤，驯阡鹿护松。\r\n他时人下马，有子是夔龙。"
        },
        {
            "title": "寄张珍甫殿院五首",
            "content": "自是清华选，尝怀宿昔期。\r\n高名推不去，异产买无赀。\r\n一日风云遇，千年简牍随。\r\n岷峨添岌页，袖里着安危。"
        },
        {
            "title": "峡中赋百韵",
            "content": "振奇欲何夸，颇疑造物者。\r\n两山擘其间，放此江东泻。\r\n不知太古前，宇宙孰坏冶。\r\n疏凿著夏书，固自人力假。\r\n巨崖切汉起，入眼惊见乍。\r\n影临数州迥，根插九地隘。\r\n积铁老风雹，巨焰莫鎔化。\r\n面恶骇夔{魈肖换虚}，姿妍悦美奼。\r\n城郭巧刻划，屏障工组画。\r\n髻鬟直高绾，剑槊寒可□。\r\n抗立拟分庭，孤撑独称霸。\r\n骈罗纷儿孙，拱揖俨宾介。\r\n盘空矫鸾鹄，饮溪走牛马。\r\n裂绞贯钩鏁，翠项披疑帕。\r\n碎砾星宿稠，乱石豹熊跨。\r\n钱叠藓晕重，鳞坼树皮撦。\r\n万甓累如甃，一桉平若砑。\r\n宽博敞坛墠，斜倾覆檐庌。\r\n悬空疑崩欹，丛密苦蒙絓。\r\n中断路已说，合处天无罅。\r\n周遭窘汉围，赤露经秦赭。\r\n怒觜忽横出，狂湍助喧骂。\r\n突展壮士臂，交锋报睚眦。\r\n飞瀑練垂素，响溜钟调哑。\r\n嵌窟谁剜刳，窍窦饱冲射。\r\n阳光昼隐见，云气晓包藉。\r\n烧余通鸟耘，微缺有蜗舍。\r\n妇肩頳背筐，樵指虚枯槎。\r\n岩葩浅深杂，山木高低亚。\r\n月黑吼饥虎，竹深见眠麝。\r\n猿捷菓垂接，禽轻枝倒挂。\r\n往者国柄分，群雄用狙诈。\r\n阻兵割方域，狂心各侈哆。\r\n一夫比剑阁，百万戈甲卸。\r\n负固不一姓，强嬴殒函华。\r\n王灵今一家，女织男耕稼。\r\n溪鱼肥入罾，村醪贱可贳。\r\n舳舻日下上，何曾舍昼夜。\r\n儒绅企荣途，行有不俟驾。\r\n估客聚百货，乘时沽善价。\r\n载考江发源。其微酌杯斚。\r\n坤轴听回斡，阴机默操舍。\r\n瀰漫众流会，灌注一门下。\r\n旁束状殊窘，屡曲意不暇。\r\n腾涌山合沓，飘溅雪飞洒。\r\n峻迅出暂顷，澄渟或时且。\r\n积油黯覆盎，征鼙浩飞瓦。\r\n日月在吐纳，雷电生叱咤。\r\n蛟龟护老湫，鸥凫狎浅汊。\r\n涸涩苦穷冬，漩洑怖炎夏。\r\n逆溯魄自褫，顺涉心犹怕。\r\n茫茫苍溟浸，落落洞庭野。\r\n万折期必至，愤屈当一写。\r\n微官能我诱，里落腐鼠吓。\r\n三年客中都，唯了湖山债。\r\n万里徒往来，百艰每吁唶。\r\n一滩一危恐，奔湍剧旋輠。\r\n颠反常不疾，持风闪荷盖。\r\n百丈偶绝牵，刃交俄失靶。\r\n山行避涛濑，竟日劳髀胯。\r\n假寐易成魇，惊呼亦多嗄。\r\n瘦骨烦拄支，垢容招嗤怪。\r\n忠信固凭倚，内省辄摧谢。\r\n贝叶与慈护，牲牢乞神嘏。\r\n深惬唯壮凤，此殆天所借。\r\n曩贤近交臂，佳境倒啖蔗。\r\n夷陵忆文宗，小却宁芥慸。\r\n孟韩有正传，圣道褒根派。\r\n黄牛功配姒，法当祭之社。\r\n辇石肆威怒，斯言吾久讶。\r\n秭归傍云岑，地恶记人鮓。\r\n重吊湘波魂，忠言弃土苴。\r\n江蓠续遗些，异代称屈贾。\r\n宁胡悯国艳，可忍千金卖。\r\n却笑效颦女，炙面不肯嫁。\r\n巴东仅三户，突兀著大夏。\r\n一掷叹老张，岂但震盲聩。\r\n峨峨神女峰，索漠古台榭。\r\n纤辞秽高仙，宜诛未应赦。\r\n行行到巫山，风烟郁桑柘。\r\n瞿唐送残险，性命脱罟获。\r\n关头跃马帝，炷香重再拜。\r\n乡音近嶓岷，归梦绕松槚。\r\n韩公喜见蝎，正比怒嗔蠏。\r\n人情有夺移，适意固暂快。\r\n妻孥知我还，欢呼及姻娅。\r\n僮奴洁衣褠，争洁壶觞迓。\r\n灵鹊占吉噪，金虫缀寒灺。\r\n扫我钓鱼石，整我插书架。\r\n栈羊拨香糈，蔬畦剪霜芥。\r\n万事置勿问，但办供客炙。\r\n人生寻尺地，蚁宫共世界。\r\n一斑仅豹窥，大庖姑蚋嘬。\r\n就令十年读，未胜行天下。\r\n耳目异闻见，襟灵豁陋寡。\r\n杜陵半九州，诗史入嘉话。\r\n马迁多经践，有文资博雅。\r\n吾惭笔墨斐，丝麻视菅蒯。\r\n未能朋俦矜，粗足儿童托。\r\n尚及日南杯，呼春送腊蜡。"
        },
        {
            "title": "彦博为偷儿妄意作诗见贻次韵奉呈",
            "content": "士穷百不谐，所向辄墙壁。\r\n堂堂百代师，往往遭削迹。\r\n闾阎侮出胯，逆旅或争席。\r\n虽然炯炯心，未易屈此膝。\r\n闭门师唐虞，清风入吾堂。\r\n各古阅顷暂，八荒在几榻。\r\n从教厌藜苋，笔端有冰雪。\r\n出处云行天，得丧驹过隙。\r\n元龙吾畏友，万卷破丘索。\r\n抱耒耕莽苍，天民所先觉。\r\n平生湖海气，脊梁硬如铁。\r\n方其抵掌时，南山虎可缚。\r\n向来三年淹，聊以六月息。\r\n自予得此士，不作肝胆隔。\r\n隐然当一面，坚垒雄屹屹。\r\n偷儿妄窥瞰，不用苦笞掠。\r\n与之法生甑，定自惊失色。\r\n不知破衣中，照人一尺玉。\r\n开门恭执贽，政恐子不欲。\r\n因成一笑粲，莫放百忧集。\r\n子敬爱毡青，何如我酒绿。"
        },
        {
            "title": "遣兴",
            "content": "不於蜗角更称兵，放下诸缘即太平。\r\n但有千篇足传世，不须二顷可谋生。\r\n盘餐粗粝圣贤事，门巷萧条千古情。\r\n缓炷炉熏引轻吹，道人心念一丝横。"
        },
        {
            "title": "仲甄见和复用韵",
            "content": "坎止流行亦漫然，斯文朱丧本关天。\r\n冥鸿云外知谁报，怨鹤山中不得眠。\r\n连榻故人非楚越，杖藜幽约在林泉。\r\n盛词终日供吟讽，骨换元知久学仙。"
        },
        {
            "title": "送罗制参",
            "content": "平生愿识韩，一见屣履迎。\r\n自揣何所持，徒有汗背惊。\r\n下士公盛德，事贤我真情。\r\n西南大幕府，控制七十城。\r\n自公归奏功，泰阶夜光明。\r\n上前论宾客，岂但丞冰衡。\r\n况公天人学，根本敬与诚。\r\n么麽见事功，万物待生成。\r\n三月涨桃花，镜面江流平。\r\n若为化樯乌，亲送帆楫行。\r\n临风嘿凄然，一纸聊寄声。\r\n上有字加餐，意重千金轻。\r\n勿言暂暌阔，四海如弟兄。"
        },
        {
            "title": "费文达除夔漕作此贺之三首",
            "content": "吉音一纸疾邮传，白帝城头劝着鞭。\r\n楚树已沾新雨露，蜀江行换好风烟。\r\n政须急拯沟中瘠，不用多流地上钱。\r\n一节故应关象纬，向来两使动星躔。"
        },
        {
            "title": "入峡闻滩声",
            "content": "山稠和峡近，今夜听滩声。\r\n灯映舟人语，江空宿鸟惊。\r\n不眠共展转，独语记平生。\r\n自觉无多愧，微堪答父兄。"
        },
        {
            "title": "谯令以眎堰绝色见示次其韵",
            "content": "我瘠不妨天下肥，期公他日到黄扉。\r\n悯农一念通精祲，定遣惊雷飞。"
        },
        {
            "title": "李允成次彦博韵见示仍用韵答之三首",
            "content": "花气浓熏坞，藤稍密荫桥。\r\n但须樽有酒，未问印垂腰。\r\n芳草晚尤碧，好山晴更遥。\r\n太阿真宝剑，不必夜干宵。"
        },
        {
            "title": "献万佛图为张雅州寿",
            "content": "博大真人哉，妙谛形而上。\r\n林林总雏婴，万生同负襁。\r\n赴者不可数，百川纳溟涨。\r\n随取即随给，孰识无尽藏。\r\n胜报如所证，岂特妙好相。\r\n龙天至幽严，窥觇辄稽颡。\r\n开图万名字，只作一佛想。\r\n风影可捕耶，变现自惚恍。\r\n挽应区中缘，兹愿固深广。\r\n君看朱两轓，非真亦非妄。\r\n化身元宰官，台符更两两。\r\n秘言出宝笈，其品名寿量。\r\n一丝起炉薰，洗耳钟磬响。\r\n缙笏为公读，万劫一俯仰。"
        },
        {
            "title": "游水东院二首",
            "content": "暝角传风远，昏帆到浦迟。\r\n草犹矜晚翠，麦正及春饥。\r\n客雁无留意，残云有去思。\r\n浊醪不禁醉，聊藉晚风吹。"
        },
        {
            "title": "游无为寺",
            "content": "导师生何年，人犹记此日。\r\n香火缁俗会，风雨神鬼集。\r\n我来恰秋深，迥迥原野阔。\r\n群山势愈壮，老木气不折。\r\n拄筇踏危磴，小憩马与仆。\r\n屡休才及门，到寺已曛黑。\r\n车从如沸羹，无地可插脚。\r\n阇黎揖客坐，意象颇猝猝。\r\n{拖扌换弓}担得禅房，持钵叩香积。\r\n倒床不复醒，梦与仙梵接。\r\n明朝没阶趋，燎香望玉色。\r\n丐福吾未能，修敬敢不肃。\r\n是身如芭蕉，危脆不坚实。\r\n绿发俄素丝，赭颜倏枯腊。\r\n百年已长久，大抵俱化易。\r\n稽首不动尊，向来何证得。\r\n衲衣坐蒙头，万古一交睫。\r\n傥非定慧力，枯骨已瓦砾。\r\n物物具兹妙，抱宝诉空乏。\r\n伐柯则不远，内照无别法。\r\n一钵寄空岩，定当掷此帻。"
        },
        {
            "title": "山中遣兴五首",
            "content": "嗣圣承尧禹，图书未见之。\r\n兵威轻破竹，天意决占龟。\r\n燕雀甘藜莠，蛟龙或沼池。\r\n但令无战伐，贫贱亦何辞。"
        },
        {
            "title": "送勾龙伯秋出幕守三荣得出字",
            "content": "雅故非今朝，两门自金石。\r\n山头堕泪碑，宰木共萧瑟。\r\n幕府盖宝府，球琳琅玕璧。\r\n一一不可拣，於君况夙昔。\r\n常愧砾与瓦，照映乏颜色。\r\n於菟生则斑，窥牛乳尚湿。\r\n其传祗斯文，余事博悬掷。\r\n尝觇赋千字，诵之当缙笏。\r\n戎索赞斗枢，钉气掩剑戟。\r\n舂容凝香地，功用阒无迹。\r\n忽驱两轓去，惊鸿眇南北。\r\n专城岂不乐，所乐在母侧。\r\n扶舆度春风，霜毛未上帻。\r\n更著摩挲手，一起穷山瘠。\r\n中年每患别，连日足怅惜。\r\n方酌江上杯，送君又郊陌。\r\n熟思令人老，只有加餐令。\r\n尚余黄发期，好语为再出。"
        },
        {
            "title": "别元质",
            "content": "鸥轻家泛泛，梗短路悠悠。\r\n妙句能留客，澄江可散愁。\r\n长年资浩叹，秋色动商讴。\r\n故有先畴在，归为雁鹜谋。"
        },
        {
            "title": "安居道中",
            "content": "上如跻云下临渊，乱石当道如防贤。\r\n遥看一鸟转绝壑，鸟已烟沉吾木末。\r\n晚风吹雪作云飞，山中更添一尺泥。\r\n岁华如此犹浪走，梅花思人越消瘦。"
        },
        {
            "title": "予客三池王正卿以四绝见寄姿其韵",
            "content": "我来在处说君名，小轴人争睹凤星。\r\n放却他时能致此，定知阮眼为君青。"
        },
        {
            "title": "送牟孔锡之官叙南二首",
            "content": "得朋宦游乐，不觉在山中。\r\n惯住家乡似，频过骨肉同。\r\n凭栏但烟树，振袂忽霜风。\r\n远别无穷意，君归我已东。"
        },
        {
            "title": "梅花",
            "content": "道人一味着幽禅，谁遣天花到眼边。\r\n乱插铜瓶看尽日，向人终是好因缘。"
        },
        {
            "title": "师仁再用韵复作一首",
            "content": "室中元自有天游，海内如何止九州。\r\n送老只凭书万卷，传家不用橘千头。\r\n便当野服从逋客，未暇巍冠伴沐猴。\r\n一动天文儿戏耳，苦烦天子访羊裘。"
        },
        {
            "title": "道中逢牧童跨牛者",
            "content": "田空已不耕，草瘦尚可齕。\r\n搰搰一岁劳，昨此休顷刻。\r\n阿童拍腹卧，短箠听驱策。\r\n早晚穑事动，努力进刍粒。"
        },
        {
            "title": "赠蓝元一道人",
            "content": "我闻方外士，见面照人明。\r\n笔幻岁寒友，琴弹太古声。\r\n侯门知遇重，真馆笑谈清。\r\n茗碗聊相对，清风两腋生。"
        },
        {
            "title": "送阴次公赴荣州学官",
            "content": "撑肠万卷不救饥，书生何苦攻书为。\r\n如烹太牢饮醇酒，无此肝肺无由知。\r\n阴侯把笔耕六籍，短檠荧荧照头白。\r\n又携束书作官去，此生此债宁终极。\r\n大州小州疲征输，文书急急如骂奴。\r\n家无二顷归未可，泮宫水冷乐有余。\r\n使君喜士比金玉，知子姓名吾所属。\r\n定当屣履迎王符，勿忧广文饭不足。"
        },
        {
            "title": "次韵姚宣孺见寄",
            "content": "作吏无好怀，宁食三年艾。\r\n甚陋吾安之，所隶乃都会。\r\n文书如骂奴，吞噫不敢对。\r\n两眉或小伸，独有公等在。\r\n交臂露肝胆，不复事容态。\r\n月沼分賸馥，风轩共晴快。\r\n家餐听相挽，盘筹及笋菜。\r\n但苦王事迫，数离每增慨。\r\n岂非造物意，物莫能两大。\r\n况自掺裾别，至今胸愦愦。\r\n归来未黔突，日月倏逾迈。\r\n书往得奇报，已恐责留债。\r\n丈夫志远者，遑卹吠所怪。\r\n醉眼天不入，一饱真细碎。\r\n插貂与扶耒，此理本相代。\r\n持以敦薄夫，是事付我辈。"
        },
        {
            "title": "送钱太虚同年",
            "content": "不隔同年面，真情本弟兄。\r\n人能纯白备，交自始终成。\r\n测管才窥豹，倾江试吸鲸。\r\n吾言蓍蔡验，决矣看飞鸣。"
        },
        {
            "title": "挽费检正三首",
            "content": "钩深三古学，遇合百年机。\r\n垂上青云去，仍完白璧归。\r\n功名身易老，豪杰意多违。\r\n鼎脔留余啖，蒸青有发挥。"
        },
        {
            "title": "秋怀",
            "content": "悠悠感秋运，肃肃励素节。\r\n蟾华度疎棂，兰吹出丛薄。\r\n幽虫泣烟莎，微萤映露叶。\r\n百哀攻予衷，感此重忉怛。\r\n庭闱余斑衣，荒垅已白骨。\r\n敬生尚何聊，从死恐亡益。\r\n鞠凶天未悔，风急雁序拆。\r\n女须冰玉质，眼看没荒域。\r\n山换不足邻，何年反尔魄。\r\n危肠尽一哭，六月霜凛烈。\r\n自从压所怙，残魂慨零落。\r\n虚弦已折翮，况此百中镝。\r\n人生寄一世，常苦不满百。\r\n血气如微流，岂禁沸鼎涸。\r\n隐忧谁复诉，任理宽万一。\r\n贝叶了诸妄，一真无悦戚。\r\n香火有昔缘，从兹事朝夕。"
        },
        {
            "title": "挽张雅州",
            "content": "三年流落塞垣春，雪屋冰庐乐藻芹。\r\n司业颇知怜郑老，薛宣能不吏朱云。\r\n鹗牋重剡新如昨，蚁壤高眠唤不闻。\r\n一掬垅头知已泪，霜风吹堕白杨坟。"
        },
        {
            "title": "谯允蹈知县和邓所作二诗复用韵答之",
            "content": "穷年斗粟亦时须，清坐那能论月无。\r\n洗我破樽倾竹叶，觅君佳句写桃符。\r\n种瓜晚计应先定，画饼空名不拟沽。\r\n办取芒鞋山里去，羊肠纵险是夷途。"
        },
        {
            "title": "送宇文德济解绵竹丞",
            "content": "陋哉纨绮习，染人甚脂膏。\r\n倾五湖三江，未易濯秽臊。\r\n冰霜竹林游，粪土戎与涛。\r\n富贵比贫贱，所去宁一毛。\r\n公家全盛时，束带辖百寮。\r\n朱轮照华欀，龟紫映翠貂。\r\n绿帻走童奴，清弹沸娥媌。\r\n连床不同梦，君乎吾愿交。\r\n一觇鸾鹤姿，颇疑出衡茅。\r\n神驹足万里，威凤心九皋。\r\n夜窗四壁空，抱卷灯屡挑。\r\n往往出妙语，遗音叶咸韶。\r\n於此定不凡，举步即扶摇。\r\n朅来暑纸尾，丞哉叹徒劳。\r\n官事竟何如，亦似是马曹。\r\n置之勿复问，朝攀西山高。\r\n北风送征骖，扰我心郁陶。\r\n判此别袂难，愧彼漆与胶。\r\n君去千仞冈，我归一枝巢。\r\n升沉何必恨，书来慰萧条。"
        },
        {
            "title": "送吴志行监税",
            "content": "乃翁儒林大宗匠，造化为炉铸卿相。\r\n坐与文皇致太平，玉骨如尘汾水上。\r\n斯文未丧不须嗟，仍喜郎君书起家。\r\n等閒一第唾手得，以此报翁其未邪。\r\n判北门事首峨豸，历阶而升姑少待。\r\n斗米迫人成远征，云梦胸襟何足芥。\r\n霜风猎猎吹征衣，登山临水伤别离。\r\n丈夫富贵恐不免，万里扶摇方自兹。"
        },
        {
            "title": "登宝公塔",
            "content": "树老巢翻鹰亦化，锡飞近地鹤犹惊。\r\n太平寺主今安在，潮打山围建业城。"
        },
        {
            "title": "绝句",
            "content": "霜乾木脱气坚明，病骨惊寒亦强行。\r\n折得梅花全未吐，不庆於我尚含情。"
        },
        {
            "title": "次韵嘲落梅代梅答二绝",
            "content": "吹开吹落本无心，万物自秋还自春。\r\n若把穠花校枯寂，本无诸妄亦无真。"
        },
        {
            "title": "人日同诸公自马豀登道宿无为",
            "content": "尘埃眯目浸填胸，日日青山在梦中。\r\n改岁人家无一事，并游文社有诸公。\r\n招提夜语惊山鬼，野店春沽醉病翁。\r\n绿坞红村谁境界，自凭好句占东风。"
        },
        {
            "title": "次元尉伯言韵",
            "content": "烛影红余仆屡更，不知飞霰集前荣。\r\n终年客有刀头恨，半夜春从酒面生。\r\n华发风埃羞漫仕，废畴烟雨负深耕。\r\n诵君好句迎新岁，更醉屠酥最后觥。"
        },
        {
            "title": "苦热",
            "content": "祝融职司南，凭宠不遗力。\r\n呀呀三足禽，败羽悬枯腊。\r\n釜鬵糜碎鳞，无地此身着。\r\n楚炬方烘秦，湯征未自毫。\r\n梦想千丈冰，快踏赤两脚。\r\n少憩修竹林，泉水鸣{左浖右虎}{左浖右虎}。\r\n岸巾对飒爽，污垢亦小濯。\r\n蒯通据鼎耳，反唇乃幸脱。\r\n叩头祝西风，驾言马可秣。\r\n危喘已强支，旦夕恐不续。\r\n俗情傲寒灰，赴热犬争骨。\r\n灼肌岂暇顾，甘作蛾殒烛。\r\n君看孟尝客，乃笑翟公雀。\r\n呼儿进胡床，佳月可人白。\r\n一醉无渭泾，举盏新酒滑。"
        },
        {
            "title": "过新津游修觉山",
            "content": "旧闻修觉寺，苇岸却维舟。\r\n句法雄千古，山形尽数州。\r\n野宽仍据会，江合却分流。\r\n畏暑犹如此，吾方事远游。"
        },
        {
            "title": "又次韵彦博游无为寺二首",
            "content": "灵蜕岿然谢垢埃，焚香却立叹奇哉。\r\n自从新岁门常掩，不见青山眼懒开。\r\n飞观千楹孤鸟堕，斋盂万指晓鲸催。\r\n亦知空劫已前事，浪说十生曾去来。"
        },
        {
            "title": "巫山一何高七绝",
            "content": "巫山一何高，骀荡壶中春。\r\n玄猿莫遣上山去，偷饮仙浆醉搅人。"
        },
        {
            "title": "次韵杨文甫监茶名山新建学桥二首",
            "content": "赤栏画柱水光中，更爱丰碑笔吐虹。\r\n雾市溟蒙螯闯首，雪花错落马行空。\r\n关门近接俱天险，溪水平流亦海通。\r\n执朴笑渠忧诅者，不知说豫坐收功。"
        },
        {
            "title": "巫山一何高七绝",
            "content": "巫山一何高，片片朝云飞。\r\n灵雨满旗神女去，夜月吹笙神女归。"
        },
        {
            "title": "下岩",
            "content": "扫云跻绝磴，倚竹破苍苔。\r\n冻涩冰帘卷，尘侵佛阁摧。\r\n僧残无给侍，墨妙杂舆台。\r\n就使匆匆去，犹胜不一来。"
        },
        {
            "title": "石洞二首",
            "content": "春梦断不记，春游谁与同。\r\n竹斜过午日，池皱晚来风。\r\n柳已都齐绿，桃犹约略红。\r\n流莺啼未了，又过短墙东。"
        },
        {
            "title": "再赓佳什已致牵羊之请又辱不鄙垂教盖不巫困",
            "content": "鳞鳞新绿涨篙竿，飞雁声中岁已阑。\r\n梅蕊尚能供冷淡，酒杯那复问甜酸。\r\n徵招不入幽人梦，节物空惊壮士肝。\r\n趁取芳菲行乐去，丽词妍唱暖春寒。\r\n\r\n【注释】：【原题】：\r\n再赓佳什已致牵羊之请又辱不鄙垂教盖不巫困小巫欲眎其颠踣为戏耳辄作二章以足小成之数"
        },
        {
            "title": "次德茂湖中韵",
            "content": "秋风早已来吹人，朝数暮数唯归程。\r\n白湖粘天行未了，单舸夜泊令人惊。\r\n更阑剪烛共愁语，酒醒弹铗为商声。\r\n篙儿饭饱便熟睡，那识怀家去国情。"
        },
        {
            "title": "游东山",
            "content": "今日如人意，全家在翠微。\r\n叶齐才蔽树，云近欲生衣。\r\n樽酒蒲桃绿，盘蔬赤苋肥。\r\n不须闻杜宇，作客自思归。"
        },
        {
            "title": "二月十七日同子友过宇文氏庄观海棠二绝",
            "content": "渐老花羞人不羞，枉因风雨结春愁。\r\n意行忽欲江东去，锦帐三分半未收。"
        },
        {
            "title": "以双笔赠照老用前韵",
            "content": "三窟驱除后，千毫束缚初。\r\n得封才五等，进位合中书。\r\n炯炯银钩粲，翩翩薤叶疎。\r\n恶诗同遣赠，荒类要君锄。"
        },
        {
            "title": "寄张珍甫殿院五首",
            "content": "江湖淹远使，昆阆侣飞仙。\r\n豸首承恩渥，龙墀接迩联。\r\n豺狼莫当道，鵰鹗不空拳。\r\n黯惷犹冠见，骄王易缩肩。"
        },
        {
            "title": "东岩施头陀所隐也头陀唐人初居郡之奉对寺太",
            "content": "胜地忆屡到，变革非昔年。\r\n律居扫积陋，禅房侈旧观。\r\n老衲不可见，遗事故老传。\r\n使君擅一壑，凭愚妄自贤。\r\n定心初不摇，蚊虻卒飞前。\r\n赫然涨蛙腹，欲以火燎天。\r\n一笠渡清波，绝壁守两斑。\r\n游戏出小异褫骇飞残魂。慢敬汝则劳，\r\n道力屹如山。一笑置勿问，\r\n炉薰袅轻烟。洗盏酌石溜，\r\n吻颊冰雪寒。却忆飞泉句，\r\n泫然思老仙。\r\n\r\n【注释】：【原题】：\r\n东岩施头陀所隐也头陀唐人初居郡之奉对寺太守独孤见之头陀不加敬独孤怒既去遣吏捕之头陀以笠涉江至此山吏随焉头陀隐岩间两虎守之吏骇退即其地为院昔律今禅予昔侍亲守简数来游再到赋此诗"
        },
        {
            "title": "送谢天奇止淮上之招",
            "content": "今日论形胜，全淮正上流。\r\n老成资毕召，俊异集枚邹。\r\n共说从军乐，休歌出塞愁。\r\n乡邦饶杞梓，君已拔其尤。"
        },
        {
            "title": "寄彦博二首",
            "content": "闻道陈夫子，年来学更工。\r\n几人曾着眼，圣处已收功。\r\n老骥思长路，潜鲲待疾风。\r\n何当问奇字，载酒过扬雄。"
        },
        {
            "title": "秋怀次黄仲甄韵",
            "content": "破晓庭皋一叶风，年华苒苒覉穷。\r\n独携拄杖行溪曲，恐有挐音出苇丛。\r\n世界大千尘偶集，人生三十日方中。\r\n只须饱饭随比过，矰缴何曾到塞鸿。"
        },
        {
            "title": "舟中",
            "content": "一舸乘凉载夕晖，晚来白汗稍停挥。\r\n近人初月当头照，趁宿轻鸥直下飞。\r\n江国有天须恣买，岫云无雨莫空归。\r\n新秋渐到滩头树，先遣蓑童问钓矶。"
        },
        {
            "title": "送吕义甫",
            "content": "河伯矜秋浸，望洋始一叹。\r\n是以太史公，身行天下半。\r\n可怜据坎者，寸尺尽霄汉。\r\n我友故英发，骧首轻皂机。\r\n结束万里游，是行吾所赞。\r\n荣途听其遇，丈人教不倦。\r\n向来开说易，一语无疏传。\r\n曰为可用者，此本同世患。\r\n停舟佳山水，心目有奇观。\r\n更接摇尘谈，中夜光赫焕。\r\n我方堕吏罝，沮洳杂鳅蚬。\r\n眼看飞鸿翔，别樽恨不满。"
        },
        {
            "title": "游虎丘次仲甄韵",
            "content": "逢山到处为迟留，行到东南第几州。\r\n终古香灯凭像教，可人轩户称山丘。\r\n苔封铁色千寻壁，日丽云章百尺楼。\r\n脚底全吴何足小，待将八极恣浮游。"
        },
        {
            "title": "鄂渚大风",
            "content": "万艘相衔系江渚，夜半疾风来莫御。\r\n舟轻力孱费支拄，大声舂撞如臼杵。\r\n千金应有觅壶人，冤呼仓黄那忍闻。\r\n吾颜死灰鱼鳖喜，公无渡河公不止。"
        },
        {
            "title": "挽张主簿",
            "content": "尝闻种德如种木，百年培壅犹不足。\r\n君看牛羊践履行，岂有寸椽撑破屋。\r\n我方撮发访耆旧，已妆定国多阴德。\r\n昆峰荐璧渊出珠，天敕百灵介多福。\r\n后来源委谁导之，刊木濬川君有力。\r\n一官缚死不须说，天定胜人理则必。\r\n鵷鶵览辉下其庭，一举万里群鸟伏。\r\n我耕我获我其食，夸者流涎疑者夺。\r\n桃李荫繁春不留，琼瑰梦断月空白。\r\n煌煌貂冕侈殊渥，尚冀他时贲幽宅。\r\n死而不忘谁者是，呜呼公乎妥沈魄。"
        },
        {
            "title": "即事",
            "content": "畏热客不来，习懒我倦出。\r\n爱闲闲不彻，一日如两日。\r\n晚风生微凉，佳月挂西壁。\r\n谁为无事人，共此可怜夕。"
        },
        {
            "title": "月夜江上作",
            "content": "月与清湍一样流，不妨夜色尚淹留。\r\n已将船作青天坐，安得江为大白浮。\r\n恐有幽人钓寒渚，正须横吹起危楼。\r\n年来身世无拘管，便是波间一叶舟。"
        },
        {
            "title": "赋寿康海棠",
            "content": "何许园林春最酽，海棠万万千千点。\r\n不应惟是锦织成，正恐更将猩血染。\r\n未开半豆已欲滴，烂吐一庭尤潋滟。\r\n窥月洗雨俱可玩，抹雾横烟猝难掩。\r\n梓泽步障烘晓霞，温泉粉玉临秋鉴。\r\n相逢但欲酣且歌，目送谁言美而艳。\r\n桃花何处容面皮，欲笑春风无乃僭。\r\n光翻牖户翠堆幄，浓逼须眉缬生脸。\r\n裹头朝出常苦晚，烧烛夜看终未厌。\r\n见不数数梦来往，百斛可倾心独欠。\r\n老来世味薄如纸，斩断情根须一敛。\r\n随身鼓笛本游戏，过目埃氛亦俄暂。\r\n明朝风雨未可期，委地泥沙混真滥。\r\n凭君但向雪落时，个里直须勤点检。"
        },
        {
            "title": "送樊漕移帅泸南",
            "content": "金龙直岁当玄冥，忆公剖竹江阳城。\r\n碧鸡坊中驻千骑。裁诗饯送双旌行。\r\n逢人到处说项斯，岂贱子故唯先盟。\r\n一官泮水谢推挽，挟策仍许从诸生。\r\n只词华衮岂易得，再以荐墨光姓名。\r\n一朝去我生怊怅，呱呱欲作啼雏婴。\r\n向来宦海四十年，白首一节无斜倾。\r\n只今耆旧直可数，曷不往矣司机衡。\r\n诏书连年到西蜀，归田秦上群儿惊。\r\n西财夷蜑惟稽颡，男耕女织鼓不鸣。\r\n庙堂彻桑戒无事，下友臣护烦老成。\r\n犬羊腥膻亦人耳，悦安恶扰皆其情。\r\n不须谈兵但饮酒，帅非尔帅仍父兄。\r\n秋光如水浸行色，牙纛猎猎风有声。\r\n毡褐迎道沸群獠。弓刀绕帐森千兵。\r\n丈夫未遂调燮事，华皓得此亦足荣。\r\n观公畜德有余地，如海既酌随复盈。\r\n晚福衮衮盖未艾，善颂何以歌箫笙。\r\n更须书考二十四，永与松鹤同坚清。"
        },
        {
            "title": "送任漕赴召",
            "content": "宋十一叶圣天子，有臣伊皋佐其理。\r\n鏖兵孽雏褫天戮，手把降幡屡摇尾。\r\n周宣功大心愈小，盈而持之甚持水。\r\n龙墀端笏拜疏言，有室大竞唯多士。\r\n苍蛟渊潜百鳞骇，乳兕林蹲樵牧止。\r\n臣举所知匪臣私，取之乡国大瑰伟。\r\n后皇曰嘻毋留行，奔雷将车电摇帜。\r\n先生捧诏色不动，在泰拔茅以其汇。\r\n向来输写万渎海，人笑一蠡测涯涘。\r\n古人成人责礼乐，房杜頳颜诸葛死。\r\n屠龙觅肝荐雕俎，不如河鲂甘且旨。\r\n卑之试为目睫论，欲识强羸占国势。\r\n议和当有守和策，偃兵适恐造兵耳。\r\n焦头常居曲突上，有言复吞胸磊碨。\r\n先生领略首屡肯，悬知不作三窟计。\r\n欣然拔剑为公舞，舞罢飒飒回风起。\r\n孤生飘零逾岁月，感慨鳅虾共泥滓。\r\n石田蝗蟊仍数叹，抱耒空山欲何俟。\r\n叔孙大猾诚谬妄，狗监文章亦巴鄙。\r\n黄金傥筑燕人台，为问何如从隗始。"
        },
        {
            "title": "喜仲明西归",
            "content": "半勒迢迢住利州，嘉陵江水日夜流。\r\n安得却流关下去，哉我唯须一叶舟。\r\n我归未远君随至，燕鸿相避知何意。\r\n月岩四见月上弦，日日江头望行李。\r\n庭柯一鹊鸣朝阳，人言君归过石岗。\r\n明日拿舟入城去，剧喜重上君子堂。\r\n瘦骨棱棱衣表见，我亦鬓毛斑太平。\r\n谈新说旧两留连，红烛烧残无一寸。\r\n人生大抵如流萍，忽然相值飘然分。\r\n西风吹我又将去，预作一场离恨新。"
        },
        {
            "title": "送牟孔锡之官叙南二首",
            "content": "凌云高鹄峙，掷地响金浑。\r\n蟾窟声名早，鳌峰气象尊。\r\n十年才一试，万里正孤骞。\r\n勿说居夷陋，吾师有格言。"
        },
        {
            "title": "再用韵送印老",
            "content": "抖擞孤怀十日谈，不将幽愤托巫咸。\r\n别来断雁虚秋信，梦破惊猿忆晓岩。\r\n脱叶趁风声互答，归鸦赴日影相衔。\r\n临分斗偈无多惜，浊骨凭师为点凡。"
        },
        {
            "title": "客中二绝",
            "content": "客中有梦自难成，未了风声又雨声。\r\n二十五声秋夜点，谁人数得甚分明。"
        },
        {
            "title": "白云先生鲁叶殿丞交之父有隐节其居徽考秘则",
            "content": "白云先生去何从，烟霞高人继其踪。\r\n两朝恩光照岩穴，映墙竹柏清阴同。\r\n高人已注丹台籍，白云子孙食不给。\r\n人生有累岂妻孥，生羡金门羽衣客。\r\n\r\n【注释】：【原题】：\r\n白云先生鲁叶殿丞交之父有隐节其居徽考秘则镑为魏高士守一庵高士上皇所宾礼庵亦赐地也高士亡矣而白云之后至食不给过之慨然为赋此篇"
        },
        {
            "title": "送刘文潜司业江西漕二首",
            "content": "始作想澄清，歊暑不敢毒。\r\n以兹寿慈母，吾鼎愧半菽。\r\n恨我如宛童，失此百围木。\r\n豁然心光动，千里尚相烛。"
        },
        {
            "title": "寄李仲明",
            "content": "夜床风雨忆相过，节物惊人奈老何。\r\n只有孤鸿知我意，每因明月为君歌。\r\n千山梦去无由到，一字书来已觉多。\r\n余耳向来真义合，不知底处便容戈。"
        },
        {
            "title": "先公三池祠室学官相传占为公署同年李南才毅",
            "content": "一念爱亲无彼此，向来情义笃年家。\r\n稍伸九地幽幽恨，此事期君可咄嗟。\r\n\r\n【注释】：【原题】：\r\n先公三池祠室学官相传占为公署同年李南才毅然欲复其旧贻以四绝句"
        },
        {
            "title": "宋文约有谒於邡江不遂而归复用韵见贻以此答",
            "content": "中山老颖初得君，姬姓之毛遂无闻。\r\n疏封新赐管城爵，待诏尝趋金马门。\r\n胡为得此色为动，引赴幽人春草梦。\r\n新诗更许窥豹管，浅识当凭发醯罋。\r\n生平雅怀吞八溟，赤脚欲踏河汉津。\r\n自惭不是虎头相，未能迳取龙庭焚。\r\n谈今说古吾所易，况值圣明初不讳。\r\n快书礼乐三千言，白兽先赢一樽醉。\r\n\r\n【注释】：【原题】：\r\n宋文约有谒於邡江不遂而归复用韵见贻以此答之"
        },
        {
            "title": "杂言二首",
            "content": "一萍无根托瀰渺，分头常多聚常少。\r\n天涯碧草又伤心，况是一分春已了。\r\n啼禽飞来窥酒樽，樽中绿波吹鳞鳞。\r\n东君可只令人瘦，更在花边冷笑人。"
        },
        {
            "title": "遂宁登舟",
            "content": "江流不知几曲折，但见远树合复分。\r\n上滩下滩橹声急，眠沙白鸥如不闻。\r\n山行畏迟舟欲速，试较里程翻诘曲。\r\n都缘归计失平章，端恐青山笑人俗。"
        },
        {
            "title": "杂言二首",
            "content": "春来无处无芳草，但觉故园春更好。\r\n海棠前日梦见之，今日看来浑未老。\r\n樱桃红杏相因依，梅阴吐芽青满枝。\r\n世间亦有如意事，酒熟正好花开时。"
        },
        {
            "title": "次赵惟直韵",
            "content": "山合失空旷，江奔成溯洄。\r\n阳台鏁云雨，楚泽贮风雨。\r\n白鸟背人去，青帘明眼来。\r\n旧醅宁得厌，聊共客中杯。"
        },
        {
            "title": "用山谷上东坡韵与冯黎州",
            "content": "鼓镛作宫庭，缶盎不能声。\r\n仟圆起濒死，乃欲进豨苓。\r\n淫书有痼疾，展卷自弱龄。\r\n俗学或攘之，正忧荆棘生。\r\n孔颜共一世，余事不芥蔕。\r\n跪求直指处，遂了不朽计。"
        },
        {
            "title": "次韵嘲落梅代梅答二绝",
            "content": "不是春秋减素肌，从来鹤骨可能肥。\r\n便将梦里一般看，恐是幽人作蝶飞。"
        },
        {
            "title": "挽张主簿",
            "content": "楚楚桐孙秀，愿交惭不量。\r\n新诗吾退舍，前辈子堂堂。\r\n刮目鲸掀海，经年骥伏箱。\r\n斯言傥不验，我欲罪穹苍。"
        },
        {
            "title": "信口十绝",
            "content": "细雨萧萧懒出门，炉薰消尽有余温。\r\n案头不著閒文字，时把楞严信手翻。"
        },
        {
            "title": "二月十七日同子友过宇文氏庄观海棠二绝",
            "content": "长桥纳纳袅东风，倒射斜阳千丈红。\r\n晚色自佳人不见，青山翠雾碧波中。"
        },
        {
            "title": "文南朱使君葬其故人钤兵李侯士大夫高其风义",
            "content": "翻手为云覆手雨，自昔尝闻不陵语。\r\n年来雅道更萧飒，反眼朋游成越楚。\r\n便当贯草绝交论，谁与重寻怀旧赋。\r\n一洗衰风振颓败，我为使君高此举。\r\n故人流落死未葬，藁殡萧萧泣行路。\r\n破棺露骨沙草秋，纸钱号风白日暮。\r\n伤心重念百年交，洒涕亲营一抔土。\r\n送霄不烦司渌传，择地当邻烈士墓。\r\n龟趺大字日星焕，马鬣新封鬼神护。\r\n恩流枯胔河海深，气激顽夫金石沮。\r\n渍绵高义古所尚，挂剑初心吾敢负。\r\n张陈未死已相贼，笑彼安能保身后。\r\n九原可作定慨然，想见沾衿泪如注。\r\n清沟突起惊创见，绣被吹来自何许。\r\n区区论报未足道，此段徒能戏儿女。\r\n沧溟可涸山可磨，我诗自可传千古。\r\n\r\n【注释】：【原题】：\r\n文南朱使君葬其故人钤兵李侯士大夫高其风义作诗美之亦赋一首"
        },
        {
            "title": "对月戏简坐客",
            "content": "夜凉溪月等閒斜，半折寒芦委雪花。\r\n一叶与君从此逝，松江烟雨著浮家。"
        },
        {
            "title": "枢相游吴园再用前韵",
            "content": "等閒驱雪作晴天，夹道从公立万弮。\r\n白甚自矜梅淡竚，青加稍觉麦芊绵。\r\n不知今夕真何夕，共说明年是好年。\r\n舐鼎恐无鸡犬分，一江还我捕鱼船。"
        },
        {
            "title": "再游蒋山",
            "content": "系马松门竟日留，一灯深殿炯清幽。\r\n杖头犹识齐梁谶，屐齿曾经王谢游。\r\n瑟瑟新毛吃老树，娟娟眯目破红榴。\r\n风铃塔上知何语，应使行人估客愁。"
        },
        {
            "title": "戏贻秋泉子",
            "content": "桂椒发芳辛，水泉佐澄洁。\r\n风味可人哉，醖藉固佳客。\r\n清非伯夷隘，和异柳惠亵。\r\n壶子与俱来，表里清彻骰。\r\n素魄吸沆瀣，枯肠濯埃壒。\r\n东家欲毋我，漆园强齐物。\r\n物我傥未融，平生森剑戟。\r\n非秦亦非越，有国名建德。\r\n恬流不须航，坦迳无辙迹。\r\n笑渠秉周礼，况复用萧律。\r\n聚粮适千里，叱驭履九折。\r\n劝君反尔辕，神尻徐而疾。\r\n伯伦驾予车，元亮脂我辖。\r\n胚浑未兆前，羲轩乃叔末。"
        },
        {
            "title": "寄张珍甫殿院五首",
            "content": "已赡经时策，仍轻许国身。\r\n攘戎先政事，强本即精神。\r\n禹贡山川阔，尧天日月新。\r\n至诚驯暴逆，玉笏动严宸。"
        },
        {
            "title": "寿仲秉侍郎",
            "content": "今朝云裾下星汉，明日冰轮十分满。\r\n今朝海实荐蟠桃，明日潮头千丈高。\r\n君才与月争澄爽，君气如潮同浩放。\r\n如何不着廊庙中，不是考槃岩壑样。\r\n十年立朝儿辈惊，前日欲去亲留行。\r\n我虽流落未足恨，世间那有此友生。\r\n跻堂奉觞祝耆耈，仙骨应须饮仙酒。\r\n潮声不断月长圆，岁岁来为主人寿。"
        },
        {
            "title": "遣兴七首",
            "content": "怀抱向谁尽，穷交苦不多。\r\n相期慰岑寂，未厌数经过。\r\n浊酒随斟酌，新诗听讲磨。\r\n吾今已三十，不拟问如何。"
        },
        {
            "title": "再游蒋山",
            "content": "江南春晚见芳菲，雪白梨花照客衣。\r\n步步求来诸佛记，尘尘全现祖师机。\r\n不禁战作山河老，犹说经纶俎豆非。\r\n共饮名园那惜醉，落红故故傍愁飞。"
        },
        {
            "title": "投晁子止制置三首",
            "content": "吴甸七千里，坤垠六十州。\r\n宸心宽北阙，老子在西楼。\r\n召伯出分陕，卫公归相周。\r\n衮衣人惬意，重为雪山愁。"
        },
        {
            "title": "送张仲山守唐安二首",
            "content": "南浦波轻草色微，蹇驴遥路独依依。\r\n暖风旌旆春随去，细雨犁锄麦正肥。\r\n驿骑蚤闻催迅召，边屯犹未解重围。\r\n谢家父子名江左，折屐行看破贼归。"
        },
        {
            "title": "中秋月色甚佳病不及观",
            "content": "斲月如冰轮，不知几玉斧。\r\n寒光十万里，余影到牖户。\r\n我病欲强出，瘦骨怯风露。\r\n技痒时不禁，窗隙窥皓素。\r\n年年到中秋，此夕日夜数。\r\n酒熟客不至，景胜人或负。\r\n燕鸿初何心，亦作不相遇。\r\n拊几但悲啸，看剑欲狂舞。\r\n幽虫不相干，空阶自言语。"
        },
        {
            "title": "文约用韵请别作此留之并柬签判李丈",
            "content": "平生心知我与君，余子碌碌耳未闻。\r\n相思辄命嵇吕驾，醉饮仍开孟公门。\r\n山城牢落情易动，翻郄便作思家梦。\r\n笑言伏腊未一有，归办黄虀三百瓮。\r\n君才何止吞四溟，新诗育过牙生津。\r\n猗那清庙复在眼，此作未许秦火焚。\r\n吾家丈人似居易，落笔成章了无讳。\r\n相从更作百篇诗，且尽中山千日醉。"
        },
        {
            "title": "再次才夫韵二绝",
            "content": "灯窗仍有卷披黄，此地重来似故乡。\r\n安得清江都是酒，胜金满屋笏堆床。"
        },
        {
            "title": "五百罗汉洞",
            "content": "五百云霞侣，同胞生佛家。\r\n不贪三昧酒，共驾一乘车。\r\n猿馈霜余果，僧烹粥后茶。\r\n我来无供养，唯读妙莲华。"
        },
        {
            "title": "又次韵彦博游无为寺二首",
            "content": "东风力弱未扬埃，密泛丛兰有意哉。\r\n可是伸眉须酒满，只应弹指又花开。\r\n吹毛句妙无人领，击钵诗工着底催。\r\n照水只愁羞冕绂，勋名盖世亦时来。"
        },
        {
            "title": "送李仁甫运判赴召三首",
            "content": "瞿塘六月浪，如马亦安流。\r\n舟楫鱼龙喜，藜蒿虎豹忧。\r\n低回嗟薄宦，慷慨动商讴。\r\n门户今如线，非为粱稻谋。"
        },
        {
            "title": "从冯黎州饮梅林以山谷旧时爱酒陶彭泽今日梅",
            "content": "巾冠堕城府，桔槔无休时。\r\n胸脾贮黄埃，非复林壑姿。\r\n涎流方外胜，秦人望轩羲。\r\n万金买闲日，驾言一纾眉。\r\n冒踏众俟场，更从百代师。\r\n食鱼得河鲂，熊蹯佐其滋。\r\n叆叆烟雨村，霜条出冰蕤。\r\n乌鹊噪寒暝，玉立山差差。\r\n置樽扶疎下，寿干虬蛟驰。\r\n落蕊不动尘，初无犀骇鸡。\r\n公选择对宣温，云雾生攀跻。\r\n能来玩墟落，匹马却盖麾。\r\n蟠胸万螮蝀，区寰眇毫丝。\r\n以兹接群动，白羽坐指挥。\r\n笑彼豢外者，组绂为之鞿。\r\n他年驷马还，梅花当十围。\r\n记此黄公垆，下车挽客衣。\r\n未觉邈山河，一醉固大奇。\r\n\r\n【注释】：【原题】：\r\n从冯黎州饮梅林以山谷旧时爱酒陶彭泽今日梅花树下僧分韵赋诗得时字"
        },
        {
            "title": "吴波亭相对数峰极可爱",
            "content": "吴波波上亭，一面列山屏。\r\n雨雨晴晴好，朝朝暮暮青。\r\n倦身无处著，醉眼为渠醒。\r\n便欲携归去，全胜腰万钉。"
        },
        {
            "title": "夜坐呈王子友",
            "content": "晴山见历历，远水听飕飕。\r\n宇宙不知大，关河空复愁。\r\n孤云游子梦，滞穗野翁讴。\r\n我与鸦俱息，烟林晚共投。"
        },
        {
            "title": "射洪道中二首",
            "content": "远墟行蔼蔼，滞绪豁欣欣。\r\n挟翠山能润，矜晴草自薰。\r\n堕鸢那及吸，飞鹭可堪九。\r\n欲共江流说，滔滔故不闻。"
        },
        {
            "title": "代人上李制参生辰",
            "content": "乾坤不许一尘隔，谁倒天河濯秋色。\r\n鹄鹭心性冰雪魂，造物着意不仓卒。\r\n星斗并焕仰斯文，准绳不愆宗绝德。\r\n法年只作充闾喜，不知此人系邦国。\r\n锦囊名章小游戏，上公启齿叹孤出。\r\n太白要是天上人，少陵屡作诸侯客。\r\n朝来日照黄金卮，诸生登堂作生日。\r\n观麟媲德公厌闻，丹砂续年笑无益。\r\n试问公家白发翁，五千微言不老术。"
        },
        {
            "title": "拜嵩次山塔",
            "content": "向来契分胶投漆，一日不见真若失。\r\n那知遂作死生分，屈指五年飞鸟疾。\r\n诗人犹诵碧云句，老衲来寻金锁骨。\r\n亭亭孤塔蔽榛莽，下马焚香涕横集。\r\n烟林雾草不供愁，坐对青山搔短发。\r\n亦知电露难把玩，但听沤泡自生灭。\r\n归来闭阁睡方美，杜宇一声山月白。"
        },
        {
            "title": "有以状元红牡丹见遗戏作一绝",
            "content": "含笑娅然灿晓霞，龙头一种绝诸家。\r\n东风有意怜枯卉，乞与佳名不乞花。"
        },
        {
            "title": "贺王制置敷学之除",
            "content": "太霄杰观凌空起，非雾非烟护珠蕊。\r\n万灵操戟夹危栋，中有丹书并绿字。\r\n走云飞雨泽地产，合璧联珠焕宸纬。\r\n尧图羲坟共彪炳，禹训汤铭角雄伟。\r\n冈陵松柏老如铁，华榜丹青新若洗。\r\n论思欲侍圣天子，寓直正须真学士。\r\n一时盛选孰睥睨，百代耆儒属宸倚。\r\n惟有我公瑞河岳，早与灵鳌争贔屭。\r\n丝纶飞藻倾两禁，弓鉞专方雄万绮。\r\n从容裘带净岷陇，零落旗矛清筰嶲。\r\n畴庸王府侈三昼，告喜邮音传一纸。\r\n升华秘宇阶召拜，正位台符慰瞻徯。\r\n妄论斯文本神物，轻发其藏触天恚。\r\n开物成务非翰墨，贲饰乾坤乃能事。\r\n周书九诰削邪叛，一品会昌夷僭诡。\r\n愿公亟从衮舄归，早就典谟垂万世。\r\n迂愚把笔自龆龀，裂纸悲鸣蛩蚓比。\r\n酸寒一尉不可说，尺璧光阴分马箠。\r\n待公勋业映彝鼎，勉葺巴芜歌俊伟。\r\n丝麻虽美收蒯菅，尚冀风人采舆隶。"
        },
        {
            "title": "谯丈复见贻仍次韵答之二首",
            "content": "笔阵旗开豹绕竿，敢持一镞傍门阑。\r\n朅来戏作凫飞舄，老去嫌为蚋聚酸。\r\n尘土簿书慵挂眼，琼瑶文字喜彫肝。\r\n寄牋阊阖谁相问，九虎近人毛骨寒。"
        },
        {
            "title": "石钧父之官火井乞诗赠行",
            "content": "君家嶙峋两冰柱，黄尘涨天不敢污。\r\n阿云醉卧呼不譍，断碑零落荒阡雨。\r\n君今去作火井县，山中婴儿待慈母。\r\n前日一旱不堪说，危喘仅存无半缕。\r\n祝君到官百不问，置酒先须酌田父。\r\n从来和气致丰年，一笑能令粟盈庾。\r\n我方投犁学为吏，人言未可纸上语。\r\n今人古人岂相远，力行所知心自许。\r\n惟君可闻我可言，明日一尊黄鹄举。"
        },
        {
            "title": "题重兴寺",
            "content": "陌上横流浸作泥，行人步陶方一移。\r\n春云将雨绕山去，社燕营巢贴地飞。\r\n憩仆且须投古寺，閒怀犹喜论禅机。\r\n中宵瞥起胡床念，回首家山几日归。"
        },
        {
            "title": "重阳前一日仲明见过留之以州会辞作此示之",
            "content": "黄菊金钱小，红萸锦纽香。\r\n滞留成久客，邂逅作重阳。\r\n胜友几相值，清尊聊共尝。\r\n吾宗惯城府，幽兴负沧浪。"
        },
        {
            "title": "午饭高桥院",
            "content": "招提下马憩逡巡，野饭亲烹涧底芹。\r\n二月韶华听啼鸟，百年心事信行云。\r\n不禁烈日花光薄，更抹微烟草色薰。\r\n老衲未知风不恨，向人犹说故将军。"
        },
        {
            "title": "六月十四日大雨少顷月如昼",
            "content": "火云忽改色，大雨卷地来。\r\n淝水万貔貅，一战山岳摧。\r\n须臾天宇霁，刮扫无纤埃。\r\n佳月流清辉，琼瑶碎六街。\r\n薄泥阻微步，庭除重徘徊。\r\n清坐对石友，晤语修竹斋。\r\n惜无名酒耳，孤咏畅冲怀。"
        },
        {
            "title": "登无为冠鳌亭分韵得山字",
            "content": "岱嵩拆裂沧溟翻，惊魂去干呼复还。\r\n故人劝我勉自宽，圣贵扬名懲毁残。\r\n十生导师超物先，誓言一拜蠲冤烦。\r\n晓暾破霁山云搴，匹马弄袖风翩翩。\r\n解鞍投寺日几砖，苋蔬宜我诗肠酸。\r\n危亭飞出峰之巅，阇黎殷勤劝跻攀。\r\n我饱闻之意欣然，两脚酸涩怯不前。\r\n清景一失矢纵弦，藜杖到手勿作难。\r\n万杉夹迳穿蜿蜒，坦如康庄驾轻軿。\r\n山鬼作章发天悭，似求清诗藻幽妍。\r\n凭樽寸目摄大千，万里碧玉围青天。\r\n远树如发山如拳，孤鸿灭没昏苍烟。\r\n九关上羾须臾还，以气为马不用鞭。\r\n冠鳌榜亭固寓言，亦恐蓬峤神作迁。\r\n云旗往往来飞仙，切勿投饵忧崩骞。\r\n壮哉古邑雄两川，眇然下瞰乃尔孱。\r\n可怜居人蚁纷阗，扰扰膏火日夜煎。\r\n强弱角斗触与蛮，岂知共住一指端。\r\n凭谁与此旷荡观，定当泚颡頳厥颜。\r\n向来学道窥微玄，妙谤与世殊越燕。\r\n空生大觉海一涓，而况此境空所缘。\r\n摩尼流光照八埏，试将此理攻坚顽。\r\n客言有句子未参，一杯满酌浇青山。"
        },
        {
            "title": "邺守以石刻屈平昭君像见惠因思大夫之忠贯白",
            "content": "璇题朝曦丽，椒殿春风香。\r\n带日羡寒鸦，洒盐引痴羊。\r\n那知韶葩妍，有此秋节刚。\r\n千金非我爱，所重在行藏。\r\n奋然斩画史，低头笑君王。\r\n呈身由谄壬，百态恐不当。\r\n照影见冠佩，岂不羞帷房。\r\n自从到北庭，岂阅紫塞霜。\r\n年年鸿雁归，不寄一字将。\r\n却悲降将军，高台望故乡。\r\n至今青冢上，沙草不肯黄。\r\n吾观娇色儿，睥睨此滥觞。\r\n孽阉擅国辟，天地为低昂。\r\n眼前杀师傅，但有涕淋浪。\r\n区区一女子，去留系毫芒。\r\n我行桃李村，吭髻余旧妆。\r\n负薪行汲泉，不愿同康庄。\r\n为计盍不尔，乃以美自戕。\r\n初心岂其然，薄命遭彼狂。\r\n离骚照白日，至今祖文章。\r\n婉娈古称士，后先出寒乡。\r\n遗刻共想像，再歌重慨慷。\r\n\r\n【注释】：【原题】：\r\n邺守以石刻屈平昭君像见惠因思大夫之忠贯白日而凌秋霜在所不论而昭君以倾国之艳擅天下之色乃不肯自同众姬货画师以求媚此尤为可感者为赋此篇"
        },
        {
            "title": "送孙隆州",
            "content": "万里对明光，真实一字字。\r\n九陛元不隔，是亦父子尔。\r\n我读公车牍，再拜甚欢喜。\r\n玉色近昕夕，王度日冠粹。\r\n再析山中符，可以觇胸次。\r\n道行国无小，意甘食则旨。\r\n平生熟窥觇，步步圣贤地。\r\n造物宝其人，华皓表斯世。\r\n从军落穷塞，愁破觌清峙。\r\n蜗庐仅缠躯，鼓钟日在耳。\r\n何以充淹留，白日不可系。\r\n长年慕道德，师友别匪易。\r\n踯躅南城隅，竚立渺无涘。\r\n不见两朱轮，但见嘉陵水。"
        },
        {
            "title": "挽秦国夫人",
            "content": "鸾衿荣翠栝，璇魄媚方流。\r\n庆袭高华出，贤供窈窕求。\r\n灵光分婺照，静质肖坤柔。\r\n闺闼关何事，风人美造周。"
        },
        {
            "title": "游野航次元应韵三首",
            "content": "平地坐我帆樯中，翠峰出没工为容。\r\n轻鸥舞晴水照影，苍蛟吼浪雪薄胸。\r\n渔舠系月江一曲，樵斧斫雪山几重。\r\n诗翁忽来吐佳句，物色才情元一宗。"
        },
        {
            "title": "偶成",
            "content": "人生偶尔竟何须，点检閒身一事无。\r\n可笑战蜗犹曳甲，不妨梦蚁却分符。\r\n夜凉白月谁相过，酒尽清樽可更沽。\r\n作个生涯若个是，步抹不拟哭穷途。"
        },
        {
            "title": "送家连父解绵竹丞",
            "content": "猿臂将军数自奇，白头州县竟何为。\r\n斲墁未尽成风巧，测管才窥泽雾姿。\r\n流水绕除空日日，西山拄笏谩时时。\r\n一杯相送贫无力，剩有新诗说去思。"
        },
        {
            "title": "次韵杨文甫监茶名山新建学桥二首",
            "content": "高栋浮空插万甍，来游谁是鲁诸生。\r\n规模要识鸣弦意，土苴犹水击柱争。\r\n驯垅雉骄佳气象，集林鸮恶好音声。\r\n白头老令能知此，莞尔相撩意未平。"
        },
        {
            "title": "王正卿为作山水小轴作此促之",
            "content": "王郎妙墨石剖璧，正尔不从著意得。\r\n十日一水五日石，犹笑前人风雨疾。\r\n溪藤小幅白雪光，向来数笔衣不裳。\r\n浊河未清子未忙，但恐竟轴海变桑。"
        },
        {
            "title": "又次大人韵",
            "content": "卜筑城南几岁华，满川烟雨富桑麻。\r\n武陵未用逃秦俗，盘谷从来属李家。\r\n横拓小溪通画楫，剩栽疎竹间梅花。\r\n更饶一斗诗千首，不信閒居乐可涯。"
        },
        {
            "title": "挽杨彦序",
            "content": "长忆君家得隽多，庭前桂树想婆娑。\r\n岱云触石才肤寸，溟浸稽天但一波。\r\n颇欲弛韛观纵击，可堪伏枥起悲歌。\r\n人生泡粉都难据，惟有丰碑屹不磨。"
        },
        {
            "title": "钱元质饮客月岩前小亭酒半月上移席坐岩下四",
            "content": "两山齐起屹双阙，一岩突出刳寒月。\r\n成行松桂自昭穆，入耳流泉闻宫角。\r\n向来妙思发天蕴，突兀小亭着能稳。\r\n渔郎撑舟更何之，不信武陵眉睫近。\r\n殷勤置酒临清夜，主人不凡客殊野。\r\n酒酣烛暗月初上，却徙胡床坐岩下。\r\n疎疎林阳光半轮悬，破碎寒塘万珪璧。\r\n恐有仙人海上来，仿佛天风响环玦。\r\n蟆颐先生有矜色，索我题诗纪清绝。\r\n才薄将奈此景何，唤起吾家跨鲸白。\r\n\r\n【注释】：【原题】：\r\n钱元质饮客月岩前小亭酒半月上移席坐岩下四顾林塘暗气清绝眉山程进儒谓予不可无诗因作此"
        },
        {
            "title": "公归行送王显谟",
            "content": "我从职方究区域，江汉滔滔纪南国。\r\n厥田上上盖名壤，其人落落亦代出。\r\n卧龙伟列雄鼎峙，雏凤英称冠簪盍。\r\n岘山风流亘千祀，鹿门隐概轻九牧。\r\n地灵不与人存亡，王脉依然钟杰特。\r\n先生后出掩前哲，天公着手自斲削。\r\n如入宗庙识彝鼎，如开武库见矛戟。\r\n早以命士战群士，不怯小敌勇大敌。\r\n三年博士嗟洄沉，一等巍科登岌页。\r\n铜符千里涉游戏，瑞节三川遍扬历。\r\n欲歌德业愧蜩聒，妄觇设施叹蠡测。\r\n爱民如儿吏不扰，以身为律人自服。\r\n恩波春醲波瘵苏，美最飚驰冕旒彻。\r\n赐环成命从听耸，总计优除群论咽。\r\n公止一方为福星，公归天下作膏泽。\r\n一方天下有大小，公则不校我所惜。\r\n周公居东逾岁月，东人愿留惜不发。\r\n西人衮舄待公归，鸿飞遵渚歌九罭。\r\n君子所至民父母，在此无恶彼无斁。\r\n我虽东人愿公归，不敢自私笑其狭。\r\n援毫为赋公归行，明日羽旄风猎猎。"
        },
        {
            "title": "益昌道中次兄长韵二首",
            "content": "木杪着邮亭，山行未饱经。\r\n已成身挈挈，恐失鬓青青。\r\n老树霞烘幄，阴岸雪糁屏。\r\n冰霜先训先，敢负旧趋庭。"
        },
        {
            "title": "钱氏隐居三首",
            "content": "远树高低见，清溪曲折流。\r\n草眠耕后犊，波泛狎余鸥。\r\n醒醉无人管，登临各自愁。\r\n扁舟大如叶，烂漫作春游。"
        },
        {
            "title": "送王景文",
            "content": "相送复相送，生憎风景殊。\r\n还家疑是梦，涉世误为儒。\r\n爱惜千金璧，迟回一束刍。\r\n亦思江海去，书札寄潜夫。"
        },
        {
            "title": "次韵仲甄见贻",
            "content": "向来出处有心期，未厌云霄戢翼飞。\r\n留滞兼旬空怅望，逡巡半路偶同归。\r\n却欣夜语仍连榻，尚忆朝回日典衣。\r\n里闬齐年班又接，世间如我与君希。"
        },
        {
            "title": "遣兴",
            "content": "小窗日影转悠悠，卷尽残书却到头。\r\n香茗半瓯轻列鼎，好诗千首胜封侯。\r\n朱弦无复人三叹，白璧空惭我屡投。\r\n酒好但宜供客醉，痴儿可忍挽凉州。"
        },
        {
            "title": "送李德明解绵竹尉",
            "content": "严生起寒濑，至今渔钓尊，\r\n董贤尉三公，冕黻蒙垢尘。\r\n荣瘁视所挟，谁以通塞论。\r\n吾宗老笔墨，健力河汉翻。\r\n蛟蜃著瓮盎，郁律气屡吞。\r\n显名在操践，一尉衡宰轻。\r\n幽求在朝邑，碌碌群儿奔。\r\n一朝定大策，谈笑搴翳氛。\r\n书生喜高论。我言布帛温。\r\n别语不多吐，春波销客魂。"
        },
        {
            "title": "和叶六舅",
            "content": "李杜主盟诗有声，文推韩柳着章程。\r\n二三子者皆人杰，五百年来并世生。\r\n但见词源倒三峡，岂知武库足千兵。\r\n勉君须把分阴惜，莫问红尘雨共晴。"
        },
        {
            "title": "七夕",
            "content": "火金鏖攻电雷击，风从西来火折北。\r\n向来胜负吾已分，物极而颠势其必。\r\n露盘清濯房栊秋，冰壶冷浸乾坤骨。\r\n明河指点三星横，天上灵期有幽约。\r\n寒机轧轧终年思，危桥纳纳万山隔。\r\n不知今夕果何夕，洞房幽欢寸阴疾。\r\n仙人与世当异驰，一念萧然证无极。\r\n情之所钟岂其然，婉娈合匹此疑亵。\r\n巫娥神力浩化通，抚摩神禹授秘策。\r\n百灵后先相开凿，脱我蛟鳄骨再肉。\r\n楚大夫玉何人哉，枕茵诬之神所殛。\r\n姑置是事勿复问，一扇微凉万金直。\r\n有景如此可小了，况复我友一世杰。\r\n其文如玉雅过之，共作清诗洗污蔑。\r\n儿曹瓜果罗庭除，拜，\r\n牢天孙巧可乞。何如侑我花前樽，\r\n得巧未必如得拙。君看鸣鸠安鹊巢，\r\n大胜狡兔营三窟。"
        },
        {
            "title": "富池祠",
            "content": "卷雪楼高首重回，江东那得许人材。\r\n只应汉鼎三分后，便有英雄一聚来。"
        },
        {
            "title": "次韵朱饰之中秋玩月因以送之",
            "content": "君理朝宗楫，吾乘上峡船。\r\n此杯同此地，明月又明年。\r\n怕作凌晨别，贪看彻晓圆。\r\n眉间有黄气，知近冕旒边。"
        },
        {
            "title": "学中曝御书次光虞韵",
            "content": "晴暾煜煜眩晨光，洗眼来窥云汉章。\r\n身拜玉阶元夕学，手披金笈有天香。\r\n风翔凤翼尤妍媚，云卷奎躔不覆藏。\r\n尚想承平閒气象，从臣鹄立侍君王。"
        },
        {
            "title": "同冯缙云游无为以吾独胡为在泥滓分韵赋诗得",
            "content": "人言跃马妨杖藜，世士不可污丹梯。\r\n人言解牛非割鸡，岂信截玉如截泥。\r\n山林朝士弧矢睽，一物异用鹄之栖，\r\n妄生涛澜分畛畦。我自局狭谁排挤，\r\n先生大千一手提。使握鼎铉如扶犁，\r\n岂於喧寂心生翳。朝驱两轮鹿护麛，\r\n暮阅千纸发变黳。痛者手摩挛者携，\r\n蚁虻肤挠夕梦迷。馁蛟仄目初生羝，\r\n血牙未浇遭燖刲。天公付公为旱霓，\r\n作三日雨徵可稽。诘朝栈路尚涧溪，\r\n篮舆轧轧劳攀跻。束缚绣斧挥金鼙，\r\n吏奉杖屨从小奚。指点山水穷坤倪，\r\n夜谈隐具窥缃绨。旷然冥蒙彻瓮醯，\r\n转变前境尘却犀。我自叹骇失径蹊，\r\n公如大像头小低。嗟乎太仓此一稊，\r\n不从公来噬其脐。是山冠冕川东西，\r\n二大老丈光璇题。公不一语意惨凄，\r\n是以稽首拜马蹄。欣然倾倒珠玻璃，\r\n飞天宝焰照栱枅。梦中櫂唱惊凫鹥，\r\n挽衣不留恨空斋。悲愿苦切哀黔黎，\r\n早缚浑厥臣羌氐。快读大颂崖天齐，\r\n把茅归谢黄金闺。收拾伊傅从阮嵇，\r\n为公再歌归来兮。\r\n\r\n【注释】：【原题】：\r\n同冯缙云游无为以吾独胡为在泥滓分韵赋诗得泥字"
        },
        {
            "title": "送五八侄归二江",
            "content": "清霜入短褐，送汝酌深杯。\r\n万事不如学，千金难买才。\r\n关心门户重，过眼岁时催。\r\n莫待收灯后，驱车望早来。"
        },
        {
            "title": "姚和中母夫人年八十二殊增独无之叹因遗小罂",
            "content": "舍肉增长叹，分甘僵浅斟。\r\n赠君椒柏酒，慰我蓼莪心。\r\n\r\n【注释】：【原题】：\r\n姚和中母夫人年八十二殊增独无之叹因遗小罂使归为寿副以一绝"
        },
        {
            "title": "送何子应少卿赴召",
            "content": "持竿野叟踏帝腹，太史占星惊变色。\r\n白衣山人侍黄衣，军中指点相叹息。\r\n云龙契遇固畴曩，千载一合非人力。\r\n羊裘卢沙竟何补，坐视生民自肥瘠。\r\n功成乞身香案前，归侣松乔未为失。\r\n我公学传无尽翁，束发英名撼区域。\r\n杲日潜光众未睹，公独扶轮上霄极。\r\n此时际会如二子，鼎铉钧衡本公物。\r\n若为流落四十年，岂厌蓬壶薄瀛渤。\r\n龙飞天子第一载，收召耆俊城汲汲。\r\n遥知问膳大明宫，论士到公先指屈。\r\n追锋一日来剑外，破浪帆开矢离括。\r\n朝廷未漆月支首，抱戈上虎旅衣生虱。\r\n嫠不卹续忧宗周，宁有裾襦能念国。\r\n堂堂甲兵满胸臆，可无奇谋宽旰食。\r\n我故人子得深知，平生一镞未破镝。\r\n欲随公去貌楚越，恨不身边插双翮。\r\n叔孙区区进大猾，谬谓书生用奚益。\r\n古来万里知戎情，何必缦胡半缝掖。\r\n愿公入对明光宫，西南豪俊手推出。\r\n我非其人敢觖望，市骏千金先市骨。"
        },
        {
            "title": "彦博归自剑阳其家梅已半落作诗见示因次其韵",
            "content": "爱惜浓香恐过时，刘郎何事苦归迟。\r\n只应昨夜幽窗梦，飞到君边未可知。"
        },
        {
            "title": "次韵枢相雪中之什",
            "content": "空明无际了寒天，戍堠消锋弩绝拳。\r\n平白万方包险秽，清冷一片起沉绵。\r\n山登姑射欣逢岁，贼破淮西欲问年。\r\n更长嘉陵千尺浪，春风稳送五湖船。"
        },
        {
            "title": "巫山一何高七绝",
            "content": "巫山一何高，积翠拥阳台。\r\n俗赂楚卧诛绮语，莫问襄王来不来。"
        },
        {
            "title": "清明日同宋才夫王子友游秦氏园分韵得一字",
            "content": "谁浇无边春，酿成此天色。\r\n文章只引睡，茗碗不着力。\r\n虽无田父邀，欲到野人宅。\r\n日萼斗深妍，风条舞柔碧。\r\n数峰极蕴藉，未到辄目逆。\r\n人心有同然，一样寄岑寂。\r\n茅茨契不补，吾意嘿有适。\r\n置樽小轩户，云气手阖辟。\r\n苍苍万檀栾，晚吹自萧瑟。\r\n穿荒取微迳，便旷从短策。\r\n忽与幽兴会，照我两尺璧。\r\n白虹润山木，取友固多益。\r\n谈深近迂怪，理奥烦探索。\r\n鲸杯不足吞，马肝无用食。\r\n玉虬蟠蜿蜒，万鳞寒缩涩。\r\n饯春春未阑，尚及三之一。"
        },
        {
            "title": "瓜步两绝",
            "content": "颠风恶浪雨喧豗，往事愁中一笑咍。\r\n江上有人来吃酒，故庆虎子是琼杯。"
        },
        {
            "title": "和钱大虚清映亭韵",
            "content": "西风振槁如发蒙，危亭创见心眼工。\r\n融成水月一合相，有似猛火烹铅铜。\r\n是时素节属重九，唤客一醉萸菊同。\r\n夜深跳鱼乱珂璧，起舞大叫骑鲸公。\r\n令君心澜了不起，摩尼返照万事通。\r\n拄颐但觉朝气爽，绕腰未羡黄金重。\r\n高情偶与幽赏会，妙语倒泻琼瑰胸。\r\n谁将玉笛吹晓月，透袂冰浓禁不彻。\r\n归来梦想通明观，一片湖光眼中见。"
        },
        {
            "title": "怀李仲明",
            "content": "地旷空凝结，江清悦见闻。\r\n娟娟初上月，漠漠未归云。\r\n鱼乐能忘钓，鸥閒故念群。\r\n桂旗风不度，却立咏湘君。"
        },
        {
            "title": "金陵二首",
            "content": "江城叠鼓晚停挝，游子翩翩念岁华。\r\n水底乾坤浮日夜，沙边鸥鹭老烟霞。\r\n渔人能说陈隋事，燕子犹寻王谢家。\r\n南北自分仍自合，不应全殢后庭花。"
        },
        {
            "title": "送宣孺摄邑古郫",
            "content": "已作来迟迟，又为去猝猝。\r\n夺我佳友生，怅念鬓毛白。\r\n投闲如我宜，君则任繁剧。\r\n台府有闻知，使子固选择。\r\n子男古所尊，而此万家邑。\r\n邮筒即诗筒，簿书有闲日。\r\n迎门烂桃李，画饼不可食。\r\n况欲分其余，岂捄馋吻湿。\r\n留为别后哂，聊用破孤寂。\r\n数期还鲁疆，指日返赵璧。"
        },
        {
            "title": "青楼行",
            "content": "踏空骄马足铁踣，万里一鞭惊灭没。\r\n青楼美人颜如花，笑揭珠帘邀客入。\r\n小槽珠溜红滴滴，左持琼觞右瑶瑟。\r\n得君一笑妾愿足，不用趄珠量斗斛。\r\n歌声未阙杯未掷，城上归鸦带寒日。\r\n苍头进马莫留连，别院笙歌拥门立。"
        },
        {
            "title": "书薛公肃山斋",
            "content": "爱山仍以山名斋，问山何许檐周回。\r\n午窗睡足一笑起，风吹市声不到耳。\r\n插貂鸣玉主人事，山不撩君君自戏。\r\n细思却合幽人居，分我半几来读书。"
        },
        {
            "title": "用仲秉韵贻照老",
            "content": "来问维摩疾，幽人有宿盟。\r\n浮沤非实性，斗蛟是虚声。\r\n庙冷香谁爇，城空贼自平。\r\n老师家里呈，无坏亦无成。"
        },
        {
            "title": "王正卿何道夫和嘉字韵诗至数十道夫赠予数篇",
            "content": "戏论无涯与有涯，委心冲漠固清嘉。\r\n衣裳草木元非织，窟宅云霞岂是家。\r\n瞪眎恐同高长史，神交宜伴老南华。\r\n只应一念超尘劫，安用神浆夜绕牙。\r\n\r\n【注释】：【原题】：\r\n王正卿何道夫和嘉字韵诗至数十道夫赠予数篇晋卿亦赠一篇因次其韵凡六首"
        },
        {
            "title": "宿离相院",
            "content": "客到苍苔寺，僧鸣暝色钟。\r\n古檠挑焰涩，疎屋透霜浓。\r\n吾道元迂阔，中年雅倦慵。\r\n谁令背猿鹤，自酌不须攻。"
        },
        {
            "title": "客中二绝",
            "content": "角声定自与谁语，月色不应无为明。\r\n已作杨花着泥久，无多心事惹愁生。"
        },
        {
            "title": "遣兴七首",
            "content": "一饱便满意，百年才转头。\r\n何怜不空合，为问亦何求。\r\n黄卷仍舍卷，清樽自劝酬。\r\n吊湘儿辈事，何地着閒愁。"
        },
        {
            "title": "芜湖即事三首",
            "content": "烧痕吹尽荻芽生，江南二月春禽鸣。\r\n閒倚柁楼看远水，依依杨柳故园情。"
        },
        {
            "title": "赠听声上官术士",
            "content": "造化秘密藏，凝然大狙宅。\r\n操纵掌握间，殆似不容测。\r\n惟人号最灵，研穷深探赜。\r\n支干究生旺，更以形骸索。\r\n摸骨与听声，个中更奇特。\r\n无烦觌面知，祸福悉已白。\r\n至理非口传，妙处从心得。\r\n官君持此术，行尽山水国。\r\n所历多巧中，一醉天地窄。\r\n只今天下士，何啻累千百。\r\n纷纷肉食鄙，正须囊锥客。\r\n仆仆尘埃中，岂无凤毛翮。\r\n勿以朝野殊，穷通理不隔。\r\n上方劳梦想，胡弗为指摘。\r\n致君尧舜上，尔术光史册。\r\n若共俗人言，怀抱真可惜。"
        },
        {
            "title": "赠白道人",
            "content": "天涯只影随，百结身上衣。\r\n有术没人买，无家何处归。\r\n自言穷亦好，未与道相违。\r\n酌汝一杯酒，醒来万事非。"
        },
        {
            "title": "寄题天台临海白鹤庙康济泉为颜鲁子少卿作",
            "content": "将军射虎不射石，石作於菟能没镝。\r\n翻然再探弓不力，俊鹘豪鹰眼前失。\r\n两泉后先今抗行，何物使之令人惊。\r\n泉出在山流在地，却似只从方寸生。\r\n沉沉玉甃碧双峙，旱为甘霖渴为醴。\r\n白鹤千年归不归，半夜空山泣神鬼。\r\n令君为政无近名，天以斯泉印其清。\r\n泉边有树仍蔽芾，他日思君於此地。"
        },
        {
            "title": "钱氏隐居三首",
            "content": "高栖挽氛秽，华屋照沧浪。\r\n列岫带修竹，小池环海棠。\r\n晚杯鱼蟹富，春筹蕨薇香。\r\n涉世真无意，吾今号漫郎。"
        },
        {
            "title": "食藕",
            "content": "芙渠固佳产，其末亦奇绝。\r\n此土乃物宜，厥包比柚橘。\r\n蔓引茎自遂，泥蟠体仍洁。\r\n一丝戏傀儡，众窍殒鯈忽。\r\n七月陂塘秋，千盖偃寒碧。\r\n俚语名带花，脆嫩若无骨。\r\n如船近诳诞，似玉孰追削。\r\n瞿昙况真理，秽净本同出。\r\n花实根相连，因果非两法。\r\n君看入口处，一片疑嚼雪。\r\n溽暑肌如熏，毒梧肺欲裂。\r\n只应萧爽时，便清凉国。"
        },
        {
            "title": "怀李仲明",
            "content": "斜晖放船好，晚好得凉多。\r\n星斗窥深酌，鱼龙答浩歌。\r\n乾坤身半老，湖海意如何。\r\n夙昔纫兰约，迟君肯重过。"
        },
        {
            "title": "次韵德茂待仲甄巨卿未至",
            "content": "飘零一月住，日望北来船。\r\n眼冷传书鲤，肠空吸露蝉。\r\n梦魂孤枕侧，行李畏途边。\r\n坚宋蒲人信，嗟予苦未贤。"
        },
        {
            "title": "自抛渡未尝惊恐次公安舟为疾风倒吹几不能返",
            "content": "常时抛渡如不知，公安浪高船倒吹。\r\n数月江程绝无阻，一舍沙头风泊之。\r\n历行逢触发深省，无事安平人不领。\r\n要知忧乐自相形，天马抬头见鞭影。\r\n\r\n【注释】：【原题】：\r\n自抛渡未尝惊恐次公安舟为疾风倒吹几不能返自江行未尝阻风将次沙市风留三日"
        },
        {
            "title": "病中作此",
            "content": "苦热日念秋，秋至转多病。\r\n枯藤不得力，小室同械禁。\r\n形骸老翁然，但未雪绕鬓。\r\n秋山叠翠嶂，秋月挂冰镜。\r\n进跻闲屐齿，夜语阁尘柄。\r\n妻孥生怅望，煮药劝屡进。\r\n故人尚记存，折简时一问。\r\n年来识真妄，水月空万境。\r\n斗蚁非实响，杯蛇亦幻影。\r\n谁于炯炯中，屑金作尘眚。\r\n酒盏行欲谢，云窗岂复近。\r\n唯有妙莲华，胜味方隽永。\r\n谁来炷炉熏，佩子法王印。"
        },
        {
            "title": "以春草碧色分韵送朱师古知雒县得色字",
            "content": "二年客殊方，送君我乡邑。\r\n岂不念家山，对此好风月。\r\n何以慰覉旅，眼空离鸿翼。\r\n寄声贺父老，壶浆迓郊陌。\r\n令君台阁人，九霄帝不隔。\r\n新书严入县，驱骥就辕轭。\r\n手持朱丝弦，欲奏南风律。\r\n此意宁不佳，此事未易得。\r\n姑置驯桑雉，先办绕床物。\r\n相顾一大笑，浮我当举白。\r\n长鱼随鳅鰕，枯泽未容尺。\r\n惊雷忽破地，起视已无迹。\r\n春湖波如天，酒作鹅儿色。\r\n映君眉间黄，领此醉勿惜。\r\n明朝出门看，扁舟大江侧。"
        },
        {
            "title": "文约既行复作此送之",
            "content": "登山临水远送君，征鸿掠天不堪闻。\r\n临岐握手惜此别，车已载脂仆在门。\r\n骊歌未残心欲动，剪烛夜谈如昨梦。\r\n茂林已扫山阴迹，地黄犹注床头瓮。\r\n明朝咫尺隔沧溟，烟波渺渺迷羌津。\r\n我亦归来念杂索，孤坐手取柏子焚。\r\n君绝畛畦我平易，肝胆相倾无复讳。\r\n春风万斛撒金莲，迟君理作连宵醉。"
        },
        {
            "title": "王正卿何道夫和嘉字韵诗至数十道夫赠予数篇",
            "content": "清言元论极边涯，南渡风流继永嘉。\r\n中散一生慵作吏，渊明无日不思家。\r\n悠悠官路降胸臆，苒苒年光侮鬓华。\r\n人说乱蛙胜鼓吹，欲将藜杖比高牙。\r\n\r\n【注释】：【原题】：\r\n王正卿何道夫和嘉字韵诗至数十道夫赠予数篇晋卿亦赠一篇因次其韵凡六首"
        },
        {
            "title": "还家",
            "content": "吾家在何许，水泉修竹林。\r\n鸥鹤失闲伴，跂予有遐心。\r\n窗前小梅花，耐霜笑吟吟。\r\n小待新酒熟，冷蕊劝清斟。"
        },
        {
            "title": "突永年镇僧居",
            "content": "风惨云低月欲堕，路上荒村愁僻左。\r\n萧条横道屋三间，伛偻迎门僧一个。\r\n夜深山换声砉然，恐来吹灯不敢眠。\r\n明朝踏雪又西去，千叠万重山屈盘。"
        },
        {
            "title": "陈彦博擢第后归拜先墓作此送之",
            "content": "霜风著林不停吹，天涯有客衣征衣。\r\n问客今归有何得，一株老桂和根移。\r\n读书作文四十载，浪走不啻萍在池。\r\n束书随身乃封户，睥睨一甑蒙蛛丝。\r\n倾囊千金劝少贬，掉头一笑吾宁饥。\r\n学如木水有源本，朝贩夕售颜忸怩。\r\n市倡青红衒廛陌，窈窕深闭无由窥。\r\n清诗学自禀绳律，如嚼冰雪寒肝脾。\r\n平生交游半豪俊，如此人物见者稀。\r\n每项拈佳句对客诵，谓是古作非今为。\r\n吾先君子坛级尊，子来谈笑容攀跻。\r\n我从弱岁同砚几，如今揽镜斑鬓髭。\r\n笑渠常遭俗眼白，短力不得相扶持。\r\n前日提笔试外省，我亦薄宦初来归。\r\n口占程文问中否，强弩破叶剑截泥。\r\n十月十日夜漏尽，小奚惊梦来打扉。\r\n云有吉报可速起，倒穿衣裳喘而也。\r\n贺者已满坐无处，拍手怪我来何迟。\r\n淋淳一纸见名字，仓卒未省来其谁。\r\n喜欢不记语杂乱，但说老眼天不眵。\r\n明朝再拜酌酒贺，屋角一丈飞虹蜺。\r\n书生一第蜕骨耳，排风轶电方自兹。\r\n阿兄地下唤不应，门户藉子扶寒衰。\r\n乡闾朋旧夸地产，洗眼昼绣增叹嘻。\r\n孤童疋马颜色异，关吏偷语惊且疑。\r\n到家羊肥酒亦熟，山头松槚生光辉。\r\n坟前百拜谢教育，持身愿报父母慈。\r\n盘谷亭前白雪枝，春意稍稍回芳蕤。\r\n尊前不可无此客，花虽不言意惨凄。\r\n迟君急旋共一醉，青衫入手无閒时。"
        },
        {
            "title": "观渔舟",
            "content": "晚晴吏退漫凭栏，注目溪光巧映山。\r\n忽见渔郎轻盪桨，宛如相见在花间。"
        },
        {
            "title": "益昌道中次兄长韵二首",
            "content": "聚头閒日月，逐日信东西。\r\n夜泊惊逢虎，晨餐倦乞醯。\r\n为青千嶂梦，月白五更鸡。\r\n耐老前山路，长年送马蹄。"
        },
        {
            "title": "万安道上逢牧者",
            "content": "暖日平岗牛数尾，短蓑破笠三四子。\r\n牛饥吃草渴饮水，牧儿仰卧不摇箠。\r\n人牛意閒俱不知，笑我驻车独移时。\r\n薄暮骑牛却归去，晚烟遥见隔林炊。"
        },
        {
            "title": "予客三池王正卿以四绝见寄姿其韵",
            "content": "山房鏁刘涩生尘，独鹤沙边久念群。\r\n我有好诗谁画得，一江残照数峰云。"
        },
        {
            "title": "无害弟之官梓林伯氏无亏序送之极兄诏之义予",
            "content": "吾家老仙一世师，挺特风概老不衰。\r\n平生行已有本末，世人不知其天和。\r\n急流勇退人恨早，纤尘恐污白玉姿。\r\n精神强健腰脚轻。鬖鬖白发明鬓髭。\r\n盘谷亭前一幅巾，子掖孙携翁笑歖。\r\n无官一品钱满屋，汝辈持氏逃寒饥。\r\n指心一点物非物，向来所贮惟不欺。\r\n殷勤宝此徵后福，如印券契火灼龟。\r\n我勤朴斲尔涂垩，障护风雨期勿隳。\r\n庭前百拜领翁语，有毫发愧非翁儿。\r\n季也才力百倍予，天之报翁或在兹。\r\n得其一体敏且强，遇事雹落雷雷驰。\r\n莫兼掾尉官职卑，正欲小试观异时。\r\n弟兄赠言出寸丹，岂但趣和同儿嬉。\r\n伯氏有德君子哉，发言不妄如发机，\r\n叙文千字炯星日，是病苦者之神医。\r\n愿子铭几铭盘盂，骅骝万里未易期。\r\n悲莫悲於生别离，雁邓可忍霜风吹。\r\n丈夫远怀在门户，正使蚁聚终奚为。\r\n酒阑上马飞鸟疾，我亦安能空郁郁。\r\n\r\n【注释】：【原题】：\r\n无害弟之官梓林伯氏无亏序送之极兄诏之义予言赘矣姑以其意而申言之"
        },
        {
            "title": "云月篇",
            "content": "云在山，月在水，合和二物谁遣使。\r\n云收但有千巑屼，月落惟余一清泚。\r\n向来为同复为异，欲说谁钳三尺喙。\r\n与君临流共一笑，影堕澄泓实相似。\r\n故应拄杖偶然来，那得泉中觅居士。\r\n人间八月秋更老，桂树无风波不滓。\r\n碧筩为樽酌清醥，琼瑶嗽肠雪冰齿。\r\n江妃为予舞凌波，老鹤不眠亦孤唳。\r\n酒醒忽忆三峰游，目光已在鲸鱼背。"
        },
        {
            "title": "偶连日食鸡夜梦有截一支者颇怜之有谓予言鸡",
            "content": "平生不喜杀，杀戒宿所钦。\r\n累此多病身，蔬食惭未能。\r\n连日管庖供，只难荐肴蒸。\r\n异林发农惊，截支血霪霪。\r\n旁立为咨嗟，或人惠嘉音。\r\n见牛未见羊，盍不推此心。\r\n万生均一爱，岂较人与禽。\r\n君看鸡遭烹，楚痛甚斧砧。\r\n抚枕矍然悟，此岂神所箴。\r\n惊魂欲违干，骇汗屡洒膺。\r\n内惧仍自欣，小差辄相懲。\r\n白璧护微疵，宁非忧之深。\r\n长平四十万，一扫轻蚁蝇。\r\n暴殄置不问，天邪匪聋喑。\r\n稔恶侈后罚，幽诛毒炮燖。\r\n冥冥思昔愆，栗栗厉素襟。\r\n赎鱼有前章，并以警侈淫。\r\n\r\n【注释】：【原题】：\r\n偶连日食鸡夜梦有截一支者颇怜之有谓予言鸡之被烹酷过於是惊觉作此诗以自警"
        },
        {
            "title": "送无害弟之官并呈使君蹇丈一笑",
            "content": "人生一饮啄，大似有夙缘。\r\n蔡蒙穷坤陬，宦游自吾先。\r\n哦松千尺下，剖竹羌水边。\r\n泮宫撷芹藻，我归才一年。\r\n子又卢奴去，妙指按五弦。\r\n识人旧鱼鸟，入眼昔山川。\r\n子才如干将，当屠横海鱣。\r\n纤鳞拾沮洳，人怪我辗然。\r\n火宿用弥壮，鸷伏飞无前。\r\n弟兄立分拆，门户同仔肩。\r\n老仟泉下责，岂但冕与蝉。\r\n别离不须悲，使君直二天。\r\n不敢祝翁归，冰镜自高悬。\r\n梦想五贤堂，囊贮白雪篇。\r\n何时见华筑，琬琰行当镌。"
        },
        {
            "title": "江月二首",
            "content": "皎皎映澄漪，千寻没到时。\r\n篙师轻转橹，可惜碧琉璃。"
        },
        {
            "title": "宇文德济约游财富庆值客不果从德济有诗次韵",
            "content": "跨海仙人安在哉，幽寻款款不须催。\r\n云萝有约遽相失，杖屨几时能独来。\r\n半日清谈容易废，百年幽抱若为开。\r\n新诗小慰参差恨，快读聊将劝一杯。\r\n\r\n【注释】：【原题】：\r\n宇文德济约游财富庆值客不果从德济有诗次韵二首"
        },
        {
            "title": "累年中秋无月今年凡数夕有之十五日尤佳",
            "content": "境浊常鲜惬，事难获易欣。\r\n皎月当中秋，觇候每倦勤。\r\n扁舟泊水岸，是夕无纤云。\r\n冷侵碧琉璃，又如烂鎔银。\r\n十年五年无，千里万里明。\r\n对此欲不饮，恐触蟾兔嗔。\r\n尊空更重看，徐步长江滨。\r\n大鱼时拨剌，宿鹭联拳惊。\r\n可无横吹者，或有琵琶人。\r\n领览此奇绝，但怕添愁新。\r\n颇欲从冰娥，暂陪白玉轮。\r\n载我到广寒，一醉罗袜尘。\r\n归来闭阁卧，耿耿鸡未晨。\r\n顾瞻篷窗间，尚余半金盆。"
        },
        {
            "title": "用前韵呈照老",
            "content": "吏部称文畅，愚溪进浩初。\r\n深惭诋佛奏，更著广交书。\r\n情契远犹合，义乘隣亦疎。\r\n诧予无騃习，固自起犁锄。"
        },
        {
            "title": "巫山一何高七绝",
            "content": "巫山一何高，鸾停鹄飞舞。\r\n上头有路通紫霄，正恐朝元从此去。"
        },
        {
            "title": "挽沈夫人",
            "content": "人道孝为大，斯言俗之砭。\r\n簪緌颡犹泚，乃能出闺帘。\r\n逶迤竟潜通，姑慈霁霜严。\r\n老禅入宵梦，薄云为之歼。\r\n净心正觉成，妙解脱妄粘。\r\n宝莲托净质，此理遥已占。\r\n君看数珠轮，此句吾为拈。"
        },
        {
            "title": "寄送石钧父二首",
            "content": "凤麟元德产，部世自深根。\r\n士岂无公论，人宜有达尊。\r\n三山聊袖手，九折未惊魂。\r\n瓦砾看珠贝，先声到塞垣。"
        },
        {
            "title": "书事",
            "content": "五十光阴两岁过，头颅閒处自摩挲。\r\n隔篱山影谁招去，满树梅花独占多。\r\n物色年华同我老，蜂情蝶思柰渠何。\r\n少时一剑明秋水，放在尘中久不磨。"
        },
        {
            "title": "中秋玩月分韵得一字",
            "content": "向来高楼月，人境居第一。\r\n天福不得再，天意亦叵测。\r\n浊河幸一澄，威凤乃屡出。\r\n过日惜清玩，草具成胜集。\r\n共咏昔年诗，仍是昔年客。\r\n酒阑感存没，悲约会异今昔。\r\n怀我盘谷翁，蕊宫此何夕。\r\n仰瞻云汉章，正恐翁手缉。\r\n蹑云侍琅舆，颇恨无此骨。\r\n拭泪罢清酌，览镜有华发。"
        },
        {
            "title": "送查总卿三首",
            "content": "事业参亭毒，人才兆废兴。\r\n百年争凤睹，一遇慨河澄。\r\n手到无盘错，旁观有级层。\r\n夜来春梦好，先已上觚棱。"
        },
        {
            "title": "费文达除夔漕作此贺之三首",
            "content": "分明余润彻眉间，道德根源固晔然。\r\n宝篆印泥初不着，神机贯札自无前。\r\n丝纶新渥荣三昼，鼎铉深知眇一涓。\r\n两禁只今谁妙手，岷峨人物半吴天。"
        },
        {
            "title": "信口十绝",
            "content": "缚虎断蛟空有意，毁车杀马且偷閒。\r\n凭君呼我为居士，一味临流与看山。"
        },
        {
            "title": "池上",
            "content": "雨涨秋池三尺水，亦有秋风到池里。\r\n荷花颜色不如故，零乱寒芦并折苇。\r\n鸂鶒飞来依晚红，荡桨徐徐莫惊起。\r\n擘蓬截藕尚堪餐，一醉何辞碧筩美。"
        },
        {
            "title": "观画文氏园小酌而归",
            "content": "冲暑去何之，城南水竹园。\r\n发箧得秘画，笔老不见痕。\r\n作者非俗士，噞喁不能名。\r\n王郎眼如月，指点见本根。\r\n解衣而盘礴，主人固可人。\r\n虚斋坐修竹，一面当暑烦。\r\n斜阳送暮色，无数乌鸟喧。\r\n漠漠芳树暗，涓涓流水浑。\r\n星斗挂檐端，余影到清樽。\r\n行觞令不虐，捉尘语不繁。\r\n不知聊尔耳，佳处正难言。"
        },
        {
            "title": "送虞提宫",
            "content": "桃花未落春水生，百川合流如镜平。\r\n江神约束蛟与鳄，东阁郎君将母行。\r\n一帆万里无荆越，非雾非烟锁双阙。\r\n只今手持天下柄，相公身是稷与卨。\r\n潭潭大府琳琅都，翻翻戟带缠金铺。\r\n朝回坐对彩衣舞，天上应有人间无。\r\n相门出相古来有，周公在前鲁公后。\r\n看君父子名一时，野人甘作扶犁手。"
        },
        {
            "title": "十月十五日失舟",
            "content": "船头饱钣看扬舲，忽作翻浆不反瓶。\r\n万死一生真是幸，九江三峡未尝经。\r\n尚收弃物乾坤大，薄恃阴功祖考灵。\r\n忧患偶来须理遣，可能为汝更星星。"
        },
        {
            "title": "十月十五日同黄大博出城",
            "content": "休沐来寻九里松，故因晴日觉晴容。\r\n寒余浅水红衣尽，淡抹轻烟紫翠重。\r\n倦向山僧谈白叶，归从逋客醉黄封。\r\n尘埃眯目成深省，何处招提鸣昨钟。"
        },
        {
            "title": "仆尽半月之力仅得五诗而和仲落笔成十章俊哉",
            "content": "向来得秘藏，着意国风初。\r\n一字呕心出，十篇随手书。\r\n天成新句熟，月煅古人疎。\r\n长铩非君敌，区区恃棘锄。\r\n\r\n【注释】：【原题】：\r\n仆尽半月之力仅得五诗而和仲落笔成十章俊哉予所甚畏也勉作二章答和仲三章述怀庶满其数云"
        },
        {
            "title": "晚泊",
            "content": "薄雾初迷岸，微风早系舟。\r\n山青只欲远，江阔不胜流。\r\n取酒深深酌，将诗缓缓讴。\r\n去家万余里，聊此散千忧。"
        },
        {
            "title": "次仲甄韵二首",
            "content": "大用不坚壁，等閒忧患侵。\r\n平生知学道，万事付无心。\r\n露苋锄晨甲，烟篁步夕阴。\r\n陶然宇宙内，鱼鸟听浮沈。"
        },
        {
            "title": "薛公肃访山中偶出不值公肃留诗次其韵",
            "content": "紫极朝归谢往还，新篇落笔烂彪斑。\r\n乌藤拈起都閒事，且看西湖处处山。"
        },
        {
            "title": "小孤二绝句",
            "content": "蜀犀无用苦奔忙，百尺江心如许长。\r\n无数鸬鹚巢彻顶，只将险绝作寻常。"
        },
        {
            "title": "自少城解职事还邑二首",
            "content": "胡床卯饮带余酲，身世如天行白云。\r\n竹简读残聊一叹，水觉烧尽更三薰。\r\n痴心久绝临渊羡，老手唯便植杖芸。\r\n自有此生须自断，岂能曲折问灵氛。"
        },
        {
            "title": "次韵立春后余寒二首",
            "content": "挟冷朝阳未吐光，小池犹有夜来霜。\r\n东君自识沈潜意，谁道阴柔解变刚。"
        },
        {
            "title": "次韵仲秉见寄二首",
            "content": "读书空有痴，学道苦无工。\r\n散策群峰近，穿溪小迳通。\r\n此身犹客里，野性合山中。\r\n春水添新浪，烦君理钓筒。"
        },
        {
            "title": "费文达除夔漕作此贺之三首",
            "content": "刻鹄工夫愧不量，弓裘遗绪可能忘。\r\n一廛未遂耕桑计，半世空磨翰墨场。\r\n桐烬偶收非有意，璧瑕误指亦何伤。\r\n霜松不学閒桃李，报答东君日月长。"
        },
        {
            "title": "抵家",
            "content": "何地非吾土，故乡情未忘。\r\n掀眉对兄弟，酌酒话行藏。\r\n拜墓色不愧，逢人语更狂。\r\n梅花相待发，好在细思量。"
        },
        {
            "title": "王正卿何道夫和嘉字韵诗至数十道夫赠予数篇",
            "content": "放浪山颠与水涯，藜羹有味荐珍嘉。\r\n根尘要识元非我，言语悬知未到家。\r\n霜渚澄波空涨潦，风林脱木净浮华。\r\n公明领取休论价，处事何须更作牙。\r\n\r\n【注释】：【原题】：\r\n王正卿何道夫和嘉字韵诗至数十道夫赠予数篇晋卿亦赠一篇因次其韵凡六首"
        },
        {
            "title": "宿魏城驿用罗江东韵怀李仲明",
            "content": "昔年漂泊记曾游，碧树蝉声又带秋。\r\n滑滑泥行青嶂路，翩翩风倚夕阳楼。\r\n人夸驯雉碑犹在，书托文鳞水漫流。\r\n天遣此来相近傍，伴君牢落向边州。"
        },
        {
            "title": "中秋玩月以东坡诗不择茅檐与市楼况我官居似",
            "content": "十年中秋不见月，譬之去国唯喜似。\r\n朝来氛翳崩厥角，天公粲然一启齿。\r\n夕月可占此其祥，枯龟未必知许事。\r\n黄昏天宇开琉璃，出云微觇抟空势。\r\n要人故自作迟迟，怅望岂知空岁岁。\r\n玉峰一掌开乔岳，银海千寻涌平地。\r\n光吞箕斗不自持，影薄鱼龙无处避。\r\n烟林差差鸟未定，露草涓涓萤暗坠。\r\n唯我心源实不动，炯炯摩尼照浊水。\r\n四门友开从阴伏，六艺高悬百家废。\r\n余辉切勿丐老蚌，尤物溺人非所贵。\r\n何如美酒入诗肠，化作锦囊珠字字。\r\n南楼万丈高切云，弹压山川据要会。\r\n当年老子兴不浅，閒据胡床想风味。\r\n今人未必输古人，况复我友半杰士。\r\n凌晨尺纸飞羽檄，一约而来膻集蚁。\r\n夜如何其不须问，酌尽沧溟放君起。\r\n酒酣起舞踏寒影，满地琼瑶惊破碎。\r\n仙娥手拊丹桂树，裛裛天香落襟袂。\r\n洞天六六我所家，摩拍洪崖肩绮季。\r\n霞云不著著青衫，生恐群仙笑憔悴。\r\n旁人劝我聊尔耳，仙娥好意君勿阻。\r\n海鲸背稳风力强，看我转头三万里。\r\n\r\n【注释】：【原题】：\r\n中秋玩月以东坡诗不择茅檐与市楼况我官居似蓬岛为韵得似字"
        },
        {
            "title": "醉时谣",
            "content": "晴辄不閒閒辄雨，少神造物恶相阻。\r\n我自意行无雨晴，翻倒沧溟尽从汝。\r\n青年一去不可招，紫烟漠漠三山暮。\r\n朝云破峡忽归来，从君欲觅高唐赋。\r\n向来似梦此非梦，转盼仍从梦中去。\r\n夜深泥滑欲归时，瘦马迟迟堤上路。"
        },
        {
            "title": "丰都驿呈任子厚诗二首",
            "content": "三家笑荒陋，十日寄萧条，\r\n破户无人掩，寒炉折竹烧。\r\n青灯不废卷，白酒未空瓢。\r\n伴我能於此，他年定久要。"
        },
        {
            "title": "允成载酒见过作此示之",
            "content": "乘兴初非约，相过不作难。\r\n酒宽随量饮，花好尽情看。\r\n春已无多子，人谁有此欢。\r\n明朝各行身，尘土上征鞍。"
        },
        {
            "title": "游安乐道院",
            "content": "美璞出丛阜，径寸藏尺水。\r\n堂堂大导师，钟灵此其地。\r\n荒坑名老君，故老说遗事。\r\n仙佛势不敌，北面昔所试。\r\n烟云龙蛇窟，风雨鬼神会。\r\n珍重住山人，净观惬幽邃。\r\n半偈起冥晦，径欲裂冠袂。\r\n同行一微囅，落日姑整辔。\r\n在家固出家，象服何必异。\r\n君看童其颠，已落第二义。"
        },
        {
            "title": "再次才夫韵二绝",
            "content": "木生殊不愿青黄，雨露根深无有乡。\r\n台省从渠登衮衮，未妨老子卧胡床。"
        },
        {
            "title": "观小儿瓮戏",
            "content": "五岁小儿初学涉，绝艺亦知天所赋。\r\n想见九牛可倒曳，已堪赤手擒猛虎。\r\n向来瓮戏真伟观，傥非目击嗤浪语。\r\n器小犹须百斤重，兵以壮夫端恐仆。\r\n笑谈牛取两足上，电转风旋疾如许。\r\n便令百试百不失，父兄从傍亦矜诩。\r\n市人骇叹俱失声，我自平生未曾睹。\r\n武阳盛气盖全燕，寄区狡谋踣二虏。\r\n论年固已一倍长，此儿谁肯哙等伍。\r\n虎变鹰扬看异时，经营一饱常细事。\r\n世人禀赋有特异，常理未可求其故。\r\n相秦童子才毁齿，说项郎君方断乳。\r\n拜归怀中笑橘堕，群戏道傍知李苦。\r\n登门已解叙通家，对客颇能嗔字父。\r\n劾鼠狱词老吏服，汗简清规乃翁沮。\r\n卓识有此更惊人，彼以力称吾未与。\r\n行行三十成何事，但耗太仓如雀鼠。\r\n怃然自笔仍自怜，强说功名在迟暮。\r\n人言速成当不久，如我定应千万寿。"
        },
        {
            "title": "梅花",
            "content": "照影月斜寒濑浅，吹香风细夜帘疎。\r\n萼绿华来谁得见，借君云佩与霞裾。"
        },
        {
            "title": "太平宫",
            "content": "一马腾腾上翠微，松风瑟瑟解吹衣。\r\n故宫乱后仍华壮，使者年来果是非。\r\n何日身能繙蕊笈，只今心自托金徽。\r\n两林不到犹遗恨，落照衔山劝客归。"
        },
        {
            "title": "呈德茂",
            "content": "秋入羁怀劳我思，愁兼归梦到家迟。\r\n有人来得平安字，无事纺成酬唱诗。\r\n相伴几经江月照，同行更赏峡山奇。\r\n祗应便把州麾去，还有三年不见时。"
        },
        {
            "title": "送孙宾老守三池二首",
            "content": "自艺心田岁月收，天翁两眼月临秋。\r\n近臣荐鹗方成表，吉梦逢刀遂得州。\r\n吏术无多非问马，机心已尽不惊鸥。\r\n三溪便是桃源路，更欲武陵何处求。"
        },
        {
            "title": "送夔路费漕",
            "content": "晚风酣酣吹柳花，长这送客日欲斜。\r\n春草春波两愁极，云驰千骑谁能遮。\r\n先生要是世所宝，大贝白璧金丹砂。\r\n生当龙墀侍黄繖，不尔凤阁挥白麻。\r\n州麾再把亦何事，但见桃李春家家。\r\n后皇顾远食每旰，一节又付夔与巴。\r\n荒山如石不可凿，要看雨露滋槁芽。\r\n黄金作瓯覆名字，软蒲作输驾轻车。\r\n调和元气须此手，典谟勋列非庭夸。\r\n小夫朽质谢镌削，尺寸不能供负叉。\r\n马群一顾觉差异，便遣万里奔风沙。\r\n阿房变色人未信，勉之霄汉参飞霞。\r\n仆夫在门辄休驾，揆力不足惭蟾蛙。\r\n虽然此意万钧重，自矢报称其未邪。\r\n眼看帆楫不得去，缚以微官成叹嗟。\r\n他时黄闼簪舄，犹幸姓氏尘颊牙。"
        },
        {
            "title": "芜湖即事三首",
            "content": "社风连日舟行迟，社公有马谁能骑。\r\n不妨酌我盎中绿，依旧离骚醉读时。"
        },
        {
            "title": "予旧服术迂其效弃去比过临邛蒙李丈分惠并副",
            "content": "是身如芭蕉，敢保金石固。\r\n得生况尪陋，愧彼硕且武。\r\n百万护一喘，人自疑窃斧。\r\n灵根著异效，尝资一溉助。\r\n若邀旦夕验，弃去悔昔误。\r\n那知百破衣，岂易一线补。\r\n沧溟称微溜，九仞亦拳土。\r\n见弹思炙美，拊手鸮未许。\r\n九州作秦鼎，万生入燖煮。\r\n赫然一炊顷，众忿久已贮。\r\n碑方峄山夸，骨作骊山腐。\r\n初心欲速耳，竟不守门户。\r\n吾宗活人手，一诺轻季布。\r\n缄诗遣分送，爱我骨肉似。\r\n恐为石髓凝，亦防山换妒。\r\n汲汲事服饵，长谣记所自。\r\n愿求必世仁，借秦谕其故。\r\n解牛得养生，持问子庄子。\r\n\r\n【注释】：【原题】：\r\n予旧服术迂其效弃去比过临邛蒙李丈分惠并副以诗次其韵以自警"
        },
        {
            "title": "送孙宾老宰丹棱",
            "content": "回也真贤哉，陋巷一箪食。\r\n卒然问为邦，所告王者事。\r\n轲亦印微言，曰可禹稷配。\r\n学道则爱人，偃昔尝有志。\r\n他时武城弦，嘿与圣意会。\r\n聊寄莞尔笑，汲深孰知底。\r\n欲令诵所闻，姑以割鸡戏。\r\n圣贤存心处，万类宅生地。\r\n先生为已功，及物乃糠秕。\r\n十室有忠信，百里吾敢鄙。\r\n六经作县谱，赵张不到此。\r\n春风七条丝，可以驯桑雉。\r\n尧舜治天下，乃与治射比。\r\n一朝坐廓庙，用有大小尔。\r\n我昔从公游，顽璞不受砥。\r\n经时去函丈，榛棘撑肾胃。\r\n朅闻卫返鲁，倦马始休辔。\r\n欲申趋隅问，已作横策起。\r\n人生楦宇宙，孰为不配计。\r\n著书有存亡，德业亘千祀。"
        },
        {
            "title": "次韵宋德器春晚即事五首",
            "content": "柳老阴阴密，榴繁灼灼明。\r\n持杯了醒醉，拊槛置枯荣。\r\n谷旷箫笙杂，江空镜像呈。\r\n澄心着老眼，物物见真情。"
        },
        {
            "title": "送杨嗣清国录出倅广汉",
            "content": "岱宗峥嵘乃为岳，丈夫可不志特达。\r\n平生论人每如此，杨子入眼吁为愕。\r\n清班突见颀而长，开口四坐薄晓霜。\r\n自言磈磊不可茹，正须一吐空肝肠。\r\n太学黄虀了残业，又携束书去挈挈。\r\n偃戟韬戈吾已衰，快刀斫案子甚决。\r\n古人作事令人惊，今人岂不如古人。\r\n折枝要是不为尔，长剑在手无蛟鲸。\r\n杨子杨子吾所许，举杯酌君肝胆露。\r\n期君直到黄发时，无使英名一尘污。"
        },
        {
            "title": "次德茂菱花韵",
            "content": "菱叶寒陂收晓镜，萧萧独伴黄芦暝。\r\n自同香草入骚吟，不羡玉台春压鬓。\r\n三四凫雏傍母眠，尽付与秋秋亦领。\r\n更看细雨出鱼儿，江上老翁渔未觉。"
        },
        {
            "title": "闰重阳有感次宋景文公韵",
            "content": "蒙蒙烟雨湿閒愁，往燕来鸿共远游。\r\n引满白醪欣再熟，尽开黄菊耐深秋。\r\n眼前节物重凭槛，醉里商歌缓击瓯。\r\n苦爱佳名叹尘爵，渊明高兴转悠悠。"
        },
        {
            "title": "即事",
            "content": "懒步东阡与北溪，一春心赏苦多违。\r\n堕红藉藉痴蜂醉，稚绿阴阴乳燕飞。\r\n去国三年应自笑，封侯万里不如归。\r\n门前车马能来否，午睡醒来独掩扉。"
        },
        {
            "title": "次乐碛",
            "content": "客里何曾得展眉，遇逢一笑莫相违。\r\n酒浓烛暗真宜醉，风色萧萧愁欲归。"
        },
        {
            "title": "元质偶招客饮为赋此篇",
            "content": "晓风吹花枝，晓雨濯花色。\r\n裁缀为好春，天公不遗力。\r\n啼禽强领解，对花语移日。\r\n世事岂易料，搔首鬓毛白。\r\n名园适幽爽，韶序属芳淑。\r\n主人雅好客，力能管风物。\r\n酒如泻江波，紫翠映华席。\r\n我友不可拣，一一如珪璧。\r\n远者渺云海，近者接肘腋。\r\n能来共一醉，我亦有行役。"
        },
        {
            "title": "贻白绵州",
            "content": "赠陪芍药醉春风，转乎三年似梦中。\r\n谁使冲泥千里去，又欣剪烛一樽同。\r\n名章越好供妍唱，旧学全疎愧近功。\r\n莫怪分符少留滞，此邦曾客少陵翁。"
        },
        {
            "title": "自三池一日过灵池十五里头宿山险尽矣",
            "content": "垅头停辔望龟城，元有夷途似掌平。\r\n厌把五更供客梦，猛将一日了山程。\r\n树连新绿千林暗，日转斜红半野明。\r\n稚子另来应念我，候门深喜马蹄声。"
        },
        {
            "title": "信口十绝",
            "content": "献玉遭刖我自笑，因黥得封人未量。\r\n百年相劝但饱饭，从渠蚁穴处侯王。"
        },
        {
            "title": "次韵陈彦博梅饮之什",
            "content": "又向疎梅检校春，乾坤浩荡日趋新。\r\n一樽树下唤深酌，数岁天涯思远人。\r\n正倚交情论晚暮，直因臭味作疎亲。\r\n渊明嗜酒嵇康懒，只觉年来此是真。"
        },
        {
            "title": "喜晴",
            "content": "一秋今日是新晴，晚稻悬知有几分。\r\n抱湿庭芜犹靡靡，傍暄溪卉俗欣欣。\r\n颠风料理丹枫树，返照留连白鹭群。\r\n摇落只供骚客恨，故庆怅倚醉醺醺。"
        },
        {
            "title": "次韵彦博游无为马豀并呈孙隆州",
            "content": "声处无人语合头，出门猝猝又还休。\r\n缚茅晚岁欣同社，并辔名峰得胜游。\r\n松下一筇真可老，山中五月已如秋。\r\n未应斗粟全关念，更为先生几日留。"
        },
        {
            "title": "晚春有感答才夫上巳之作二首",
            "content": "刘郎爱花被花恼，玄考取同埯诗应好，\r\n骚人从古多閒愁，仍是清樽破除了，\r\n禁诗如禁秋虫鸣，止酒如止长淮倾。\r\n人生贵在适意尔，孰知蜾蠃与螟蛉。"
        },
        {
            "title": "送崔子渊秘丞出守小益二首",
            "content": "晋安幕府总豪英，末至非才愧长卿。\r\n已去化炉金尚跃，更分客袂涕空横。\r\n早催剑栈迎千骑，更借湖山劝一觥。\r\n水自嘉陵流到海，尺书应有故人情。"
        },
        {
            "title": "饮文氏园是日鹊噪于庭坐上烛花无数就试者凡",
            "content": "虎变龙腾各有心，诸公高宴盍朋簪。\r\n烂开数对迎祥烛，合噪仍来报喜禽。\r\n人似月娥元自近，酒名天禄莫辞深。\r\n坐中五客联登去，他日华堂榜桂林。\r\n\r\n【注释】：【原题】：\r\n饮文氏园是日鹊噪于庭坐上烛花无数就试者凡五人"
        },
        {
            "title": "用黎州梅字韵作诗送之",
            "content": "西风举扇挥浮埃，十年水曲并山隈。\r\n一朝尺一天上来，台家择才搜伟瑰。\r\n豫樟连云谁手栽，梁千尺观峥嵘哉。\r\n收拾虹蜺小低徊，如取万海纳一杯。\r\n济时策略招讥诙，翳氛卷尽青天开。\r\n还如调鼎须盐梅，众星错落环杓魁。\r\n欲谈近事树颊颏，旗矛委尘枪卧苔。\r\n祸生冥冥戒其胎，如公气象天可回。\r\n高论疾如破山雷，毋使瓶罄空耻罍。\r\n笑渠佩玉救焚煨，往矣急挽波之颓。"
        },
        {
            "title": "宿白羊二绝",
            "content": "入得瞿塘始敛愁，峡山行尽放眉头。\r\n澄江一道元如许，自在身心自在舟。"
        },
        {
            "title": "次韵杨题仁见赠",
            "content": "鸿雁行中接俊游，不将千户比荆州。\r\n自于种种推先手，可但区区放一头。\r\n扬马不妨生绝低，雏枚未肯老诸侯。\r\n天寒翠袖愁如织，应念法侵季子裘。"
        },
        {
            "title": "次韵宋德器春晚即事五首",
            "content": "久习成衰怯，何方疗阔疎。\r\n柴车穷巷客，贝叶长年书。\r\n每愧沾沾喜，宁甘郁郁居。\r\n蓍神吾未暇，坚意听盈虚。"
        },
        {
            "title": "飞乌道中",
            "content": "朝发江亭暮山驿，面颜尘埃手鼋拆。\r\n弟兄相逐两浮萍，一盏村醪慰愁寂。\r\n高堂老人念儿寒，儿念老人不得眠。\r\n殷勤祝付送书雁，为传片字报平安。"
        },
        {
            "title": "挽秦国夫人",
            "content": "露莲秋沼莹，霜月晓潭空。\r\n褕翟翻经外，尘泡隐几中。\r\n禅心安瘴峤，结习谢云栊。\r\n五颂分明说，痴人耳自聋。"
        },
        {
            "title": "浴罢",
            "content": "性懒如岙康，不沐已三岁。\r\n虮虱擅封域，污垢为之地。\r\n譬之大诸侯，父死辄子继。\r\n纳污固云久，用鉞岂得已。\r\n朝来汤沐具，缟素雪危滋。\r\n决河卷尘泥，崩风刮氛翳。\r\n{拖扌换弓}担坐茂树，未足当快意。\r\n晚日沥余润，寸栉导积气。\r\n蓬根入风露，浮爽到肝肺。\r\n却忧见斑毛，引镜不敢对。\r\n弹冠一趺坐，茹连岂吾事。\r\n置之勿复道，我醉欲眠尔。"
        },
        {
            "title": "送尹仲求临邛户掾",
            "content": "何秘昆峰远，天球自粹温。\r\n掾曹甘蠖屈，僚侣总鲸吞。\r\n子去成三友，公余寄一樽。\r\n沧溟有余沥，犹幸及鴒原。"
        },
        {
            "title": "抵简池呈元质进孺二首",
            "content": "竹生稚子鹤生雏，重到君家旧隐居。\r\n病后苦无多酌酒，别来唯有自钞书。\r\n身方逐食从飘荡，学久师心恐阔疎。\r\n惭愧故人想念意，欲行为我少踌躇。"
        },
        {
            "title": "遣兴示彦博",
            "content": "信脚随藤杖，穿林复过桥。\r\n聊休读书眼，小纵坐禅腰。\r\n老木成阴遍，枯泉赴汲遥。\r\n龙孙吾手种，先我到云霄。"
        },
        {
            "title": "舟中",
            "content": "大小孤山专绝险，上中水府柄幽权。\r\n行人投栗船头拜，小艇横江来觅钱。"
        },
        {
            "title": "送薛司直赴行在所供职",
            "content": "公家枢近公，名在太史氏。\r\n天方濬其源，沃日势未止。\r\n郎君万金产，落笔粲珠琲。\r\n尚当战韦布，未可议纨绮。\r\n朝家录世旧，往往收琐尾。\r\n而况用才升，进擢不止此。\r\n邦刑托平反，哀矜盖天意。\r\n持此博亲欢，五鼎但口体。\r\n富贵君勿疑，信手着囊底。\r\n别君行十年，再见颓发齿。\r\n眼看上云天，归耕慰憔悴。\r\n猝猝万里别，念当一把臂。\r\n风雪隔异县，跛马不就辔。\r\n安得凌风翰，空斋坐嘘欷。\r\n短章说殷勤，聊用笃友义。"
        },
        {
            "title": "飞乌与正老相值盖十月初见之梦兆云",
            "content": "忆得初冬忘甲子，夜梦与师游破寺。\r\n明朝东望欲寄声，我在紫岩师锦水。\r\n空山行役偶相逢，物色看来与梦同。\r\n当时梦觉疑非梦，今日翻疑是梦中。"
        },
        {
            "title": "赠别",
            "content": "水火气类感，草木臭味亲。\r\n君看金石交，分笃均天伦。\r\n朅来东川游，结友轻雷陈。\r\n诸君尽豪俊，著我漫浪身。\r\n酒斟约无算，诗妙各有神。\r\n人事不可知，变态生逡巡。\r\n一代韩荆州，大木卧龙鳞。\r\n客禽失危巢，翩翩傍丛榛。\r\n斗升何细碎，朱丝恐生尘。\r\n知已泪再滴，离群恨方新。\r\n去兹胜社难，胸腹伤人神。\r\n临岐俗何语，一味唯酸辛。\r\n岁晚念裘褐，幸勿忘骚人。"
        },
        {
            "title": "送王景文入制幕二首",
            "content": "缱绻联名第，飘零共塞垣。\r\n自知此事胜，更觉期文尊。\r\n欲别言万苦，相期意略存。\r\n成都万事好，只合近清樽。"
        },
        {
            "title": "薛公肃访山中偶出不值公肃留诗次其韵",
            "content": "一舸初从帝所还，彩衣照日眩斓斑。\r\n今君已出云天近，我尚无钱可买山。"
        },
        {
            "title": "送觉华岩归中岩",
            "content": "世路翻巨浪，是身如孤舟。\r\n黑风半夜来，掀簸卒未休。\r\n谁能汹涌间，轻飞逐浮鸥。\r\n稽首大导师，觉海名善泅。\r\n请下一转语，为度历劫忧。\r\n师笑了无言，此问难尔酬。\r\n未可楫迎汝，子归当内求。\r\n坚忍作难缆，巨防截横流。\r\n中有不动者，东西听漂浮。\r\n师今念故山，翩然去难留。\r\n相送城东隅，黄叶堆别愁。\r\n归来闭阁坐，念念期自修。\r\n精进傥不懈，针芥或有投。\r\n西风白莲开，束包随胜游。"
        },
        {
            "title": "再游蒋山",
            "content": "寒山寺里立斜晖，只有垂杨自在垂。\r\n不待新亭成洒涕，向来已识宁馨儿。"
        },
        {
            "title": "旅中",
            "content": "客舍供朝餔，旅食不知旨。\r\n取酒浇饿肠，乞火伸冻指。\r\n萍根托江流，江自不能止。\r\n传舍贪阅人，风雨亦阅尔。"
        },
        {
            "title": "谯允蹈知县和邓所作二诗复用韵答之",
            "content": "向来沮洳懒扶竿，独有诗情久未阑。\r\n把菊风流元旷荡，纫兰气骨自辛酸。\r\n赏音定许推夔足，知味宁论食马肝。\r\n胜日从公窥秘藏，珠星璧月照人寒。"
        },
        {
            "title": "次韵宋德器春晚即事五首",
            "content": "室空超从止，理妙契无同。\r\n帘卷半规日，香吹一线风。\r\n草晴唯欲碧，花晚尚能红。\r\n老我閒居兴，清应到小童。"
        },
        {
            "title": "遣兴",
            "content": "楚客近添兰九畹，渭川新长竹千寻。\r\n叵堪多病侵豪气，犹喜长閒契宿心。\r\n满眼图书吾事定，杜门香火佛缘深。\r\n海波倒立风霆峻，未省鱣鲸竟陆沉。"
        },
        {
            "title": "送刘文潜司业江西漕二首",
            "content": "百为自丛拿，至理在绵眇。\r\n刀硎閟新颖，镜像蓄遗照。\r\n吾心又不然，一士欲矫矫。\r\n目送云端禽，举觞可以了。"
        },
        {
            "title": "仲明兄弟访别郊居",
            "content": "眼远孤帆没，临流一怅然。\r\n分携惜此日，作恶验中年。\r\n惟有加餐祝，仍期得句传。\r\n相看俱四十，香火好因缘。"
        },
        {
            "title": "别元质",
            "content": "远梦灯频照，覉怀酒重倾。\r\n啼乌翻夕露，归雁占秋晴。\r\n此地丰鱼稻，如君好弟兄。\r\n语离亦怊怅，松槚独关情。"
        },
        {
            "title": "独步",
            "content": "冻壳藏龟太窘生，惊心已觉岁峥嵘。\r\n倦慵把易床头看，独自寻梅树下行。\r\n溪面冰花寒更结，屋颠雪意晚将成。\r\n一生与物无深分，竹叶相看全有情。"
        },
        {
            "title": "上费邛州",
            "content": "疏茅裂万户，百战未易得。\r\n一识荆州面，不作半钱直。\r\n朝曦明生东，夜斗光炯北。\r\n皎皎群目用，余影到盆隙。\r\n共在一世间，能无一世杰。\r\n要渠两眼青，洞此寸心赤。\r\n使君绝不凡，白璧生径尺。\r\n龚黄汉循吏，阮谢晋人物。\r\n稍稽一节趋，戯从五府辟。\r\n端知付两轓，乃用倡九牧。\r\n春风长桑柘，豚犊饱栅枥。\r\n遗秉利寡妇，负戴无斑白。\r\n灵河贯中国，寸地沾滴沥。\r\n三公乃故事，企踵荣昼接。\r\n慕用吾已夙，愿见忧不亟。\r\n聊欲写我心，敢幸康而色。\r\n宾庖月照俎，谈阁风满席。\r\n秋霜湿征衣，行李惊遽迫。\r\n恋轩寄悲啸，孤恨绕华戟。\r\n权舆置身地，大冶天地窄。\r\n相马不相肉，剖玉莫剖石。\r\n狗盗何足言，囊锥请奇客。"
        },
        {
            "title": "井上即事",
            "content": "九陌黄尘涴客裾，随人亦恐到茅庐。\r\n朝朝山色供凭槛，夜夜溪声伴读书。\r\n可要功名惊宇宙，分知骨相合樵渔。\r\n晚来小艇总烟出，江上有人争卖鱼。"
        },
        {
            "title": "次韵大人江上秋兴",
            "content": "织水轻烟擘不开，晚峰浓翠积成堆。\r\n吹残黄叶风犹舞，飞尽青天鸟却回。\r\n万古关河空拊髀，半天风雨独持杯。\r\n欲将直道干侯印，政恐舟从陆地推。"
        },
        {
            "title": "用山谷上东坡韵与冯黎州",
            "content": "赐履圣贤地，专征翰墨场。\r\n藜然本非照，昏幽自蒙光。\r\n醍醐有真液，檐蔔无别香。\r\n座当百尺楼，余子但庑廊。\r\n誉毁不可劫，造物能雌黄。\r\n简编熟古人，见公盖未尝。\r\n彭黥非韩敌，或可噪其旁。\r\n公有八绂罝，就猎庸何伤。"
        },
        {
            "title": "送黄仲秉侍郎出守镇江",
            "content": "十年朝露厌鸣珂，华发萧萧奈倦何。\r\n鸾翮九霄空日月，龙骧万斛饱风波。\r\n古人不见吾犹梦，直道能行恨亦多。\r\n驷马锦衣儿辈事，只须持此答岷峨。"
        },
        {
            "title": "宣孺斫庭前芦苇见山有薝蔔入坐中示诗次其韵",
            "content": "扶摇何啻九万里，盍不往作蛟螭腾。\r\n笑我真为折腰尉，如君雅称哦诗丞。\r\n辄班下寮愧连璧，屡爱新诗工琢冰。\r\n斫林与山出眉目，欲唤逋客招野僧。\r\n晚香入帘恨悒悒，坐恐瘦骨成棱棱。\r\n赏幽岂足废官事，净社久冷从公兴。\r\n芙渠薝蔔一家耳，相看未易分级层。"
        },
        {
            "title": "有感",
            "content": "眼看燕雀闹云间，塌翼蓬榛笑孔鸾。\r\n未暇持竿钓渭水，却因采菊见南山。\r\n床头有酒三冬足，案上无书一日閒。\r\n世路只今难着脚，定当何地置疎顽。"
        },
        {
            "title": "偶成",
            "content": "眼入平芜隔暝霞，有史官满未归家。\r\n三人兄弟仍三处，指点飞鸿一叹嗟。"
        },
        {
            "title": "次大人韵二首",
            "content": "盘礡谁知画史真，向来唯有宋元君。\r\n试除学道有底事，为问决冬何等文。\r\n棋罢玉枰收碎雹，香残金鸭转微云。\r\n独骑一马悠悠去，閒访江头白鹭群。"
        },
        {
            "title": "过长桥予醉卧不及观用仲甄韵",
            "content": "长桥万古入骚吟，跕跕轻帆卷夕阳。\r\n醉卧不知清景失，老{左夋右兔}电制笑秋鹰。"
        },
        {
            "title": "游灵鹫院",
            "content": "人说招提好，来游称所闻。\r\n云烟四山合，草树一溪分。\r\n瘦马催归晚，阇黎馆客勤。\r\n荒坟有郎宿，夜夜粲天文。"
        },
        {
            "title": "吊无为照老三首",
            "content": "六尺岩岩铁石姿，可怜一病不支持。\r\n荒榛半垅独归处，暝霭数峰无见时。\r\n未割尘缘聊洒涕，欲寻陈迹但哦诗。\r\n萧萧秋雨山中夜，负他他年对榻期。"
        },
        {
            "title": "彦博归自剑阳其家梅已半落作诗见示因次其韵",
            "content": "溪水冷冷欲雪天，风鬟雾鬓不胜寒。\r\n定同子美鄜州月，应恨闺中只独看。"
        },
        {
            "title": "挽程子山侍讲",
            "content": "我昔先君子，为公义林此。\r\n论儒摘寡要，太史固坐井。\r\n期公非敬知，力行福黎蠢。\r\n螭坳千载逢，凤池一跬近。\r\n独妍当众媸，隐忧触群愠。\r\n颇觉游梁倦，终成吊湘恨。\r\n声名出寒饿，圭组憎薄命。\r\n纶言表厄陈，衮札囊束笋。\r\n传家侈荣渥，尚足破孤愤。\r\n肠折八哀诗，涕堕五君咏。\r\n长歌饯公归，木脱西风劲。"
        },
        {
            "title": "元日泛舟分韵得大字",
            "content": "春从水际生，白石映浅濑。\r\n一舟何自横，玄寄倏与会。\r\n今日是何朝，亦恐鱼鸟怪。\r\n晓暾破宿雨，换岁无此快。\r\n柁工貌闲暇，一篙有三昧。\r\n夷犹我无心，上下听汝辈。\r\n断崖舂涛波。千古意不改。\r\n中流浸玻璃，绿净吾苦爱。\r\n林深故疎密，山远自明晦。\r\n隔江见人家，短篱护畦菜。\r\n蓑笠弄晚色，真乐在牛背。\r\n稍能薄输征，武陵岂天外。\r\n吾曹二三子，勿作碌碌待。\r\n涛戎叹山何，尘凡累缨佩。\r\n人生富贵哉，固有一事大。"
        },
        {
            "title": "舟中夜读蟠舟诗",
            "content": "夜读蟠舟诗，如共蟠舟语。\r\n五年别泪隔烽风，万里孤舟泊寒渚。\r\n行尽诸方勘尽禅，此句逢人未曾举。\r\n东坡老人喜流涎，荔丹元似江瑶柱。"
        },
        {
            "title": "新滩三首",
            "content": "蜀船南来去未休，吴船西上到沙头。\r\n人生能著几两屐，三峡风烟替往愁。"
        },
        {
            "title": "晚春有感答才夫上巳之作二首",
            "content": "牡丹犹欲扳春住，开到荼醾春遂去。\r\n黄蜂白蝶太痴生，抵死嗔风复嗔雨。\r\n少年世味如蜜甜，迩来唯觉食无盐。\r\n只应余习扫未尽，一春病酒常厌厌。"
        },
        {
            "title": "任德广通判拉游长松以诗见贻次其韵",
            "content": "已成倦鸟不知还，碌碌无奇合抱关。\r\n五斗未供鸡鹜饱，一身长占簿书间。\r\n何妨使我留东阁，久自从公仰泰山。\r\n佳句传来浑舍喜，亟将病目洗斓斑。"
        },
        {
            "title": "袁季海别驾以所藏灵壁石诗轴见示为此篇",
            "content": "诸天享备福，宫殿常随之。\r\n骄王擅雄富，钟鼓具不移。\r\n巨细无实相，一种生幻师。\r\n君家数尺峰，央处供娱嬉。\r\n衡嵩接几闼，岷峨入提携。\r\n只作如是解，天地绋目瑿。\r\n君言勿作剧，丐我琼琚词。\r\n援毫不能奇，永愧崭绝姿。\r\n烹茶炷炉薰，崷崒缭轻丝。\r\n如云出涧壑，顷暂万国滋。\r\n请以小喻大，人才亦如斯。\r\n我无适俗韵，梦想怀崯崎。\r\n借渠琳琅响，和我兰荃诗。\r\n明朝谢冠服，云根有茅莰。"
        },
        {
            "title": "即事",
            "content": "山路仍多雨，秋天最易阴。\r\n呼舟乱滩响，倚杖俯溪浔。\r\n风力凭江横，云容隐树深。\r\n一寒遽如许，料理欲归心。"
        },
        {
            "title": "抵简池呈元质进孺二首",
            "content": "持此迂愚漫浪身，忍惭一出竟何营。\r\n枕边客意兼寒意，门外溪声似雨声。\r\n易办蓬蒿三亩宅，可无藜苋一杯羹。\r\n青衫岂是官人样，白鸟私居说败盟。"
        },
        {
            "title": "明月篇",
            "content": "人言明月好，明月无私照。\r\n海水深不测，明月照无极。\r\n九州浩茫茫，明月无遗光。\r\n谁家高楼三百尺，上有浮云翳突兀。\r\n浮云翳月月不知，楼头美人空叹息。\r\n空叹息，何当赤手披云师，\r\n放出清光如白日。"
        },
        {
            "title": "偶成",
            "content": "早年种竹作渔竿，笠泽烟波梦未阑。\r\n已向尘根消缚脱，犹将文字校甘酸。\r\n风松自有閒宫徵，溪鹭初无俗肺肝。\r\n最爱少游平日语，随鸢中跕跕遣心寒。"
        },
        {
            "title": "忆乐季和",
            "content": "理邃不可商，造极会其天。\r\n因黥乃南面，挟璧顾屡叹。\r\n安有鬼一车，蕴疑在目前。\r\n划然解积冻，澌泮千丈渊。\r\n吾尝赏淮阴，能录恶少年。\r\n大胜答溪媪，奇勋此舆权。\r\n水激可沃焦，酖毒怀与安。\r\n夫君珍所封，射市吞烦冤。\r\n束袂甘冥冥，一穴栖鳅鱣。\r\n真宰技痒，驾以风无边。\r\n背水得众无，失驹约群还。\r\n三月春已深，稳下三峡船。\r\n夔门有巨舰，谈嬉障百川。\r\n金华客五侯，气力足由缘。\r\n为君诵伐木，三扣临江舷。"
        },
        {
            "title": "出郊",
            "content": "颇爱晚凉出，适当秋霁初。\r\n丰年田父语，乔木野人庐。\r\n畦稻根根直，池荷叶叶疎。\r\n冷官无事业，归舍了残书。"
        },
        {
            "title": "七曲祠",
            "content": "天生绝代英，梦想见仪形。\r\n桂殿风凝绿，苔宫雨护青。\r\n云雷通翕忽，洞穴閟阴灵。\r\n只有丹心苦，聊将托杳冥。"
        },
        {
            "title": "送黄仲武尉青城",
            "content": "书生一第如登天，如君何啻坂走圆。\r\n要知笔头有河汉，向来元未窥微澜。\r\n得官莫厌百僚底，水激三千众此始。\r\n白藤肩舆照路光，小慰当年择邻意。\r\n岷山势压西南坤，霞裾风袂潜仙灵。\r\n公余有暇纵幽讨，为我一吊张白云。"
        },
        {
            "title": "小息",
            "content": "倦征当日午，小息散腰顽。\r\n索酒初随意，题诗自破颜。\r\n不须通姓字。聊欲赏江山。\r\n放荡郊园乐，于兹稍稍还。"
        },
        {
            "title": "赠照老",
            "content": "旧矣闻名熟，欣然识面初。\r\n只求一转语，不用五车书。\r\n出屋茶烟密，临溪树影疎。\r\n地偏吾所爱，庭草不须锄。"
        },
        {
            "title": "关王祠",
            "content": "诸葛张陈已上，将军未数黥韩。\r\n暝夜险途风雨，令人悬相辛酸。"
        },
        {
            "title": "次韵宋德器春晚即事五首",
            "content": "灵明观自己，纠错漫殊途。\r\n睨柱夸完璧，探怀失系珠。\r\n封侯真不愿，作佛尚堪图。\r\n解我无还语，根尘法本粗。"
        },
        {
            "title": "信口十绝",
            "content": "温说昭君第一人，毡车万里托羌浑。\r\n君王下诏求倾国，不为琵琶略断魂。"
        },
        {
            "title": "德广至中途再示诗次其韵",
            "content": "肩舆又作带星还，骑气遥瞻晚度关。\r\n已觉胜游同梦里，不知秀色尚眉间。\r\n鞭鲸浪欲浮沧海，卖鹤犹堪买好山。\r\n几日褰衣扣黄阁，云腴重试鹧鸪斑。"
        },
        {
            "title": "巫山一何高七绝",
            "content": "巫山一何高，羽衣飘婀娜。\r\n归宁金媪到瑶池，烂熟蟠桃求一颗。"
        },
        {
            "title": "信口十绝",
            "content": "慕陶徵君吾本意，我亦能耕妻肯锄。\r\n赢得少年腰脚健，芒鞋却自胜肩舆。"
        },
        {
            "title": "即事",
            "content": "清江与我共天涯，若到沧溟始是家。\r\n晓渡换舟惊宿雁，暮林系马散栖鸦。\r\n山童老木才余骨，潮落寒汀半露沙，\r\n只恐行人不著眼，一川秋色在芦花。"
        },
        {
            "title": "梅花",
            "content": "似嫌洁白太清寒，故着微红略破颜。\r\n俯仰聊同閒草木，不妨游戏住人间。"
        },
        {
            "title": "吊无为照老三首",
            "content": "弹指超然一念初，从儒从佛两遽庐。\r\n十年向走半天下，万卷不称行秘书。\r\n故自高怀嫌入俗，不妨儿辈共憎渠。\r\n临行半偈如何道，裂转虚空最起予。"
        },
        {
            "title": "上牛头山",
            "content": "马首多经历，牛头到未尝。\r\n平川成岌页，诸刹寄微茫。\r\n像设尊千古，香灯走四方。\r\n来陪僧粥饭，此愿几时偿。"
        },
        {
            "title": "送樊眉州",
            "content": "我先君子官于涪，一时贤僚今在不。\r\n唯公直节贯华皓，千尺寿桧横霜秋。\r\n丈人静听请具陈，平生契义嘣肉侔。\r\n简池解组过乡县，剧饮不云公遮留。\r\n似是兄弟姓则殊，诗藁半破犹勤收。\r\n合行使符蔡山下，先后召杜腾民讴。\r\n吾家万松荫黄土，公方千骑驱华辀。\r\n十年不见此邂逅，穷冬雨雪寒飕飗。\r\n未明投刺候门下，老阍窃语来何求。\r\n柳州先友一一数，山阳邻笛令人愁。\r\n岷峨气象搞湖海，近日人物几穷搜。\r\n如公当寘文石陛，一麾乃付近古州。\r\n苏家名称震戎夏，如崧降甫尼生丘。\r\n文献可徵况美俗，黄堂坐啸万事休。\r\n公余兵卫绕画戟，妙香一缕铃斋幽。\r\n神交千载尚谁可，子韩子文著床头。"
        },
        {
            "title": "挽王隐君",
            "content": "仁田义锄德其种，晚岁坐看苗幪幪。\r\n先生一去不可识，但喜郎君实麟凤。\r\n一线微言惊道丧，九鼎斯文赖君重。\r\n圣门涛澜无畔岸，我尝操舟怯奔涌。\r\n中流夺魄不敢进，乱流而济渠甚勇。\r\n射鼷强弩勿妄发，弹誉明珠戒轻用。\r\n峨冠进之白玉堂，天高会借长风送。\r\n细寻耒耨竟谁力，銍艾犹传挂丘垅。\r\n朝来示我幽宫刻，再拜整冠辄成诵。\r\n乃知先生一世士，学如荀扬文屈宋。\r\n四边海宴中国尊，已叹铜驼没荒茸。\r\n转头饮马长城下，共指先几世争竦。\r\n竟不一官止韦布，大泽深丘老梁栋。\r\n岷江滥觞固未快，末流与海争澒洞。\r\n我闻天穷不再世，卜以郎君言必中。\r\n九京幽幽复何憾，一杯径往浇余痛。\r\n薤歌呜咽不成声，但觉风乾云亦冻。"
        },
        {
            "title": "投晁子止制置三首",
            "content": "西南雄节制，人物妙炉锤。\r\n舐鼎非无意，登门独恨迟，\r\n正期云独石，会见菌成芝。\r\n不信酬恩事，君看左顾时。"
        },
        {
            "title": "送黄仲秉侍郎出守镇江",
            "content": "遥看北固海门秋，千骑东方占上头，\r\n去国尚多忧国泪，送君那免别君愁。\r\n风迟宴阁清香凝，月满兜零晚穟收。\r\n北府名樽天下说，亦知能到故人不。"
        },
        {
            "title": "离合州驿晚宿茆城驿",
            "content": "稍喜川原豁，遥看草树明。\r\n恶滩犹梦怖，平地始身轻。\r\n场圃收遗秉，沟塍劝早耕。\r\n得归万事好，漂泊岂人情。"
        },
        {
            "title": "次韵秋日书怀",
            "content": "官共冰雪冷，身如鸥鹭閒。\r\n更无人问字，只有分看山。\r\n莫厌萧条里，全胜汹涌间。\r\n秋来笋成束，匕筹未须悭。"
        },
        {
            "title": "游野航次元应韵三首",
            "content": "挂起西窗横笛中，白鹭亦有佳客容。\r\n江风脱帻吹短发，明月入户窥愁肷。\r\n只段茅茨补疎漏，安用楼观相复重。\r\n人生趣尚各天性，古人愿识韩朝宗。"
        },
        {
            "title": "同邑寮饮望锦亭",
            "content": "小亭挈榼共登临，濯锦城高隔暝阴。\r\n元有乾坤堪著眼，却因身世苦惊心。\r\n碧山已尽天犹阔，黄叶欲残秋更深。\r\n已把安危属王谢，酒阑不必泪沾襟。"
        },
        {
            "title": "失题",
            "content": "学者一大事，最重出与处。\r\n用行舍之藏，孔颜独相许。\r\n参赐地位高，窥牖不得睹。\r\n而况未见圣，一曲株守兔。\r\n入林恐不密，狷者或拒户。\r\n如蜗护一壳，槁死竟何补。\r\n营营夸毗子，意常在腐鼠。\r\n钟鸣尚迟回，颠沛惭末路。\r\n细评谁失得，未易较吴楚。\r\n圣贤具成体，以道为钲鼓。\r\n适时不俟驾，枉已一揖去。\r\n而我本来心，湛如太空故。\r\n先生平生学，此理超圣处，\r\n浮沉四十年，夷险随其遇。\r\n初无周南恨，内乐侈圭组。\r\n名高天不掩，舜聪彻幽阻。\r\n门前裹轮车，急急戒徒御。\r\n企首洙泗上，进退绰有裕。\r\n富贵调儿童，嗔喜狙赋芧。\r\n此同伐国问，何乃至君子。\r\n愿出有用学，不朽在斯举。"
        },
        {
            "title": "谢宇文正甫惠砚",
            "content": "一砚能令一生足，感君投赠重金玉。\r\n人言当为文字祥，夜夜灯花寒吐粟，\r\n提携不到白玉除，安能细碎笺虫鱼。\r\n为君试草大鹏赋，九万里风生须臾。"
        },
        {
            "title": "别费检正二首",
            "content": "主人爱客客留连，敢比荆州遇仲宣。\r\n亲奉绮谈逾十日，空莲清梦隔三年。\r\n未能轻去田园乐，那得长居几杖前。\r\n真约赏音无几个，故庆感激易潸然。"
        },
        {
            "title": "次韵勾龙元应",
            "content": "春归知何时，庭草一尺长。\r\n风软不起尘，薄日如秋阳。\r\n裘葛固异宜，单衣已疎凉。\r\n妍红色事人，揽镜无余妆。\r\n青山只苍然，久要自不忘。\r\n枯藤引我去，栗留啭幽篁。\r\n濯足江无波，照眼竹有光。\r\n展旗三伐鼓，骚坛起榛荒。\r\n垂髫伏窗几，抵掌谈皇王。\r\n持之欲何施，海禽眩铿锵。\r\n风摇薜荔屋，尘集芙蓉堂。\r\n升斗尚何言，正比钩饵香。\r\n投老迟问道，欲觅闲中忙。\r\n社成莲亦花，歃血记此草。"
        },
        {
            "title": "游安乐次句龙元应韵",
            "content": "得友何妨并辔行，眼明木末数峰横。\r\n真游与世寥寥隔，滞念逢僧稍稍平。\r\n不复定身怀故宅，空余遗像閟荒坑。\r\n莫教学道伤迟暮，世路低回已半生。"
        },
        {
            "title": "挽秦国夫人",
            "content": "伴涣方兴日，忧危未决前。\r\n伪书知莽诈，新历断周延。\r\n冰作群疑泮，风从一语传。\r\n龟灵无此识，上智炳机先。"
        },
        {
            "title": "挽郭敦复",
            "content": "太少城中敛板初，识公鸾鹄自清癯。\r\n持心要是忠厚者，遇事决非章句儒。\r\n豺豹俗前终落爪，参辰无地可弯弧。\r\n他年白鹤同归否，犹有髯龙老未枯。"
        },
        {
            "title": "济源庙海子内有二鼋人以将军目之投饼耳则至",
            "content": "我欲燃犀起蛰雷，漫夸海蘸氏钱灰。\r\n将军不是池中物，也是区区饼饵来。"
        },
        {
            "title": "挽张主簿",
            "content": "百里桑麻地，春风鼓舞中，\r\n随轩一犁润，折狱片言功。\r\n小试已无敌，晚成应不同。\r\n他年循吏传，亦足慰途穷。"
        },
        {
            "title": "仲明留少城未还予将归矣留诗别之",
            "content": "判袂四十日，望君君不来。\r\n过门先问讯，立马屡徘徊。\r\n正坐牵归梦，无缘把别杯。\r\n鹤山果西去，会面更悠哉。"
        },
        {
            "title": "次韵秋日书怀",
            "content": "微风吹叶脱，落日卷帘初。\r\n蛮榼行提酒，胡床卧读书。\r\n友朋元总好，气味不应疏。\r\n有暇须乘兴，溪中足鲤鱼。"
        },
        {
            "title": "连日阴雨未及一到金焦二山病中得梁文佳句枕",
            "content": "云满长空雨涨沙，金焦一望去非赊。\r\n拟抛尘网寻僧舍，更着烟蓑访钓家。\r\n北固江山仍壮丽，南徐风物尚繁华。\r\n只愁病客难登槛，且待金乌出海涯。\r\n\r\n【注释】：【原题】：\r\n连日阴雨未及一到金焦二山病中得梁文佳句枕上吟哦不能自己复次韵"
        },
        {
            "title": "题觉庵",
            "content": "疾痛呻呼痒搔抑，人言是觉岂真觉。\r\n问君非痛非痒时，觉何所之了不识。\r\n要知真觉无不觉，如日出海照万国。\r\n虽然亦莫如是解，政恐双睛翳金屑。\r\n扣庵欲觅住庵人，此人此庵何地著。\r\n蒲团纸帐睡未足，百虫薨薨残月白。\r\n六窗玲珑境超廓，个中自有真消息。\r\n兔走君前君不知，俊鹘豪鹰差一发。"
        },
        {
            "title": "挽家夫人",
            "content": "雷风画羲文，藻蘋冠周篇。\r\n房帷预何事，圣贤论本原。\r\n婉彼涉静姿，濯濯出水莲。\r\n择归令德配，映世高名恋。\r\n已子与他子，义在亦乳然。\r\n箪食或见色，千乘尘泥捐。\r\n裙裾具此见，生子岂不贤。\r\n鬼神发潜光，慈母令问传。\r\n当留千斛米，买酒浇青山。"
        },
        {
            "title": "送杨元功",
            "content": "判司碌碌尘埃间，可能老盯横海鱣，\r\n一朝雷雨插两翰。九江风高浪如屋，\r\n万里扁舟帆一幅，梦魂先绕湖山绿。\r\n玉除有地容首身，且为岷峨起斯文，\r\n莫来憔悴随鸡群。"
        },
        {
            "title": "寄送张雅州二首",
            "content": "二年学舍冷如冰，岌页龙门许屡登。\r\n可但不遭官长骂，只应独愧小人乘。\r\n身留紫塞天一角，目断朱轮山几层。\r\n为问何时到墙仞，清宵远梦故堪凭。"
        },
        {
            "title": "自离芜湖多阻风是日早次雁汊风顺亟驾帆以行",
            "content": "九牛可倒曳，兼旬逆风里。\r\n老来砚笔衰，文思每如此。\r\n篙儿疲晚牵，赤日汗流趾。\r\n峻阪有疾圆，秃羽无纵矢。\r\n朝来日初亮，旗脚忽西指。\r\n竖帆沸群呼，劈浪轻一苇。\r\n路经百家村，鸡豚不敢市。\r\n有客访江浒，疾谈幸其起。\r\n过目不留瞬，倏忽洲渚异。\r\n一日三日程，长年抃而喜。\r\n敏者贵乘便，拙者拱以竢。\r\n齐人诮轲迂，秦亦毒鞅驶。\r\n吾尝为此论，谁肯味无味。\r\n使帆勿尽风，如食勿尽美。\r\n君看赤手人，重负亦俱至。\r\n\r\n【注释】：【原题】：\r\n自离芜湖多阻风是日早次雁汊风顺亟驾帆以行既而稍驶落帆之半晚次雷口舟人以贪风曛暮不得泊几危"
        },
        {
            "title": "重阳偶成",
            "content": "百尺危楼倚瘦藤，轻阴小令正秋深。\r\n山云洗刷供晴眺，杯酒飘浮笑浅斟。\r\n漠北烽烟空抵掌，水南松竹每经心。\r\n红萸紫菊夸强健，醉帽无人独自簪。"
        },
        {
            "title": "瓜步两绝",
            "content": "阿坚狼狈伏狸奔，岂是长江解有神。\r\n犹忆当年南伐语，会知正朔不归人。"
        },
        {
            "title": "偶题",
            "content": "小沟溶漾可涉，彩舫夷犹不惊。\r\n晚酌忽逢名酒，当时打破愁城。"
        },
        {
            "title": "送张时择从杨茂州之招",
            "content": "州闾我知君，楚璞未剖初。\r\n家无两钱锥。腹有万卷书。\r\n闭门饱葵苋，抚几咏唐虞。\r\n儿乳腥未濯，才能辨之乎。\r\n巍科似拾遗，却走我不如。\r\n流俗校成败，往往遭揶揄。\r\n岂知磻溪叟，空钓宁在鱼。\r\n穷途有知已，一笑肝胆输。\r\n羔雁朝在门，挽我不得徐。\r\n鲸鲲依洪波，凤凰集修梧。\r\n士贵得所托，往矣膏子车。\r\n忠信行蛮貊，九夷圣肯居。\r\n使君况儒将，奥学窥盘谟。\r\n小诗乃余澜，已足吞五湖。\r\n老羌弛弓刀，玉帐一事无。\r\n举杯哦新篇，主宾兴不孤。\r\n明日思君处，一千里平芜。"
        },
        {
            "title": "任德广通判拉游长松以诗见贻次其韵",
            "content": "稽首头陀问八还，扬眉应已破玄关。\r\n苦无骨相侯千户，薄有生涯屋数间。\r\n笑读道书蒙疑帕，喜浇茗碗酌青山。\r\n从公一瓣薰知见，谷雾无心泽豹斑。"
        },
        {
            "title": "送台石甫出关",
            "content": "台君少年时，盛气不可盖。\r\n冀北驹堕地，过都如历块。\r\n未说两石弓，谈诗亦坚对。\r\n十年忧患绕，玄螭伏浅濑。\r\n宝剑夜韬光，苍鹰秋折翅。\r\n飘风讵终朝，否极理则泰。\r\n秋高气益肃，匹马指绝塞。\r\n酒阑奋袂起，晓色风雨晦。\r\n关头飞将军，久矣侧度待。\r\n解鞍握手语，意合琥珀芥。\r\n去去未可知，建侯万里外。\r\n两耳熟高名，迩方揖英概。\r\n颇知倜傥士，别意殊愦愦。\r\n赠行敢他言，忠义福所介。"
        },
        {
            "title": "送李阆州二首",
            "content": "耳熟才名四十年，忧民忧国两华颠。\r\n不妨铜竹仍三剖，要是金门竟九迁。\r\n连岁炉锤专造化，诸生岐路托飞骞。\r\n余丹乞与閒鸡犬，亦许身随绛阙仟。"
        },
        {
            "title": "海棠",
            "content": "十二仙人玉琢栏，带晴带雨总宜看。\r\n东君不许寻常见，可忍狂风满地残。"
        },
        {
            "title": "舟中",
            "content": "贩盐贾客夜吹笛，卖菱女儿朝刺船。\r\n沽酒得鱼能不醉，几钱堪买此江天。"
        },
        {
            "title": "放鱼",
            "content": "溪媪双鱼入手中，鬐鬣不摇犹眼红。\r\n咫尺波涛即胡越，不忍觳{觳殳换束}人心同。\r\n小舟自放清江侧，为龙何以报我德。\r\n只须旱岁活焦枯，不用明珠光的皪。"
        },
        {
            "title": "平都山二首",
            "content": "福地何萧爽，真祠自杳冥。\r\n栋梁传曩昔，草木带仙灵。\r\n雾市朝仍合，云扉夜不扃。\r\n天风吹玉磬，应是诵黄庭。"
        },
        {
            "title": "送魏德源倅永康",
            "content": "晚岁从谁觅赏音，浪将孤兴托瑶琴。\r\n聊为风月平分客，莫起山林独往心。\r\n碧草但能供别恨，黄花却解劝清斟。\r\n我犹未制思亲泪，更听离歌定不禁。"
        },
        {
            "title": "李允成次彦博韵见示仍用韵答之三首",
            "content": "吾家老仙伯，白璧半钱酬。\r\n杖屨穷幽地，禽鱼替客愁。\r\n可能百世出，閒却一生休。\r\n念旧须公等，年来叹俗浮。"
        },
        {
            "title": "戏赠智渊师二偈",
            "content": "江北江南喧世界，陪了草鞋多少钱。\r\n吓得小儿成底事，何如参我竹匕禅。"
        },
        {
            "title": "刘蜕唐大中时人文冢在兜率寺予尝读孙樵自序",
            "content": "诏书尝下大中朝，不闻称蜕但称樵。\r\n牺樽弃沟俱害性，此理要以达观超。\r\n封文为冢嬉笑怒，恚不人知妨鬼妒。\r\n高岸为谷谷为陵，磨灭可无千载虑。\r\n向来述作待俳谐，传与不传何有哉。\r\n六经排孔讳服郑，未胜咸阳一炬灰。\r\n虚名误人箕斗尔，引调狙公嗔与喜。\r\n已嗤地下有修文，更笑楼成能作记。\r\n\r\n【注释】：【原题】：\r\n刘蜕唐大中时人文冢在兜率寺予尝读孙樵自序其作云大中竽帝尝有诏褒时之艺能凡三人而樵居其一曰孙樵有扬马之文蜕既同时不应不在褒诏之列士之显晦固有定分刘君独未能忘此乎冢其文予盖疑其有激也作此吊之"
        },
        {
            "title": "水后过淮安金堂皆非旧路",
            "content": "向来茅屋半惊湍，叹息流亡久未还。\r\n已觉重行非故道，只应无恙是青山。\r\n旋蓝偃岳元常事，深谷为陵亦等閒。\r\n衲被蒙头都莫问，未当居士一分顽。"
        },
        {
            "title": "书怀",
            "content": "静阅胶胶扰扰身，细从物理究亏成。\r\n一人誉复一人毁，五鼎食乃五鼎烹。\r\n怪木莫题居士字，修篁合著此君名。\r\n西风又起尘千斛，望拜生憎白羽横。"
        },
        {
            "title": "王正卿何道夫和嘉字韵诗至数十道夫赠予数篇",
            "content": "从君未省涉津涯，白璧明珠屡拜嘉。\r\n一吸湖江真大国，仅除风雨亦寒家。\r\n簿书笑我忙官事，笔砚饶君管物华。\r\n世味可能争腊毒，馁蛟馋兕漫摇牙。\r\n\r\n【注释】：【原题】：\r\n王正卿何道夫和嘉字韵诗至数十道夫赠予数篇晋卿亦赠一篇因次其韵凡六首"
        },
        {
            "title": "遣兴",
            "content": "翛翛杨柳倚门斜，客至遥疑靖节家。\r\n半世功名閒日月，百年生理仰桑麻。\r\n只知上将元屠狗，不信通侯亦种瓜。\r\n静想升沉堪一笑，清樽且趁未残花。"
        },
        {
            "title": "焦山汉末焦光隐於此是日乃其生日士人会者甚",
            "content": "桂树兰丛蔼宿薰，楚辞一曲送迎神。\r\n岂闻钩党能留汉，故有桃源可避秦。\r\n欲记曾来终草草，多惭浪走只踆踆。\r\n却寻扬子江头路，依旧杨花愁杀人。\r\n\r\n【注释】：【原题】：\r\n焦山汉末焦光隐於此是日乃其生日士人会者甚众"
        },
        {
            "title": "次怀安骨肉自简池来会",
            "content": "来往金涧道，寻常不隔年。\r\n异方何契阔，浑舍此团圆。\r\n老子风埃甚，孙儿玉雪娟。\r\n妻孥劳行役，争劝吸长川。"
        },
        {
            "title": "悯农",
            "content": "秋苗扫地尽，春苗破土出。\r\n尚当积陈陈，那得有菜色。\r\n不知终年耕，未了一日食。\r\n守令民父母，贱士但挽嘿。"
        },
        {
            "title": "次韵宋才夫",
            "content": "麒麟丹青了无梦，香火因缘已成癖。\r\n一堂风冷自分明，谁撮虚空强摹画。\r\n蔬食眠烹均一茹，笑取菅麻视缯帛。\r\n风幡自作此分别，蛛挂一丝犹可惜。\r\n大千元不一毫隔，何处往来劳辔策。\r\n冥鸿远矣方控弦，一筹银丝好看客。"
        },
        {
            "title": "挽张雅州",
            "content": "酣饱风烟德有芽，从来三戟是张家。\r\n翩翩群从同时贵，落落高门一世华。\r\n人自不欺华用忍，身如可赎但空嗟。\r\n路人泣指飞丹旐，犹忆双旌卷暝霞。"
        },
        {
            "title": "钱氏隐居三首",
            "content": "野水莹心碧，春山入骨清。\r\n去穿云际屐，来卧竹间亭。\r\n鸟语风嘲哲，花枝日杳冥。\r\n晚来江上笛，客里不须听。"
        },
        {
            "title": "即事",
            "content": "寒食已过风日好，城郭稍背郊原幽。\r\n双扉昼闭亦何事，一杖携春仍浪游。\r\n但觉桃花成老大，不知杨柳尚风流。\r\n霜螯腊蚁君须醉，细雨疎帘罢遣愁。"
        },
        {
            "title": "任德广通判拉游长松以诗见贻次其韵",
            "content": "鹭行鸳列几时还，虎豹何曾限九关。\r\n杂沓群公半天上，婆娑老子但尘间。\r\n平戎正倚二三策，招隐休论大小山。\r\n浯水断崖磨俗尽，凭君染笔续彪斑。"
        },
        {
            "title": "别费检正二首",
            "content": "香案前头自乞归，归心选逐雁西飞。\r\n岂关松菊吾身重，偶托莼鲈此意微。\r\n行乐不妨千骑拥，照人何必万钉围。\r\n儿曹怅惜先生笑，付与醇醪定是非。"
        },
        {
            "title": "蕲步四绝句",
            "content": "烧纸船头祭水神，杯盘灯火夜青荧。\r\n老巫得珓舟人喜，想象灵君醉未醒。"
        },
        {
            "title": "次韵程进孺书怀",
            "content": "寸梗悠悠寄一城，主人留客亦多情。\r\n目穷断雁投空影，耳著清江彻晓声。\r\n浊酒半樽心易醉，远书一字眼偏明。\r\n无家更甚无鱼苦，付与先生好细评。"
        },
        {
            "title": "次韵张通甫见贻",
            "content": "插架茫茫纷四部，莫向离骚泥蘅杜。\r\n文章何处如有神，心手相随鹰搦兔。\r\n长卿醉死文君垆，渠辈但可折简呼。\r\n浅惭入俚深入僻，纤丽恶淫寒则枯。\r\n欲张吾军子可恃，楚璞呈前燕石耻。\r\n擘波飞云定神龙，汗血牵来真骥子。\r\n人物有此未易求，颇将撷英泛其流。\r\n朝来车从照人熟，乃肯访我投林丘。\r\n词华薄技无多道，少作吾今知悔早。\r\n相期圣处下工夫，一念超然蠲热恼。"
        },
        {
            "title": "送魏德源守普慈二首",
            "content": "一毫不露见全身，德觇徵符捷若神。\r\n高岱自高元地势，球琳非琢本天真。\r\n出山聊作无心润，著物应名有脚春。\r\n唤作使君犹未解，岂知游戏两朱轮。"
        },
        {
            "title": "十八日同少虞才夫子友子西泛舟",
            "content": "清江不知日夜长，前日平流吹作浪。\r\n得得来寻白鸟盟，仍唤津人操两桨。\r\n残红渐稀绿渐多，苦留不住如春何。\r\n细看恰有三十日，我醉起舞君当歌。\r\n紫微玉堂九天上，人非仙骨何由往。\r\n舟中俱是斩蛟人，洗眼待观龙虎榜。\r\n夜归氏落北斗横，转枕喔喔埘鸡鸣。\r\n一春常嗟睡不足，幸无官事莫相惊。"
        },
        {
            "title": "林夫体中不佳而能不废翰墨且蒙以文轴见教其",
            "content": "瓠肥不必缘糠覈，倒床鼾睡掀四壁。\r\n饭山诗好自应瘦，骑省赋成发先白。\r\n公子翩翩钟鼎家，宜有骚人歌锦瑟。\r\n数从癯儒弄文字，会令二竖喜投隙。\r\n药裹关心始置之，往往呻吟出圭璧。\r\n由来物理论根种，虎生则斑鹰则击。\r\n浣肠濯胃固佳手，愈风却痁非此力。\r\n东风吹园花正开，新禽向人语磔磔。\r\n疾来相就破除之，万事可拚春可惜。\r\n\r\n【注释】：【原题】：\r\n林夫体中不佳而能不废翰墨且蒙以文轴见教其天性所嗜如此敬叹不已既勿药作诗贺之"
        },
        {
            "title": "答李仲明仍用锄字韵",
            "content": "月白星稀后，歌残雅奏初。\r\n剽闻先破胆，欲见疾开书。\r\n孔翠仙毛烂，珊瑚海树疎。\r\n好诗如好画，黑瘦未容锄。"
        },
        {
            "title": "自登道来马豀作",
            "content": "朝暾拔山红一丈，露草烟林气萧爽。\r\n出门华构照新绿，并辔宝珂喧碎响。\r\n僮奴尚语林薄间，马蹄势已青云上。\r\n琳宫百年傲风雨，气象雄深挟千嶂。\r\n青山固是耐久交，老桧真成丈人行。\r\n山童候门惊马嘶，道士叠爻知客访。\r\n情亲肯自摘嘉蔬，兴发更遣沽村酿。\r\n未妨意行穷胜践，不用心违叹仙赏。\r\n双峰唤我却西去，穿迳萦纡转修蟒。\r\n荒桥下马久并立，孤塔怀人嘿惆怅。\r\n多谢山僧供汤饼，腹犹果然虚雅饷。\r\n只应探讨尽老释，坐觉仙凡绝天壤。\r\n碎砾谁参水底禅，飞蜺空阁云间仗。\r\n凌霄固有飞霞佩，尘蒙浊骨何由往。\r\n归来闭户省初念，一炷炉香薰宿障。\r\n题诗聊复纪胜游，永与名山镇龙藏。"
        },
        {
            "title": "新滩三首",
            "content": "丛祠风俗尊淫祀，滩户生涯利客船。\r\n儵忽未兴酬德意，不知曾有此山川。"
        },
        {
            "title": "次黄仲甄峡中韵",
            "content": "峡水清一线，峡山赭千层。\r\n禹力不到处，蜀灵用功深。\r\n蛟龙改窟穴，日暮闻微吟。\r\n遥想风雨夕，扁舟系枫林。"
        },
        {
            "title": "即事",
            "content": "爱春未得一钱酬，独倚东风搔白头。\r\n花影入帘情苒苒，竹风挨枕梦悠悠。\r\n黄鹂欲下无谁语，碧草相看始欲愁。\r\n老大别无新伎俩，只凭诗句写风流。"
        },
        {
            "title": "挽费检正三首",
            "content": "瑶墀隣近侍，华戟老方州。\r\n闭合人无论，凝香岁自秋。\r\n凶衰乘鵩集，涕泪感麟休。\r\n古佛知公恨，涪江不尽流。"
        },
        {
            "title": "王正卿何道夫和嘉字韵诗至数十道夫赠予数篇",
            "content": "洗甲倾河渐可涯，北征犹记宋元嘉。\r\n石刘姓字非图录，轩喾乾坤自我家。\r\n原上鼓旗寒朔吹，日边诏令掞春华。\r\n舞干元是吾皇事，不必将军号虎牙。\r\n\r\n【注释】：【原题】：\r\n王正卿何道夫和嘉字韵诗至数十道夫赠予数篇晋卿亦赠一篇因次其韵凡六首"
        },
        {
            "title": "寄刘德父",
            "content": "解携仍是一年余，本自情亲听迹疎。\r\n子去合登青琐闼，人言方驾短辕车。\r\n向来花月空余梦，近日诗文定起予。\r\n塞雁若知怀远意，寄收聊为问何如。"
        },
        {
            "title": "招黄太博饮",
            "content": "从来官职惯如冰，便是青衫行脚僧。\r\n去岁离家今日是，故人招隐几时能。\r\n早衰须鬓逢人问，太拙形模引世憎。\r\n均在客中谁作伴，如何不共醉腾腾。"
        },
        {
            "title": "遣兴",
            "content": "邂逅成功一世惊，不知元逐众人耕。\r\n结茅容我庇风雨，识字教儿记姓名。\r\n閒辄吟诗真苦相，醉能遣客即真情。\r\n晚来溪月延微步，浴鹭浮鸥俱眼明。"
        },
        {
            "title": "信口十绝",
            "content": "只貊终日醉腾腾，冷看荣枯本不曾。\r\n蚁子侧坡逢白雨，娄啰与钝两无凭。"
        },
        {
            "title": "彦博归自剑阳其家梅已半落作诗见示因次其韵",
            "content": "为问春从何处归，晚村灯雨细丝丝。\r\n从来漏泄冤许柳，点检分明是此枝。"
        },
        {
            "title": "夜坐呈王子友",
            "content": "无毡殊未觉，有兴亦难忘。\r\n小雨寒微就，孤灯话尽长。\r\n疎凉汤煮豉，淡泊菜含霜。\r\n为问王夫子，如何共肺肠。"
        },
        {
            "title": "送李仁甫运判赴召三首",
            "content": "累岁徵贤诏，于今始一业。\r\n已令人意满，更着驿书催。\r\n白璧有成价，蛾眉无巧媒。\r\n经纶夙昔事，吾驾不须回。"
        },
        {
            "title": "次韵彦博中秋不见月",
            "content": "露华浸竹冷娟娟，想象嫦娥能少年。\r\n万事只堪搔短发，一杯不拟问高天。\r\n骎骎夜色投书幌，的的心期在钓船。\r\n可笑薄云工料理，何曾遮却一分圆。"
        },
        {
            "title": "先公三池祠室学官相传占为公署同年李南才毅",
            "content": "末俗何由到古人，伤心祠室漫史存。\r\n风榱雨栋那堪说，石刻污漫像设昏。\r\n\r\n【注释】：【原题】：\r\n先公三池祠室学官相传占为公署同年李南才毅然欲复其旧贻以四绝句"
        },
        {
            "title": "游温汤",
            "content": "丹雏振翰栖佛屋，蛟吻吐泉供客浴。\r\n东华梦破软红飞，不肯随人到岩谷。\r\n扣栏投饵鱼群喜，一鳞圉圉独去之。\r\n万里归来狎鸥鸟，青波如镜鬓如丝。"
        },
        {
            "title": "次韵大人书怀",
            "content": "何如莫莫与休休，分付烟波一钓裘。\r\n心向青山贪未了，梦随白鸟去无由。\r\n閒云犹阁为霖润，野水空横济物舟。\r\n安得杜陵诗老在，从渠每日醉江头。"
        },
        {
            "title": "访杨少虞得小诗并呈才夫",
            "content": "坐遭飞埃眯双目，不应更到琅玕腹。\r\n青山为人作御侮，对面亭亭削苍玉。\r\n公子翩翩故自佳，我来空叹驹局促。\r\n抱冰嚼雪岂能清，火里芙蕖初出浴。"
        },
        {
            "title": "富池祠",
            "content": "萧何识信在逡巡，此事从来妙若神。\r\n不是将军难着眼，正应黄祖是凡人。"
        },
        {
            "title": "舟中",
            "content": "欲买一江碧，不知须几钱。\r\n舟轻故款款，酒好但涓涓。\r\n云脚他州寸，波光别岸天。\r\n渔讴与樵唱，同和小山篇。"
        },
        {
            "title": "东州行上费检正",
            "content": "东州十刹如西州，东州幽爽西喧湫。\r\n登临在在有佳处，我来无事得纵游。\r\n望川致爽两奇特，云烟流通东与北。\r\n一为清淑一旷远，清者发兴远快目。\r\n城西三刹跨一牛，五百云堂老比丘。\r\n捐金乐施到樵牧，不知愿力何年修。\r\n邓家名笔难再得，苦爱雍熙之两壁。\r\n贵人摸搨不曾休，真是化身千百亿。\r\n府公玉皇香案吏，帆薄三山风辄止。\r\n来苏疲瘵十万家，卷缩灵河一杯里。\r\n野人冠服裹狙猿，曳裾更欲之何门。\r\n惭无仁老惊人句，空负陈蕃解榻恩。"
        },
        {
            "title": "峡中重九以菊有黄华分韵得菊字",
            "content": "江湖浪走嗟碌碌，往往佳时忘记录。\r\n今朝峡里作重阳，节物虽同感殊俗。\r\n终日悬忧湍濑间，何人为唱黄花曲。\r\n尚喜樽罍余旧醅，不然何以慰萧索。\r\n每思在家天气好，一瓮床头拨寒绿。\r\n俗熟未熟唤客饮，妇骂儿嘲醉不答。\r\n只今那能问甜涩，况是名樽难重得。\r\n晚行江干见篱落，小雨霏霏冒丛菊。\r\n若从主人觅数枝，金英未吐心亦足。\r\n归插铜瓶对清酌，营度肴蔬选橙栗。\r\n茱萸在手花在头，起舞狂歌忘为客。\r\n人情一种无贵贱，余沥犹能到僮仆。\r\n渊明固是羲皇人，腰不可折带难束。\r\n白衣大自胜督邮，千古因渠重斯节。\r\n我行四方亦何事，此腹能须几圭撮。\r\n并头鸡鹜不自厌，爷首高飞愧鸿鹄。\r\n酒阑独诵归来章，醉面如頳背如沃。"
        },
        {
            "title": "游龙角山福志院",
            "content": "招提未到只闻名，乘兴来游意最真。\r\n出郭都无三十里，同行恰有两三人。\r\n入门竹迳能明眼，随处禅房可着身。\r\n莫怪山僧拙言语，十年已不踏红尘。"
        },
        {
            "title": "长芦次德茂韵",
            "content": "卷雪奇观千丈澜，诗情撩动未应悭。\r\n却收浙右三年梦，仍对淮南数尺山。\r\n靴板随人元自漫，田园觅去正须閒。\r\n风樯独立看飞燕，家在孤云落照间。"
        },
        {
            "title": "信口十绝",
            "content": "山僧十十尚童乌，危坐相看一语无。\r\n沸鼎可怜鱼欲烂，不知眼底着冰壶。"
        },
        {
            "title": "题宇文叔昭阅斋名予所榜也有王正卿画四时小",
            "content": "乾坤萍在江，日月蚁旋磨。\r\n吾生与化俱，反照若观火。\r\n蛮触鏖两斗臼圈听一簸。射钩仍相国，\r\n嬖者死於饿。种瓜乃故侯，\r\n蹶张终上佐。支离竟能贤，\r\n青黄未足贺。炷香阅兹理，\r\n万事一笑同。城南有豪士，\r\n岂但雄于货。麒麟梦不到，\r\n林沼计未左。便斋惬清閟，\r\n凭几了众伙。胸中大水镜，\r\n月皎云破堕。世故自起伏，\r\n一瞬奔马过。金石波空流，\r\n桧杉老不挫。他年观河性，\r\n依然等髫鬌。我友王郎子，\r\n笔墨出笑唾。酒酣洒素壁，\r\n埃壒不敢涴。春梢有余妍，\r\n秋林气磊砢。弹指四时具，\r\n转物子亦颇。此机与我同，\r\n妙出一关锁。予生拙行世，\r\n泥涂笑鳖跋。但存阅世眼，\r\n空花已成果。从今识沉冥，\r\n甘作枯株坐。要知无所阅，\r\n到岸乃旋花。\r\n\r\n【注释】：【原题】：\r\n题宇文叔昭阅斋名予所榜也有王正卿画四时小景"
        },
        {
            "title": "送张仲山守唐安二首",
            "content": "六十专城发未斑，更於何地觅三山。\r\n不妨谈笑催科里，正赖清凉热恼间。\r\n到日红梅留腊在，公余翠榴酌春悭。\r\n胡床有月堪乘兴，客到南楼不下关。"
        },
        {
            "title": "吾友黄仲秉读枚乘七发至所谓洞房清宫命曰寒",
            "content": "读书必知书，枯卉不足斧。\r\n只词诣微隐，连轴绋剩语。\r\n枚生老宾客，笔力散雹雨。\r\n吴梁两骄王，横甚鬫哮虎。\r\n编须笑直前，调度岂儿女。\r\n刈萧培芳荪，远郑进韶舞。\r\n斯文岂徒然，丹石起病窳。\r\n操瑟走齐门，托身恐非所。\r\n老濞竟斧砧，埋骨无块土。\r\n梁亦殒牛祸，庙社几夺主。\r\n至今存遗编，快读气屡鼓。\r\n长卿素佞人，清芬愧兰杜。\r\n长门赋淫僻，主心侈莫御。\r\n百年校贤鄙，何啻跖与禹。\r\n黄郎眼如月，妙义窥肺腑。\r\n牛出标雅箴，霏屑纷落锯。\r\n枚生其伯仲，犬子但牧圉。\r\n\r\n【注释】：【原题】：\r\n吾友黄仲秉读枚乘七发至所谓洞房清宫命曰寒热之媒皓齿蛾眉命曰伐性之斧感而作诗以示予予谓乘尝事吴已而去之梁斯言也殆为两君发欤贤司马长卿长门远矣因次韵以申其意"
        },
        {
            "title": "梅花",
            "content": "殷勤蝶障与蜂遮，一点幽香不许赊。\r\n岁岁相逢只如此，问花羞我我羞花。"
        },
        {
            "title": "游水东院二首",
            "content": "虚槛横空阔，平郊入望赊。\r\n楼台万家邑，桃李一川花。\r\n鸡犬非人世，樵渔亦相家。\r\n閒思十年事，倚杖独咨嗟。"
        },
        {
            "title": "寄送张雅州二首",
            "content": "融和盎盎上双鼎，旷度真成万顷陂。\r\n岱华自高元地势，球琳不琢本天姿。\r\n地方千里我无事，春满万家人不知。\r\n预作去思无限意，攀辕送处似迎时。"
        },
        {
            "title": "巫山一何高七绝",
            "content": "巫山一何高，山空夜寥寥。\r\n我有不餐烟火句，黄冠留作步虚谣。"
        },
        {
            "title": "平都山二首",
            "content": "殷勤雪色鹿，报我上空蒙。\r\n老鹤三山客，苍松百岁翁。\r\n洞云浮地出，池水与江通。\r\n仙榼无多酌，逡巡两颊红。"
        },
        {
            "title": "同游公玉伯氏季氏游水陆院濯缨阁以清斯濯缨",
            "content": "积雨泥断道，扶筇将何之。\r\n愁蹲寡情味，窜壁如蝇痴。\r\n朝暾惠新晴，仟风起衰萎。\r\n振衣欲有诣，扣扉适相期。\r\n百步得精庐，一丈清冷池。\r\n老木围萧森，回风影差差。\r\n向来赫然者，挟冰诵昔非。\r\n晤言意能消，真适神不疲。\r\n鳞游鸟空翔，趣舍各不知。\r\n我闲若枵馁，吏夺君嗟咨。\r\n拙巧自殊用，静躁亦异宜。\r\n能来共幽旷，合处或在斯。\r\n夜光栖重囦，草木生光辉。\r\n抵鹊者谁子，而况弹病鸱。\r\n我有飞霞裾，云旗驾灵螭。\r\n举头叫阊阖，九万风反低。\r\n敬以赠美人，嘉惠无时衰。\r\n\r\n【注释】：【原题】：\r\n同游公玉伯氏季氏游水陆院濯缨阁以清斯濯缨分韵赋诗得斯字"
        },
        {
            "title": "遣兴七首",
            "content": "倦倚枯株坐，起寻微迳行。\r\n鱼为凿坏遁，蝉作采薇清。\r\n弹指四时足，闭关群动平。\r\n尽言殊未可，日用本分明。"
        },
        {
            "title": "彦博见和暑中之作殊有新功复用韵谢",
            "content": "风雅有正宗，太山视丘垤。\r\n识者了珉玉，不尔远尧桀。\r\n咸韶久不作，日月遭薄蚀。\r\n空谷闭窈窕，市倡矜半额。\r\n谁知三百篇，学仙要仙骨。\r\n二南俱贤圣，展卷神已接。\r\n孝子或失爱，淑妇有不答。\r\n微言出宛转，幽愤破蕴结。\r\n侧耳无弦音，策策风振叶。\r\n少陵乃冢嫡，岂止论瓜葛。\r\n涪翁异代友，俱作蝉蜕壳。\r\n鼓旗付后山，掌股戯获。\r\n眼明见贤宗，我欲焚破箧。\r\n明珠不易得，收功在勤苶。\r\n一洗蛙与黾，骚坛许授职。"
        },
        {
            "title": "七月十六日离鄂渚",
            "content": "一萍泛泛几进休，昨日黄州又鄂州。\r\n醉语醒来都不记，小湾才转失南楼。"
        },
        {
            "title": "谯令以眎堰绝色见示次其韵",
            "content": "疲氓糠覈自能肥，一个何曾吏扣扉。\r\n凤指翠梧求友集，蝗无绿野蔽天飞。"
        },
        {
            "title": "王子友示诗次其韵",
            "content": "先生不忧穷到骨，唯惜修名易埃灭。\r\n平生窗几辛勤功，语及云程辄呜咽。\r\n冷曹晨炊有不续，远道相从笑回曲。\r\n微言不足温饱人，羡渠着斗量珠玉。\r\n风霜岁晚念慈母，黄叶翩翩积行路。\r\n熟鸡奉餐蔬自煮，繄我独无悲此语。\r\n大厦千间要封植，期君当作垂天翼。\r\n朋友之乐可乐不，昔人愿封万户侯。"
        },
        {
            "title": "送何子闻使君之行在",
            "content": "系舟邻近渚，索酒共清斟。\r\n契阔十年事，飘零万里心。\r\n大门元赫赫，要路正骎骎。\r\n去国吾何恨，看君上禁林。"
        },
        {
            "title": "七夕马逸已而获之",
            "content": "门外喧呼惊失马，天边未暇问牵牛。\r\n报恩不作雀衔玉，快意遂为鹰脱韛。\r\n他日疬帷吾已许，暮年绳勒汝应羞。\r\n故知多忆横门道，定厌青丝久络头。"
        },
        {
            "title": "送查总卿三首",
            "content": "御炉薰隔夜，清跸响凌晨。\r\n对动天颜喜，朝回赐服新。\r\n自期宜栋干，小却尚丝纶。\r\n此论由来久，周行万缙绅。"
        },
        {
            "title": "游秦园分单独是东字",
            "content": "爱春春浅如稚童，家晴连日无雨风。\r\n闭门不出春笑侬，百年容易成老翁。\r\n山茶经霜尚能红，小梅吹雪香正浓。\r\n盍不亟倒琉璃钟，主人好意客亦同。\r\n粉牋乞句酬天公，笔端有气如白虹。\r\n少年射虎南山中，于今尘土蒙琱弓。\r\n安得雷雨鞭蛰龙，拊髀浩气亦欲东。"
        },
        {
            "title": "过大信口忆西归录载大江渺渺忽二石山如钛猊",
            "content": "两山如伏猊，波面忽引首。\r\n江形若瓢然，此山乃其口。\r\n往读西归志，一一未深剖。\r\n及兹亲见之，语巧极雕偻。\r\n妙哉写物功，万像不藏覆。\r\n当时偶然书，信在三纪后。\r\n临流重吁叹，有涕泫襟袖。\r\n君看连城璞，岂但今不售。\r\n\r\n【注释】：【原题】：\r\n过大信口忆西归录载大江渺渺忽二石山如钛猊引出水面东西对峙江形若瓢然而山乃其口然相距犹三四里则江之广狭可见视之信然妙哉写物之功感而赋此篇"
        },
        {
            "title": "送王和叟赴果州",
            "content": "芝兰只合在阶庭，公子翩翩更老城。\r\n白日朱门三列戟，黑头华毂再专城。\r\n一樽别酌心先醉，万里归桡梦易惊。\r\n欲问楼高高几许，跨渠仟鹤到瑶京。"
        },
        {
            "title": "偶成",
            "content": "离家记得腊前时，吹尽飞花了不知。\r\n傍枕厌听连晓雨，援毫愁赋送春诗。\r\n百年直好平章看，万事仍须烂熟思。\r\n臣朔不堪当世用，唯应索米救朝饥。"
        },
        {
            "title": "登宝公塔",
            "content": "三尺杖头閒一把，兴亡随分百余年。\r\n我来但爱松风好，觅得僧窗一觉眠。"
        },
        {
            "title": "寄张珍甫殿院五首",
            "content": "只有肝尝露，初无舌悔扪。\r\n法行功罪竦，令重阙庭尊。\r\n尽变媮谀俗，仍关佞倖门。\r\n书生在蓬荜，此事付能言。"
        },
        {
            "title": "偶失一丹瓢戏书",
            "content": "谁取一瓢去，虚劳九转功。\r\n徵杯惊羽化，开画叹幮空。\r\n已堕宁论甑，虽亡未失弓。\r\n人间閒得丧，尽付绿樽中。"
        },
        {
            "title": "次韵仲秉见寄二首",
            "content": "别后年仍换，诗来语更工。\r\n音书恨不数，魂梦却相通。\r\n草木春风后，关河夕照中。\r\n飞鸿不可倩，此意付筠筒。"
        },
        {
            "title": "挽秦国夫人",
            "content": "华笄谐淑配，绿发负平生。\r\n桃李春如寄，鸥鷳梦不惊。\r\n周婺惭绝识，蜀寡让孤情。\r\n口授天人学，寒窗伴短檠。"
        },
        {
            "title": "挽黄思忠",
            "content": "千章择一木，工竟不善斲。\r\n不如路傍棘，藩圃盗可却。\r\n故友心破碎，真宰竟错莫。\r\n门生有侯芭，洒涕传绝学。"
        },
        {
            "title": "紫薇花",
            "content": "庭前紫薇初作花，容华婉婉明朝霞。\r\n何人得閒不耐事，听取蜂蝶来喧哗。\r\n丝纶阁下文书静，能与微郎破孤闷。\r\n一般草木有穷通，冷笑黄花伴陶令。"
        },
        {
            "title": "久留芜湖待巨卿仲甄不至",
            "content": "吴波晴浸夕阳红，一语丁宁北去鸿。\r\n颇觉淹留添发白，不妨羞涩剩囊空。\r\n枕头靠睡禁长日，舸背占旗惜便风。\r\n想得家山俱在梦，亦应烦闷略相同。"
        },
        {
            "title": "得小麑因戏作",
            "content": "倾江酿斗秫，未啻俗之醨。\r\n向来故疎慵，重此百忧罹。\r\n杜门不复出，出亦将从谁。\r\n山氓过予言，刈樵得雏麑。\r\n适我薮泽念，亟买不论赀。\r\n断乳无几日，疎毳未傅皮。\r\n槛牢异林壑，恐作南冠累。\r\n解缚非予靳，弱质叵自持。\r\n罦罗竹节稠，失脚悔可追。\r\n冷冷溪流甘，蔚蔚庭草肥。\r\n人生一饱耳，八荒吾庭帏。\r\n我自不乱群，尔能忘土思。\r\n驯狎不违性，长大傥有期。\r\n充庖断勿忧，巾车薄劳之。\r\n南山与北涧，伴我歌紫芝。\r\n张陈慨中画，管鲍谬已知。\r\n新交不更添，岁寒端自兹。"
        },
        {
            "title": "送王景文入制幕二首",
            "content": "著眼分明见，论心委曲知。\r\n负排阊阖气，有泣鬼神诗。\r\n世故从料理，人材属盛衰。\r\n浮云多变化，宁忆路傍时。"
        },
        {
            "title": "蕲步四绝句",
            "content": "数峰遥指峡中山，渐喜岷峨气象还。\r\n万里虎头华发将，只求生入玉门关。"
        },
        {
            "title": "游野航次元应韵三首",
            "content": "日落未落空明中，琉璃夜色开天容。\r\n一江不浣清净目，百榼能平碨磊胸，\r\n神山在前若可到，江妃去不无数重。\r\n锦袍酌酒醉起舞，跨鲸仟人乃吾宗。"
        },
        {
            "title": "次韵立春后余寒二首",
            "content": "绛帐何时得罢开，为君叹息首空回。\r\n亦知弹铗无人听，收拾清诗分付梅。"
        },
        {
            "title": "郊行至天王院",
            "content": "郊行不欲经城市，厌见尘沙漠漠黄。\r\n响树蜩螗凭晚吹，绕陂凫鹜占残阳。\r\n青山与世久相绝，修竹於人未易忘。\r\n下马招提揖僧话，始如尘境有仙乡。"
        },
        {
            "title": "送崔子渊秘丞出守小益二首",
            "content": "宝峰山下识君初，岂但声华在石渠。\r\n少引三山元咫尺，人生五马不踌躇。\r\n鼎钟事业那能免，丘壑情怀自觉疎。\r\n安得一帆相逐去，故园春雨长新蔬。"
        },
        {
            "title": "次韵宋德器春晚即事五首",
            "content": "楼迥去筇久，庭閒转榻频。\r\n松衰无直干，竹好但新筠。\r\n漫仁惭逋客，躬耕羡野人。\r\n可能千里意，端的为吴莼。"
        },
        {
            "title": "再游蒋山",
            "content": "六经岂解亡人国，万卷平生最苦辛。\r\n只作卧龙嗟晚悟，当年人畏近前嗔。"
        },
        {
            "title": "送计祖仁雒县丞",
            "content": "青青杨柳灞桥斜，满酌清樽莫叹嗟。\r\n可是因循成别绪，只应咫尺便天涯。\r\n未论流水千竿竹，且看春风一县花。\r\n渺渺故园情最苦，不知归梦属谁家。"
        },
        {
            "title": "寄彦博二首",
            "content": "世途今若此，吾道竟何如。\r\n学古疑无用，谋身忌太疎。\r\n引杯空慷慨，看镜独踌躇。\r\n千万胸中语，因人略寄书。"
        },
        {
            "title": "宿白羊二绝",
            "content": "古柳维舟带暝阴，夜寒剪剪到衣棱。\r\n客中不觉年华换，小市人家已试灯。"
        },
        {
            "title": "送张汉州赴召",
            "content": "诏书挥翰日边来，蜀有巨儒星杓魁。\r\n胸中深博布河汉，舌底霹雳降霆留。\r\n先天溯流得绝派，大物不敢藏胚胎。\r\n回薄一气在笼络，奇神怪魃生愁哀。\r\n十年缚屋苍崖隈，脱帻掷去一笑咍。\r\n刺史惊呼失匕筹，遮道自挽封章回。\r\n先生闭门壁愈坚，高风一日兴浇颓。\r\n矫然轻世岂我事，此学施用真难哉。\r\n行止在天不在我，风动水涌如挽推。\r\n嗣皇继圣登高禹稷，岂有此士遗蒿莱。\r\n二年劳公湖上行，看鹅酌酒春风台。\r\n手摩婴雏斧贪猾，蛟鳄未束角与顋。\r\n古人读易元用易，羲文秘妙今寒灰。\r\n汉儒娇异陷芒阔，但与瞽史相喧豗。\r\n子云晚出造根极，后生蜉撼轻嘲诙。\r\n安乐老翁独稽首，玄钥直付先生开。\r\n向来绪言编简，去去勋业看崔嵬。\r\n弥纶乃是第一手，下者乃取支崩摧。\r\n宾阁顾予若嗟异，赠语愧乏珠琼瑰。\r\n眼看飞帆不得去，天涯逐食嗟徘徊。"
        },
        {
            "title": "李允成次彦博韵见示仍用韵答之三首",
            "content": "挽眉聊卓鲁，高步故夔龙。\r\n倦翮閒霜鹗，苍棱老涧松。\r\n只应安小试，正自耻先容。\r\n泚笔书三异，他山玉可攻。"
        },
        {
            "title": "偶成",
            "content": "未老形骸足自支，唯忧多病醉成衰。\r\n诗书犹作发丘将，稽首竺乾真我师。"
        },
        {
            "title": "晚归",
            "content": "渔子舣舟待，山童负笈窥。\r\n数峰衔日尽，百丈逆滩迟。\r\n去住初随意，夷犹独育诗。\r\n不妨归更晚，正见月生进。"
        },
        {
            "title": "数醉",
            "content": "清秋无所为，遇酒量地醉。\r\n醉则遗形骸，兀然外天地。\r\n尘世多得失，古事有兴废。\r\n更复不快饮，徒为乱人意。\r\n屈原贵独醒，贾谊每流涕。\r\n二子竟中夭，惜哉且自弃。\r\n苍苔晚雨湿，红叶北风厉。\r\n乐乡聊可谋，悲秋岂吾志。"
        },
        {
            "title": "新滩三首",
            "content": "渔父长歌招屈子，女儿高髻学昭君。\r\n虽存九辨欲谁继，便有琵琶那忍闻。"
        },
        {
            "title": "次黄仲甄峡中韵二绝",
            "content": "连日舟横拍岸风，祗应身世在疎篷。\r\n旅床独茧毕愁绪，青镜明朝即老翁。"
        },
        {
            "title": "同常和仲谒照老和仲有诗次其韵",
            "content": "杏花一标凌晓寒，刮眼创见春风远。\r\n天涯作客归未得，主人好事客疎顽。\r\n鸣鸠唤雨绿野净，游丝挂空白日閒。\r\n只园有僧坐隐几，柱杖与子来扣关。\r\n薰炉午篆转轻缕，净瓶晓汲翻微澜。\r\n禅僧不摇月照水，雄辩猝起雷破山。\r\n痴儿浪说三组贵，向我不博一笑欢。\r\n归来妙语出顷刻，照坐绮縠纷斓斑。\r\n火争为续永和帖，清景一失情易阑。"
        },
        {
            "title": "陆使君祠二首",
            "content": "梁初奄巴蜀，仍有渡沪人。\r\n汲直余蒸简，萧翁亦聚尘。\r\n杰魂犹念沛，远梦不归秦。\r\n幻化元超忽，何劳问大钧。"
        },
        {
            "title": "虱叹",
            "content": "得生固么陋，宅体仍秽卑。\r\n巢穴我襟裾，食饮吾肤肌。\r\n毒比蚤蚊炽，类兼蚋蚁微。\r\n阴幽巧相传，不知来何时。\r\n殄馘示掩戈，遗妖复蕃滋。\r\n观处初若无，掇之或如遗。\r\n捷走欲违祸，深藏殆知几。\r\n窜壁尤恶啄，潜沙更危机。\r\n处头与物化，遂使白变缁。\r\n称臣托疵贱，名官惭素尸。\r\n扪摸傲逆温，梳爬厌懒嵇。\r\n吉凶聘巫占，彼岂能先知。\r\n殊快勇夫射，宁辱达士讥。\r\n蚩儿厌膏粱，兀坐如瓠肥。\r\n屠门饫雄餐，亦足饱汝饥。\r\n我身如枯株，但有骨附皮。\r\n嘬啮竟保得，馋吻亦及之。\r\n夜眠辍佳梦，昼坐伤沉思。\r\n往往暴丑形，或为洁者嗤。\r\n抑搔两甲析，掩捕双目疲。\r\n期我犯不校，责人所难为。\r\n汤沐犹宽恩，磔裂乃所宜。\r\n吏贪摩其牙，巨力犹足支。\r\n舐糠及小家，此岂禁鞭笞。\r\n愿作秋禽狝，毋使蔓草滋。\r\n虱去息疴痒，贪懲消怨咨。\r\n仁者恶害人，勿谓伤吾慈。"
        },
        {
            "title": "巫山一何高七绝",
            "content": "巫山一何高，晓雨发黛青。\r\n痴儿休作髻鬟看，浪起矛戟生心兵。"
        },
        {
            "title": "泊采石二首",
            "content": "何时便有此山川，真宰悬知恐偶然。\r\n唳鹤惊风前日事，落沤斜照晚来天。\r\n燬犀无用撩幽怪，洗盏先应酹谪仟。\r\n暝角吹残吾欲老，五陵佳气隔疎烟。"
        },
        {
            "title": "见蛛丝戏作",
            "content": "一丝架空居，巧若出杼机。\r\n弥纶不知劳，终日周遭驰。\r\n相彼造为艰，中有鸱鸮诗。\r\n岂独考其室，为罝陷群飞。\r\n口腹共此累，坐叹宁以疵。\r\n微我畋渔意，其端讵庖牺。\r\n雨过助浮妄，大小出琲玑。\r\n疾风轻群脆，觑隙防藩篱。\r\n摩挲一寸腹，吾庐正于兹。"
        },
        {
            "title": "宋才夫解官作此送之",
            "content": "与君异姓如兄弟，雁塔相携有名字。\r\n西来山城始倾盖，北云塞垣仍握臂。\r\n渥洼来者天马驹，八鸾六辔供皇舆。\r\n朝觞瑶池夕玄圃，岂愿地下粒与刍。\r\n三年妙旨发徽轸，饱听村村人说尹。\r\n政成通籍天上去，绿发斑衣归侍省。\r\n茜袍頳萼春怡融，堂上老人双颊红。\r\n浑家拜舞上翁寿，尽卷春风入樽酒。"
        },
        {
            "title": "晚步江浒有得鼋大如箕赎放之邻叟言此家前数",
            "content": "卷帆江皋日西斜，散步聊纵腰脚麻。\r\n有鼋如箕谁所得，绳贯四足尚喘呀。\r\n偶然相值不忍去，倚杖却立空咨嗟。\r\n客囊虽云甚羞涩，数金何惜死可赊。\r\n破筐解缚置池上，初犹不动如磔蛙。\r\n舟人共观各呼舞，稍稍有力能爬沙。\r\n须臾一跃不复睹，去侣蛟鳄朋鱼虾。\r\n隣翁又传可愕事，宜志简牍懲凶邪。\r\n近尝得一付汤鼎，通夕烂煮劳薪葭。\r\n黎明发盎欲下箸，以水喷面摇其牙。\r\n此言听者惊自倒，小人不戒愚何加。\r\n我今赎放岂为德，逡巡得脱汝幸耶。\r\n不须叩门问长史，无用染指嗔子家。\r\n祝鼋好去勿浪出，水有网罟陆有罝。\r\n作诗快读不能寐，展转屡见灯生花。\r\n\r\n【注释】：【原题】：\r\n晚步江浒有得鼋大如箕赎放之邻叟言此家前数日已尝得一煮之通夕旦发盎视之鼋忽引首以水喷其面兹亦可惊异者作是诗以为好杀者之戒"
        },
        {
            "title": "遣兴七首",
            "content": "舞空三尺雪，笑指玉如泥。\r\n早日羞屠狗，穷途悔射鼷。\r\n挂心无妄念，省分有幽栖。\r\n舌在何须问，端忧愧老妻。"
        },
        {
            "title": "次韵何子闻安静观",
            "content": "日压茅檐醉拥蓑，静听寒溜奏云和。\r\n深藏本自身全路，瞪眎元知语不多。\r\n紫府地严须一到，苍崖文古要重磨。\r\n新宫固是丛霄样，应有胎禽忆旧柯。"
        },
        {
            "title": "元质苦留过重阳且约泛舟观泉二首",
            "content": "舟行十里远，山出一泉清。\r\n为景寻几遍，将诗赌欲赢。\r\n江清浑玩著，酒好易支撑。\r\n半世无功业，狂歌任性情。"
        },
        {
            "title": "岁庚午予过来凤驿观壁间碑刻火池事尝赋诗今",
            "content": "东西燕鸿长差池，二十五年车载脂。\r\n观河性在故应尔，化鹤人归空自疑。\r\n年来於道觉差近，此心颇已忘欣愠。\r\n吾儿亦复能此诗，镊白老人休更问。\r\n\r\n【注释】：【原题】：\r\n岁庚午予过来凤驿观壁间碑刻火池事尝赋诗今岁甲午再过用前韵"
        },
        {
            "title": "富池罗汉院有钱希中白大科赴信州别驾时所题",
            "content": "圣世能收晁董策，孤舟来唱鄂君歌。\r\n一看献纳元台表，可特修名在异科。\r\n\r\n【注释】：【原题】：\r\n富池罗汉院有钱希中白大科赴信州别驾时所题诗有陈朝柏二绝句"
        },
        {
            "title": "芜湖即事三首",
            "content": "南人重鱼长食鲜，小鱼弃掷不论钱。\r\n老翁操网儿弄桨，一家生理在渔船。"
        },
        {
            "title": "陆使君祠二首",
            "content": "山为一案峙，水恰面前流。\r\n自是神灵宅，非从槁壳谋。\r\n风声分井络，云气接瀛邱。\r\n炯炯谁相领，焚香发半秋。"
        },
        {
            "title": "送李仁甫运判赴召三首",
            "content": "嵩贷国之镇，凤麟天所生。\r\n有人占宝气，无耳着修名。\r\n斯道自神圣，尔曹聊重轻。\r\n晋书定一付，一代听权衡。"
        },
        {
            "title": "石洞二首",
            "content": "香雾团成盖，茶花白胜酥。\r\n对书閒境界，觅句静工夫。\r\n客信因鱼得，归程约雁俱。\r\n庭前海棠树，尚及一看无。"
        },
        {
            "title": "寄送石钧父二首",
            "content": "再见非无分，相逢自昔缘。\r\n牛峰留满岁，鹤峤别经年。\r\n师友今尤惜，书题远尚传。\r\n蔡山连越嶲，细认落鸿边。"
        },
        {
            "title": "勾龙元应以诗送王子友从诊断绵竹之招语多见",
            "content": "取友须四方，不去谁汝系。\r\n君惭栈豆恋，自了非骏骨。\r\n王郎惠然来，车从暖寒寂。\r\n鸾鹄照清泚，余子可厮役。\r\n手把一纸书，髯兄我重客。\r\n白虹贯襟袖，新诗玉剖石。\r\n女须翁绝怜，茂苑兰所宅。\r\n殷勤记君意，倚赖耕寸笔。\r\n一朝存没异，怅恨头欲白。\r\n慰眼君自足，有儿况英物。\r\n盘谷宗斯文，向来指正脉。\r\n遗藁敬相授，补亡缀离析。\r\n此翁不可见，此婿未易得。\r\n\r\n【注释】：【原题】：\r\n勾龙元应以诗送王子友从诊断绵竹之招语多见及次韵奉酬"
        },
        {
            "title": "挽王夫",
            "content": "维古女士都可见，过眼绝无一佳传。\r\n客来授我一编书，疾读不知双滋泫。\r\n夫人有子鸣斯文，吾从昆仓识河汉。\r\n胸中能贮百卷书，此岂只用裙襦看。\r\n前朝大老尊夫人，鬼蜮不量作儿玩。\r\n寒心仰屋窃叹语，志士如今刀斫案。\r\n唐安治中禄不薄，十亩东湖红烂漫。\r\n轻车在门忽折轴，恨如秋江盛不满。\r\n史笔在手吾宗英，宁爱一词没彤管。\r\n人生八十善可书，好梦作长不为短。"
        },
        {
            "title": "偶成",
            "content": "黄流衮衮蹴天来，截岸夷洲不可栽。\r\n凫鹜疆封遽如许，莫贪浩渺径须回。"
        },
        {
            "title": "月夜泛舟",
            "content": "苦雨边日夜，佳月遭薄蚀。\r\n晚风散积霭，水天忽改碧。\r\n江皋放幽步，露下襟袂湿。\r\n划然湖海兴，如骥不受勒。\r\n扁舟系枯柳，渔子虑已熟。\r\n哕起勿作难，解缆破秋色。\r\n移我坐空旷，四顾竦毛骨。\r\n山空木叶脱，岸断石脚出。\r\n舍舟访邻叟，醉卧不纳客。\r\n何必见安道，意行无适莫。\r\n书生亦底事，忍冻犯蛟窟。\r\n可怜空事业，坐恐清景失。\r\n归来定何得，索酒更深酌。\r\n上士不言喻，下士笑局局。\r\n太白下羌江，苏仙游赤壁。\r\n风流共一时，作诗记今夕。"
        },
        {
            "title": "秋怀次黄仲甄韵",
            "content": "畏日全无客到门，一溪閒与白鸥分。\r\n绕楼山色时时见，抱叶蝉声处处闻。\r\n战罢碁枰无宿恨，梦回茗碗有殊勋。\r\n力田尚可持门户，我欲归耕谷口云。"
        },
        {
            "title": "长滩",
            "content": "乍脱惊涛恐，犹为曲木看。\r\n昔人憎胜母，吾亦畏长滩。"
        },
        {
            "title": "舟着浅",
            "content": "御风起帆如彍矢，不能万里犹千里。\r\n中流浪头屋高起，误入浅洲舟阁底。\r\n愚公不量欲移山，篙人伎穷客长叹。\r\n世言卒好好步难，何好一棹夷犹间。"
        },
        {
            "title": "偶题",
            "content": "遥岑数寸斜日，杨柳一江晚烟。\r\n追恨风拘雨阻，那知雁后花前。"
        },
        {
            "title": "送孙远仲知录解官归洪雅",
            "content": "锦官碌碌牛马走，邂逅僧庐欣握手。\r\n尝忆观灯夜相过，一时胜辈同樽酒。\r\n孤云岑绝西南陬，牢落重来说旧游。\r\n不知宦情薄如纸，掉头忽作商声讴。\r\n蚤年提笑战多士，晚岁功名梦相似。\r\n底事人生真足夸，华发犹能彩衣戏。\r\n霜空木脱秋山明，高风驾帆秋浪轻。\r\n细雨重阳好天气，红萸紫菊正思君。"
        },
        {
            "title": "山中遣兴五首",
            "content": "游宦初聊尔，归来亦畅然。\r\n低回簿领缚，惭愧斗升牵。\r\n元亮八十日，哥奴十九年。\r\n人生重名节，富贵疾云烟。"
        },
        {
            "title": "挽李子和知县",
            "content": "盘谷先生坛级尊，万夫操槊辄敛魂。\r\n黄堂昼严绕华戟，往往群来客打门。\r\n高谈错起风袭尘，醉眼相视月照樽。\r\n归来拊掌此快士，外无圭角中甚浑。\r\n吾家宰树已拱把，君亦荒殡生棘榛。\r\n小阮弟兄吾所敬，雾谷养就虎豹文。\r\n衔君至恩深到骨，手书盛德表九原。\r\n遣奴持送急开读，字字璀烂光瑶琨。\r\n兼金馈鱼客何陋，宝玉围腰吾敢嗔。\r\n九牛未可一毛数，大壑才以半缶论。\r\n崭然二雏亦奇俊，造物两眼如许明。\r\n由来孝弟动鬼神，宦学所自为根源。\r\n向来施设本此耳，欲著吾说听者惊。\r\n春风相送绿草野，为君一恸河汉翻。"
        },
        {
            "title": "题富池罗汉院",
            "content": "竹深树老小禅关，关对江淮千古山。\r\n万舶堆中江上乐，时时箫鼓寺前还。"
        },
        {
            "title": "送史唐英二首",
            "content": "阴岸陨天末，朝日上团团。\r\n稍觉岷峨近，绝知湖海宽。\r\n舜门元自辟，蜀道未应难。\r\n富贵风花耳，相看在岁寒。"
        },
        {
            "title": "比观仲结诸公课会皆勍敌也行就举南宫作此赠",
            "content": "文章末流乃科举，剽东掠西何等语。\r\n得者矜夸失者羞，其中往往分贤否。\r\n一官生涎偿不勉，譬之北辕求适楚。\r\n诸君堂堂万骑将，折箠自足笞狂虏。\r\n收拾波澜着盆盎，却恐蛟龙愁窘步。\r\n信手拈来即三昧，安用区区备先具。\r\n朝窗暮几不停缀，宝玉牵联斗奇富。\r\n论如过秦有古意，赋拟两都多杰句。\r\n朝来次第出示我，两耳卓槊惊咸护。\r\n华歆便可置龙头，牧之岂肯居第五。\r\n我骇虚弦痛方定，未暇相从执旗鼓。\r\n请君勿见小敌怯，一虞而霸在此举。\r\n归来净洗科场业，别与斯文立门户。\r\n\r\n【注释】：【原题】：\r\n比观仲结诸公课会皆勍敌也行就举南宫作此赠之"
        },
        {
            "title": "吊无为照老三首",
            "content": "记得三溪溪上春，瘦筇容我夜敲门。\r\n一生几见此人物，十日九从师笑言。\r\n閒得得来非有意，冷湫湫去若为论。\r\n古山第一烟云窟，好驻高人雪月魂。"
        },
        {
            "title": "过东州境见耕",
            "content": "驱牛耕侧坡，牛困人柰何。\r\n我念田家苦，东州苦理多。"
        },
        {
            "title": "和林夫读老泉先生上欧阳公书韵",
            "content": "倚门抹青红，过者必反顾。\r\n风雨不足凭，零落污黄土。\r\n斯文有正色，神指亦难数。\r\n两汉仅自支，崔蔡已衰暮。\r\n老龙破风雷，一跃空万古。\r\n贾胡贫失真，而况逢其富。\r\n坚车行大逵，往往初必忤。\r\n要知论贤愚，岂在遇不遇。"
        },
        {
            "title": "送王总卿",
            "content": "北风号霜脱群木，送客东门车万轴。\r\n城中人家作儿啼，若为四角生华毂。\r\n公今未上九天上，身虽去此犹在蜀。\r\n边头张颐万虎兕，一食不饱吼振谷。\r\n况闻天骄屡窥瞰，往往危机生隐伏。\r\n欲宽九重宵旰念，分付若人一夔足。\r\n钱如流水粟如雨，指顾之间叹神速。\r\n公方揽辔使一道，百吏毛寒颈仍缩。\r\n隳者振职污者澄，如临鬼神不敢渎。\r\n峨冠置之一堂上，不劳折箠西夷服。\r\n天生此材必此用，楩楠本为渠渠屋。\r\n孤生蒙庇逾岁月，况复鴒原辱甄录。\r\n明年春风二三月，更看枯根回寸绿。"
        },
        {
            "title": "送查总卿三首",
            "content": "腊雪千江浪，春风万里船。\r\n相依身健在，远送意茫然。\r\n公近此三接，吾惊失一天。\r\n相君如辱问，顾报已归田。"
        },
        {
            "title": "夜饮彦博家归而作此",
            "content": "故人留饮归夜深，铜瓶唧唧虫微吟。\r\n一灯犹照读书眼，半纸忽生怀古心。\r\n亦知所贵何必用，鱼目骊珠自轻重。\r\n人间蚁穴小差珠，等是一场閒睡梦。"
        },
        {
            "title": "代送陈都大赴召",
            "content": "庭前梧叶西风起，三峡秋光净如洗。\r\n仙帆一舸此入觐，灵鼍击鼓冯夷喜。\r\n七闽山水天下奇，摧秀搴英瑞斯世。\r\n要知旷代乃一见，凤巢阿闾麟游畦。\r\n彤庭紫闼足夷步，万里西来将使指。\r\n西南榷牧古所重，阴削盗资宽国计。\r\n台家选任皆伟人，远极陇秦包越嶲。\r\n我公经略出咳唾，凛凛霜威肃颓靡。\r\n飞声一日到冕旒，四辇促远不留辔。\r\n从来大材须大用，岂有如公才一使。\r\n东夷盟血犹未乾，豺豹固应防啮噬。\r\n公归为国须无视革，平跻两禁躐三事。\r\n飘零孤翮得广厦，晨啄暮栖方窃庇。\r\n骊驹清唱不忍闻，东望慨然增叹喟。\r\n他时黄阁未遐遗，犹原登堂拜簪履。"
        },
        {
            "title": "林夫有诗趣归期次其韵答之",
            "content": "乾坤大逆旅，日月两行客。\r\n江头垂杨树，折尽供马策。\r\n学舍如冰壑，远与簿书隔。\r\n天风吹我去，自哂殊役役。\r\n英英君子僚，妙响协竽瑟。\r\n诗来促还期，珠琲莹巾帙。\r\n久枵渴嘉馔，积阴跂白日。\r\n谈为无底囊，剪烛期竟夕。\r\n但恐又西东，搥车叹寂寂。\r\n盍不歌归来，已痼烟霞疾。"
        },
        {
            "title": "遣兴示彦博",
            "content": "可人子陈子，乃祖定元龙。\r\n一寸悠悠梗，千章落落松。\r\n暗投初未择，狂吠竟谁容。\r\n坚垒自衔璧，饥师不足攻。"
        },
        {
            "title": "先公三池祠室学官相传占为公署同年李南才毅",
            "content": "老仟有力在斯文，廪士余粮但一尘。\r\n列屋诵弦知所自，杏坛今秀几株春。\r\n\r\n【注释】：【原题】：\r\n先公三池祠室学官相传占为公署同年李南才毅然欲复其旧贻以四绝句"
        },
        {
            "title": "王正卿何道夫和嘉字韵诗至数十道夫赠予数篇",
            "content": "越王飞观插天涯，小异何人识孟嘉。\r\n别后文章尤造理，向来学术自成家。\r\n诸生荐士皆时论，此道逢辰固国华。\r\n行脱覉衔谢拘迫，云窗归理万签牙。\r\n\r\n【注释】：【原题】：\r\n王正卿何道夫和嘉字韵诗至数十道夫赠予数篇晋卿亦赠一篇因次其韵凡六首"
        },
        {
            "title": "岩桂堂",
            "content": "湘峰峨峨湘水碧，万古鱼龙护冰魄。\r\n荷衣芷佩凝秋霜，欲诵遗章发先白。\r\n天生草木预何事，乃与骚人同一骨。\r\n今人古人共磨灭，惟有芬香埋不得。\r\n主人手植双桂树，宁为嬖玩娱燕席。\r\n亦知兰鲍随所化，勉进修名比馨洁。\r\n绕除霏霏风袭予，欲参灵螭驾寥阒。\r\n陈辞重华吊屈贾，酌以芳辛起烟郁。\r\n日暮美人期未来，雾湿烟低花蔌蔌。"
        },
        {
            "title": "送才夫之成都",
            "content": "客有可人期不来，昔人抱恨长悠哉。\r\n可得宦游同一处，家有如愿令人猜。\r\n郊东郊西踏春色，醉舞淋浪花插额。\r\n门前紫骝嘶东风，却折垂杨供马策。\r\n如君岂久居尘泥，好处人知天亦知。\r\n我非夔才识宫羽，此方欲验须他时。\r\n长桥离愁湿烟雨，去日更将归日数。\r\n从今把盏与题诗，故应半是思君语。"
        },
        {
            "title": "一春无日不饮遂作肺嗽效乐天体",
            "content": "生与酒俱生，长与酒俱长。\r\n行时酒在樽，坐时酒在盎。\r\n一日不举酒，一日收不放。\r\n春来身无事，结客鏖胜赏。\r\n南山叔新堤，西湖撑彩舫。\r\n或飞名园盖，或祖都门帐。\r\n大酌须淋淳，小酌犹酣畅。\r\n家山忽入梦，江头问两桨。\r\n友社惜我去，共和骊驹唱。\r\n剧饮边昼夜，大似灌鼠壤。\r\n不往愠眉须，好意难弃忘。\r\n平生无肺病，因兹作微恙。\r\n终夕劳喘呀，如吹竹筒样。\r\n积痰动盈缶，嚥吐不停吭。\r\n音奴更谒谏，浸恐伤府藏。\r\n万里寄一身，节宣岂宜爽。\r\n蒭荛不可遗，予心默云当。\r\n饮食著圣经，观颐识爻象。\r\n惯习未易夺，刚制乃所尚。\r\n安装如键弩牙，又类遏溪涨。\r\n稍稍撤觞斝，久之绝怅望。\r\n肠枯与吻燥，但当吸瀣沆。\r\n宵枕遂小康，其效疾影响。\r\n遽言终止之，未敢保其往。\r\n酒颂我文章，酒徒我钩党。\r\n有时倚危楼，搔首独惆怅。\r\n大药不可求，此物足凭仗。\r\n阔谢匪沈酗，遗意觇佛彷。\r\n下士闻道笑，识者眉睫上。\r\n更欲买黄金，归铸杜康像。"
        },
        {
            "title": "云庄耕者",
            "content": "莘野乐尧舜，谷口岂真卿。\r\n自是不可掩，区区非近名。"
        },
        {
            "title": "仆尽半月之力仅得五诗而和仲落笔成十章俊哉",
            "content": "慷慨挥放际，仓黄展卷初。\r\n少宽诛寇檄，已草纳降书。\r\n恃胜妨君失，输筹笑我疎。\r\n班龙落谁手，芝草费人锄。\r\n\r\n【注释】：【原题】：\r\n仆尽半月之力仅得五诗而和仲落笔成十章俊哉予所甚畏也勉作二章答和仲三章述怀庶满其数云"
        },
        {
            "title": "梅花",
            "content": "昨夜临溪一树开，人言应与雁俱回。\r\n霜葩只在寒梢上，却是春风自去来。"
        },
        {
            "title": "用韵答王子苍",
            "content": "圣道灰秦燎，残编出汉初。\r\n混茫千古意，破碎百家书。\r\n中镝无多语，操戈亦太疎。\r\n升堂得玄解，伴子带经锄。"
        },
        {
            "title": "送程步虞监税",
            "content": "吾来真漫尔，识面喜周旋。\r\n两月连墙住，孤帆别袂牵。\r\n人生同宇宙，官学各风烟。\r\n把酒知何日，临流一惘然。"
        },
        {
            "title": "送王伯董入总幕",
            "content": "几窗缠结习，翰墨绿殊勋。\r\n未入三山直，当空万马群。\r\n挽眉聊绿水，展脚是青云。\r\n五十头如漆，功名不放君。"
        },
        {
            "title": "泛舟呈元制照老",
            "content": "扁舟载我去，身世两悠然。\r\n暝霭无穷树，春江不尽天。\r\n阮嵇真酒伴，李郭即神仙。\r\n孤唱君须和，风流汉晋前。"
        },
        {
            "title": "信口十绝",
            "content": "园林换叶日初长，竹阁莲塘意思凉。\r\n除却种花并醉酒，更无一事可思量。"
        },
        {
            "title": "偶成",
            "content": "独行饮饭腹屡扪，欲出未出星纵横。\r\n梅花於人远近好，月色随我东西明。\r\n香来适与鼻观会，夜久忽遣毛骨惊。\r\n急须唤取陈夫子，欲与平章此段清。"
        },
        {
            "title": "予客三池王正卿以四绝见寄姿其韵",
            "content": "佳人望断日平西，可意相逢眼底稀。\r\n漫说携家终是客，开愁唯有醉淋衣。"
        },
        {
            "title": "夜兴",
            "content": "疲筋弱骨畏歊蒸，颇欲清言濯肺膺。\r\n风乱飞萤光细碎，露团幽篠醉懵腾。\r\n只应爱月痴犹在，更觉憎蚊忿未懲。\r\n竹屋纸窗风雨夜，几时书册近青灯。"
        },
        {
            "title": "贻长松寺慈禅师",
            "content": "一年山色好相看，欲去仍来倍黯然。\r\n大士初无留客意，幽人更结住山缘。\r\n梨花村落清明后，梅子园林五月前。\r\n我已到家春亦老，酒杯犹足趁流年。"
        },
        {
            "title": "送李司户之官临邛",
            "content": "威凤翔九霄，千百但一遇。\r\n苍蝇何所来，满盘挥不去。\r\n吾人一肝肠，未可舍跬步。\r\n掺裾辄经年，把臂速炊黍。\r\n譬如枝上花，负里得暂聚。\r\n天果何意哉，未易测其故。\r\n安得三间茅，藜苋同旦暮。\r\n秋色如行色，别语不得吐。\r\n鹤峰得佳句，尚足慰延伫。\r\n从今夜夜月，伴我照庭户。"
        },
        {
            "title": "谒无尽墓",
            "content": "飞动少年意，如今推达尊。\r\n何人窥畛域，投老见根源。\r\n草没碑无字，林深木有孙。\r\n吸须说廉蔺，犹足褫谀魂。"
        },
        {
            "title": "桃花",
            "content": "自然穠脸与深唇，一味繁红也绝伦。\r\n沧海浪传千岁种，武陵庆有四时春。\r\n去年崔护诗仍在，前度刘郎意独亲。\r\n亦要清樽相料理，可能但倚笔如神。"
        },
        {
            "title": "七月十七日游浮山值夜未快所观急归作诗",
            "content": "田畴渺渺平一望，侧岭横峰环四向。\r\n那知中有此巉岩，倚天削铁三千丈。\r\n坤灵涌出荐地宝，方峤飞来憩灵仗。\r\n我来暑湿未解围，薄日烘烘云盎盎。\r\n投鞭濯手趋深殿，稽首虚皇注遐想。\r\n黄昏食罢亟就枕，殷地鼻雷翻叠幛。\r\n夜深风雨来万骑，势欲拔山投莽苍。\r\n明朝幽径一丈泥，浅犹没屨深没杖。\r\n仙游咫尺邈霄汉，但倚危栏嘿惆怅。\r\n琳宫危绝何由上，秘洞幽深倦探访。\r\n独寻荒碣考岁月，更觅遗民问畴曩。\r\n云舄朝飞溪涨深，玄猿夜答空山响。\r\n过门初欲快雄嚼，染指谁能当大飨。\r\n会求灵药插羽翮，未分风帆隔昆阆。\r\n诗作监盟神所临，后约有期吾敢爽。"
        },
        {
            "title": "自少城解职事还邑二首",
            "content": "尘埃一出竟何为，白竹依然昼掩扉。\r\n只应为客重为客，便欲得归宁得归。\r\n独鹤静临寒沼立，游蜂閒趁落花飞。\r\n东君老大人消瘦，凭仗清樽一解围。"
        },
        {
            "title": "关王祠",
            "content": "万人杰谁可敌，千载名终不磨。\r\n此地晚钟晨梵，生前铁马金弋。"
        },
        {
            "title": "元质苦留过重阳且约泛舟观泉二首",
            "content": "久客相看好，思归得去不。\r\n深惭楚醴设，更作贾胡留。\r\n岁闰菊花早，霜清竹叶秋。\r\n尊前闻见在，不拟说閒愁。"
        },
        {
            "title": "金陵二首",
            "content": "龙蟠虎踞帝王州，屡叹降旗出石头。\r\n不惜家居撞怀了，可因歌舞破除休。\r\n露桃滴滴啼宫井，风柳条条绊客舟。\r\n春水一江流未尽，不禁更问几多愁。"
        },
        {
            "title": "虞美人",
            "content": "吴波亭畔千行柳。直恁留人久。晚来船槛再三凭。又是一钩新月、照江心。故人有约何时到。白地令人老。只愁酒尽更谁赊。一段闲愁无计、奈何他。"
        },
        {
            "title": "送冯夏卿",
            "content": "再见三池已旧游，向来交臂锦江头。\r\n味融实际冰河泮，心印微言水月秋。\r\n虽作燕鸿犹邂逅，故应蓬梗合漂浮。\r\n相思别后才余梦，身在刀州望梓州。"
        },
        {
            "title": "千秋岁",
            "content": "玉林照坐。簌簌花微堕。春院静，烟扉锁。黛轻妆未试，红淡唇微破。清瘦也，算应都是风流过。把盏对横枝，尚忆年时个。人不见，愁无那。绕林霜掠袂，嚼蕊香黏唾。清梦断，更随月色禁持我。"
        },
        {
            "title": "朝中措",
            "content": "相思两地费三年。明月几回圆。鸥鸟不知许事，清江仍绕青山。尊前歌板，未终金缕，已到阳关。趁取腊前归去，梅花不奈春寒。"
        },
        {
            "title": "眼儿媚",
            "content": "素娥作意失幽期。我自不凭伊。举杯重叹，帖云微笑，应道人痴。如今老去无情绪，只有睡相宜。建溪一啜，木樨数翦，酒醒归时。"
        },
        {
            "title": "西江月",
            "content": "色似腊梅浑浅，香如薝卜微清。更张绿幄蔽轻盈。巧著工夫斗钉。露页涓涓月晓，风英点点秋晴。江南江北可经行。梦到吴王香径。"
        },
        {
            "title": "于飞乐",
            "content": "薄日烘晴，轻烟笼晓，春风绣出林塘。笑溪桃，并坞杏，忒煞寻常。东君处，没他後、成甚风光。翠深深，谁教入骨，夜来过雨淋浪。这些儿颜色，已恼乱人肠。如何更道，可惜处、只是无香。"
        },
        {
            "title": "水调歌头",
            "content": "江涨解网雨，衣润熟梅天。高人何事，乘兴来寄五湖船。才听咚咚叠奏，呕轧撸声声齐发，几别故州山。转盼青楼杪，已在碧云端。渡头月，临晚霁，泊清湾。水空天静，高下相应总团圞。遥想吾家更好，尽唤儿曹泛扫，欣赏共婵娟。应念思归客，对此不成眠。"
        },
        {
            "title": "卜算子",
            "content": "生别有相逢，死别无消息。说著从前总是愁，只是不相忆。月堕半窗寒，梦里分明识。却似瞋人不忆他，花露盈盈湿。"
        },
        {
            "title": "殢人娇",
            "content": "痴本无绦，闷宁有火。都是你，自缠自锁。高来也可。低来也可。这宇宙，何曾碍你一个。休说荣枯，强分物我。惺惺地，要须识破。渔樵不小，公侯不大。但赢取，饥飡醉来便卧。"
        },
        {
            "title": "玉漏迟",
            "content": "东南应眷倚。当年丽绝，今其馀几。云锦飘香，好在藕花十里。六月长安徂暑，只一雨、滂沱都洗。君好为。携将苏醒，三吴生齿。总道秦蜀讴吟，但消得雍容，笑谈而致。稍待秋风，也拟买舟东逝。收拾尘编蠹简，更饱看、江山奇伟。歌盛美。远送往趋天陛。"
        },
        {
            "title": "谒金门",
            "content": "山数尺。江草江波同碧。晚雨吹风才数滴。行人心更急。漠漠疏烟如织。遮断客愁不得。肠断故园无信息。灯花闲手剔。"
        },
        {
            "title": "谒金门",
            "content": "行不记。贪看远峰颦翠。风约柳花吹又起。故黏行客袂。老大浑无欢意。不为伤春憔悴。茅屋数间修竹里。日长春睡美。"
        },
        {
            "title": "武陵春",
            "content": "晓日帘栊初破睡，宝鸭宿薰浓。笑指图中鹤发翁。仙骨宛然同。万里郎官遥上寿，五马茜衫红。待插华貂酒满锺。仍是黑头公。"
        },
        {
            "title": "感皇恩",
            "content": "万绿压庭柯，雨晴烟润。三尺金猊麝微喷。百花香暖，酿作九霞仙酝。祝君如此酒，年年饮。插额汉貂，垂腰苏印。趁取如今未华鬓。三茅兄弟，总有丹台名姓。蟠桃熟也未，教人问。"
        },
        {
            "title": "点绛唇",
            "content": "一翦秋光，阿谁洗得无纤滓。冰盘彻底。人也清如此。万里归来，著个斑衣戏。慈颜喜。问君不醉。更遣何人醉。"
        },
        {
            "title": "虞美人",
            "content": "一春不识春风面。都为慵开眼。荼シ雪白牡丹红。犹及尊前一醉、赏芳秾。东君又是匆匆去。我亦无多住。四年薄宦老天涯。闲了故园多少、好花枝。"
        },
        {
            "title": "青玉案",
            "content": "相知元早来何暮。社燕送、秋鸿去。春草春波愁目注。酒香花韵，绮谭妍唱，怎不思量住。虚无指点骑鲸路。个是骚人不凡处。画栋云飞帘卷雨。风流千古，一时人物，好记尊前语。"
        },
        {
            "title": "小重山",
            "content": "轻暑单衣四月天。重来间屈指，惜流年。人间何处有神仙。安排我，花底与尊前。争道使君贤。笔端驱万马，驻平川。长安只在日西边。空回首，乔木淡疏烟。"
        },
        {
            "title": "醉蓬莱",
            "content": "正红疏绿密，浪软波肥，放舟时节。载地擎天，识堂堂人杰。万里长江，百年骄虏，只笑谈烟灭。葭苇霜秋，楼船月晓，渔樵能说。分陕功成，沙堤归去，衮绣光浮，两眉黄彻。了却中兴，看这回勋业。应有命圭相印，都用赏、元功重叠。点检尊前，太平气象，今朝浑别。"
        },
        {
            "title": "如梦令",
            "content": "老插黄花不称。节物撩人且任。破帽略遮阑，嫌见星星越甚。不饮。不饮。和取蜂愁蝶恨。"
        },
        {
            "title": "踏莎行",
            "content": "菊露晴黄，枫霜晚翠。重阳气候偏如此。异乡牢落怕登临，吾家落照飞云是。举扇尘低，脱巾风细。灵苗医得人憔悴。灯前点检欠谁人，惟有断鸿知此意。"
        },
        {
            "title": "谒金门",
            "content": "空伫立。又是冷烟寒食。开尽荼シ都一色。东风吹更白。我是纶竿倦客。道上行人不识。著取蓑衣拈短笛。沙鸥应认得。"
        }
    ]
}