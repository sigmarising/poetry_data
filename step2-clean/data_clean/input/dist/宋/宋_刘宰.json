{
    "dynasty": "宋",
    "author": "刘宰",
    "intro": "刘宰（一一六六——一二三九），字平国，自号漫塘病叟，金坛（今属江苏）人。光宗绍熙元年（一一九○）进士，调江宁尉。历真州司法参军、知泰兴县、浙东仓使干官。以不乐韩侂胃用兵，遂引退，屏居云茅山漫塘三十年）。其间虽一再徽召，皆不就。理宗嘉熙三年卒，年七十四（《京口耆旧傅》卷九）。有《漫塘文集》三十六卷，其中诗五卷。《至顺镇江志》卷一九、《宋史》卷四○一有传。刘宰诗，以影印文渊阁《四库全书》本为底本。校以明正德任佃刻、嘉靖王皋续刻本（简称本）和万历三十二年范（上下仓）刻本（简称万历本）。新辑集外诗附于卷未。",
    "items": [
        {
            "title": "漫塘观雪分韵得远字",
            "content": "入腊甫目兹，得雪殊不晚。\r\n凝寒祛厉气，积润滋麦本。\r\n清兴浩无极，步屐忘足蹇。\r\n扣门呼石交，颈缩语犹謇。\r\n挟携事登眺，南去还北及。\r\n所向游目碍，窘若虎就圈。\r\n归来漫塘上，四望与天远。\r\n蓑重渔舟归，烟横樵舍饭。\r\n棱层敞瑶池，璨烂开琼苑。\r\n玉龙拥寒城，银海迷叠巘。\r\n颇喜漫翁贫，览富逾北阮。\r\n呼儿具杯酌，采掇翻蔬畹。\r\n不辞多酌我，自愧饮河鼹。\r\n少焉敛夕氛，桂魄争婉婉。\r\n翻思造化工，舒卷意难忖。\r\n方其险风壮，一噫万象偃。\r\n聚将薮泽平，散欲天壤混。\r\n端疑冰山固，可但拳石狠。\r\n及其遂离析，去去不可挽。\r\n日月丽太清，草木被馀煖。\r\n区分镜出匣，涣散渠决堰。\r\n向来天壤间，了不计僧损。\r\n呼吸一气尔，人当解兹悃。\r\n恭惟圣明君，尤民中缱绻。\r\n方冬祈瑞应，此足慰勤垦。\r\n贵瑞不贵多，真宰亦知撙。\r\n公等调元手，圣世须补衮。\r\n未应事閒旷，崖壑惯栖遯。\r\n我智拙于鸠，一枝聊自稳。\r\n但喜占丰年，努力务耕垦。"
        },
        {
            "title": "偶成",
            "content": "木落山呈骨，泉空水反源。\r\n知时秋燕去，负日午蜂喧。\r\n玉粒炊晨甑，金英卧晚园。\r\n岁寒今已暮，身世两忘言。"
        },
        {
            "title": "傲将军歌赠周叔子马帅",
            "content": "君不见细柳将军专号令，壁门不受天子命。\r\n又不见隆中将备天下奇，屈致不可就见之。\r\n丈夫意气类如此，达则守官穷守已。\r\n斋坛未築国士去，军令已申美人死。\r\n王翦定须六十万，李牧必遵前日轨。\r\n扫门求见齐舍人，魏勃妄庸何足使。\r\n武皇踞厕对卫青，淮南君臣暗欢喜。\r\n寥寥古道不复见，后来捷径何纷纷。\r\n炙手傥可热，舐痔未为勤。\r\n金珠要结偏奴隶，鈇钺倒置由他人。\r\n傲将军，今无矣。\r\n杜预苞苴通贵近，裴度浮沉聊卒岁。\r\n两贤屹立尚如斯。哙等区区焉足计。\r\n傲将军，今有之，\r\n我得见之喜可知。行年六十未为老，\r\n三衙致位官非卑。毛锥子，\r\n毋我欺。妙年手折腾桂林枝，\r\n长钥大剑尔胡为。十载安边功，\r\n书遍太常旗。周宣方歌境土复，\r\n吉甫已赋明哲诗。诏书星斗烂，\r\n驲骑风雷驰。平生许国心，\r\n日莫恐倒施。皂囊九扣阍，\r\n山立志不移。时携一樽酒，\r\n山水自娱嬉。傲将军，\r\n谁与同。子真已去吴门市，\r\n杜陵不见天随翁。赖有调傥朱，\r\n杖履时相从。虎丘山头弄明月，\r\n姑苏台上吟清风。为乐良有极，\r\n大义终无穷。谨勿扁舟载西子，\r\n有时猎渭占非熊。"
        },
        {
            "title": "挽恭靖司法兄九首",
            "content": "日晏炊烟冷屋山，典书糴米奉慈颜。\r\n祗今童稚便安养，一饱谁知有许艰。"
        },
        {
            "title": "天马歌书刘子淮海秋思诗藁后",
            "content": "贰师城空渥洼涸，百年徒费秦川榷。\r\n眼明见此玉花骢，画工如山笔难貌。\r\n朔风号，朔雪舞，\r\n交河水冰连后土。一声嘶入玉门关，\r\n掣断阴云日当午。超八骏，\r\n六友龙。天人一笑和鸾雍，\r\n驽骀百万那能从。"
        },
        {
            "title": "九日",
            "content": "捣餈篘酒荐新春，叹息年来甔石空。\r\n不惜解衣供一饷，要令稚子识家风。"
        },
        {
            "title": "送高桂阳之任二首",
            "content": "一笑相逢此道同，别来木末几青红。\r\n自怜老去北窗下，犹得身栖广厦中。\r\n良夜拟乘千里月，神仙竟隔一帆风。\r\n赠行更愧留行者，遮道歌翻别驾功。"
        },
        {
            "title": "挽孙府君二首",
            "content": "雁序均同气，鴒原见此情。\r\n数椽忘尔汝，一饱共孤惸。\r\n绿绶方娱侍，黄粱已梦惊。\r\n无人知倚伏，风树惨佳城。"
        },
        {
            "title": "和淮漕八月十四夜月诗二首",
            "content": "长淮百谷庆西成，万里何妨共此晴。\r\n霖雨尚关天下望，月华犹幸晚来明。\r\n要看玉宇清光满，闻道银河北去平。\r\n邂逅西风轻借力，夜深桂影更敷荣。"
        },
        {
            "title": "送张端质上春官",
            "content": "第一江山酒两壶，送君鼓箧入皇都。\r\n直须第一收名第，莫使江山擅美呼。"
        },
        {
            "title": "送傅守归",
            "content": "令行肃观学，仁施先困穷。\r\n适此饥馑馀，喟彼杼轴空。\r\n劳来穷人谋，祈禳与天通。\r\n那得三百州，落落旨此公。"
        },
        {
            "title": "长林场海边道上",
            "content": "海雾晚逾合，海风春更寒。\r\n衰须欺薄老，老胆傲惊湍。\r\n业竹人家近，平沙客路宽。\r\n明朝应更好，山翠扑征鞍。"
        },
        {
            "title": "挽葛知录母二首",
            "content": "青袍绿当映斑衣，幕府风流彼一时。\r\n云驭归欤可无憾，承家犹有宁馨儿。"
        },
        {
            "title": "送黄竹磵",
            "content": "湘流不尽恨，楚客赋离骚。\r\n世已殊于古，君奚罕所遭。\r\n羁怀便酒圣，野兴挟诗豪。\r\n醉里抬诗眼，山空月色高。"
        },
        {
            "title": "发绍兴",
            "content": "留滞青春晚，经行此日初。\r\n柔条桑著眼，短穗麦生须。\r\n竹外云埋屋，花边水绕渠。\r\n个中容我老，肯遗子公书。"
        },
        {
            "title": "黄梅",
            "content": "林梢脆实荐辛酸，尚记儿时刮目看。\r\n老去齿牙无复昔，晓枝犹喜堕金丸。"
        },
        {
            "title": "送李季喦归蜀",
            "content": "平生秀喦翁，嘉遯轻朝衣。\r\n圣世重特招，趣驾不容违。\r\n我岂匏瓜哉，先圣固所晞。\r\n长江一万里，舟行疾如飞。\r\n东南盛人物，十九饫甘肥。\r\n颇藉子公力，宁知伯玉非。\r\n秀喦曰异哉，我本起布韦。\r\n岂比淮之水，东下杂于淝。\r\n论奏了不阿，正直鬼神衣。\r\n谗言嗟止棘，曰归咏采薇。\r\n岁晏江涛平，雨雪从霏微。\r\n县知到家日，花竹绕山扉。"
        },
        {
            "title": "挽京口使君丰郎中十首",
            "content": "开边为计苦匆匆，淮水东流战血红。\r\n军令一申人百勇，议郎当日佐元戎。"
        },
        {
            "title": "为布金寺僧慧鉴作呈赵守",
            "content": "老树槎牙记佛庐，露啼蛩吊百年馀。\r\n鼎新堂殿谁为此，壮观林泉我弗如。\r\n身上无华惟布楼，盂中舐味祗山蔬。\r\n野僧勤瘁能如许，罪或无多乞赦除。"
        },
        {
            "title": "挽许通判二首",
            "content": "妙年故府接英游，盍上周行展壮猷。\r\n再命去天仍不远，此心于世澹无求。\r\n奏功仅许临岩色，投老才能贰大州。\r\n总为当时人物惜，于公行止一虚舟。"
        },
        {
            "title": "勉张兄立民作诗",
            "content": "翛然风骨一臞仙，误走红尘逐世缘。\r\n亦欲名同天壤寿，且须句与日星县。\r\n后湖废沼生春草，南郭遗墟起暮烟。\r\n闻道锦囊时有得，故山花鸟亦欣然。"
        },
        {
            "title": "宿直里店二首",
            "content": "扁舟泛泛逐惊湍，朔吹飚飚作晓寒。\r\n舣棹远来投野店，应门幸喜得儒冠。"
        },
        {
            "title": "闻田老死于临安",
            "content": "见说闻庞质粹温，他年准拟大吾门。\r\n可怜不识家翁面，虚作人间一世孙。"
        },
        {
            "title": "挽丁嘉里",
            "content": "里选居前列，胪傅冠一科。\r\n一官期远大，十载欢蹉跎。\r\n仅喜瓜时及，俄惊薤露歌。\r\n天高不可问，吾道竟如何。"
        },
        {
            "title": "挽京口使君丰郎中十首",
            "content": "问讯时来野叟家，细书整整复斜斜。\r\n江湖老矣何人记，泪逐西风染钓车。"
        },
        {
            "title": "秋怀二首",
            "content": "一抹红绡日脚霞，千林暮霭纳归鸦。\r\n西风卷尽梧桐叶，乞与中庭散月华。"
        },
        {
            "title": "挽李闽师母夫人三首",
            "content": "夫人天赋与神灵，初度祥光烛户庭。\r\n归去足知躔次在，九霄还要老人星。"
        },
        {
            "title": "送傅守归",
            "content": "辩士变初说，勇士衰再鼓。\r\n向来东海滨，有士节独苦。\r\n岁晚儿女恋，颇亦类张禹。\r\n堂堂裴晋公，绿野能容与。"
        },
        {
            "title": "挽京口使君丰郎中十首",
            "content": "再向江淮把一麾，民情可但不能欺。\r\n来时叔度嗟何暮，去日何公苦见思。"
        },
        {
            "title": "借明秀轩韵送赵推入幕二首",
            "content": "纷纷末俗假成真，幕府归来岁聿新。\r\n万里终存江海志，一毫莫染簿书尘。"
        },
        {
            "title": "代同游者赋宿云轩呈李果州",
            "content": "君不见流金铄石气如焚。巫祝并祷天不闻。\r\n滂霈一雨洗乾坤，肤寸而合山中云。\r\n又不见疾雷契山风助势，八表同昏天地闭。\r\n峰头一抹敛归云，赫日当空鬼神避。\r\n祗今岁杪雪霜馀，得向岩前自卷舒。\r\n等閒且伴幽人宿，明日春回须雨足。"
        },
        {
            "title": "挽徐夫人",
            "content": "奕世居公辅，齐眉肃妇仪。\r\n鱼轩中岁乐，鸾镜暮年悲。\r\n象笏子方贵，韦编孙有师。\r\n县知开花诰，不负蓼莪诗。"
        },
        {
            "title": "送赵子野归",
            "content": "秦淮契阔几经春，钓月临风入梦频。\r\n万灶无哗新号令，一樽相属旧殷勤。\r\n绿波南浦予回棹，落日孤城子问津。\r\n聚散云萍浑若此，临分一笑大江滨。"
        },
        {
            "title": "代柬答徐监押",
            "content": "隋堤绿柳洋清流，画舸输君烂漫游。\r\n柘荡高湖须老伴，不妨捩柁出湾头。"
        },
        {
            "title": "冬日即事",
            "content": "飞廉不解却丰隆，结就浓阴万里同。\r\n须信碧霄无点滓，晓来红日自生东。"
        },
        {
            "title": "赋陈太史所築凌云亭四首",
            "content": "紫烟飘缈接云霞，亭下连薨十万家。\r\n想见当年关尹子，已占柱史入京华。"
        },
        {
            "title": "云边遣兴",
            "content": "洩云日日冒出头，古润淙淙咽怒流。\r\n但得农家馀雨泽，不妨客子叹淹留。"
        },
        {
            "title": "挽考亭陈居士二首",
            "content": "旧数同门友，尤推令子贤。\r\n登堂愧予晚，爱客莫君先。\r\n瘦马青山外，孤帆落照边。\r\n风流无复见，执绋涕潸然。"
        },
        {
            "title": "醉中",
            "content": "一樽绿酒与君同，且喜荷香送晚风。\r\n四座尽倾谈柄白，满筵不用舞裙红。"
        },
        {
            "title": "送李果州",
            "content": "萧然瘦鹤姿，不受世俗尘。\r\n吾衰久矣夫，眼明见斯人。"
        },
        {
            "title": "夜梦续句",
            "content": "大化赋群有，修短亦天只。\r\n彭殇谁得失，鹏鷃均适已。\r\n我今识其然，昏旦视生死。\r\n青青竹篱下，下种桃与李。\r\n老荠怙春柔，业高荐芳旨。\r\n耘耡藉人力，四时自终始。\r\n属餍幸朝夕，过计胡为尔。\r\n勿笑赵孟偷，甚矣吾衰矣。"
        },
        {
            "title": "挽姚政远",
            "content": "尚记侨居忆故园，俄闻华屋聋榱椽。\r\n连墙大舶回前浦，皓齿清歌出广筵。\r\n得丧已齐身外物，安閒自乐性中天。\r\n岳庄原上归全处，手种松杉起绿烟。"
        },
        {
            "title": "挽杨提举",
            "content": "宝经堂上集儒绅，尚记囊书走下陈。\r\n学业如公本天得，笑谈于我最情亲。\r\n连床风雨寒窗夜，杯酒湖山上国春。\r\n坏壁无由见题字，旧游回首重伤神。"
        },
        {
            "title": "挽弃水心侍郎三首",
            "content": "北学源流远，南来岁月迁。\r\n群心知未昧，诸老屹相连。\r\n百岁同归尽，斯文要有传。\r\n宵长残月堕，遗恨渺山川。"
        },
        {
            "title": "题仪真常平仓壁",
            "content": "苦被微官缚此身，汗衣亭午亚红尘。\r\n维舟醉卧垂杨下，输与江湖自在人。"
        },
        {
            "title": "和真州太守营屋新成之韵三首",
            "content": "经始南风咏有虞，落成候筦报秋功。\r\n连薨尽撤编茅旧，万灶重新列屋居。\r\n千里只今成保障，一廛谁复等蘧庐。\r\n何人袖出如椽笔，为写丰功揭里闾。"
        },
        {
            "title": "寄同年朱景渊通判八首",
            "content": "茂苑子周子，慷慨尤时危。\r\n斯文鼂董流，炳炳日星垂。\r\n言深众所惊，用浅才不施。\r\n穹窿山下笛，怀人定谁其。"
        },
        {
            "title": "闻杜鹃三首",
            "content": "天津桥上小徘徊，入耳新声兆有开。\r\n家住江南异京洛，不因君至浪惊猜。"
        },
        {
            "title": "云边遣兴",
            "content": "穴处堪忘世，松餐足永年。\r\n有时云雨止，独立看青天。"
        },
        {
            "title": "送傅守归",
            "content": "烦暑斂清晓，西风生远林。\r\n客怀感素秋，归梦越千岑。\r\n祖帐城南门，蔼蔼萃华簪。\r\n举觞忽有赠，去矣无遐心。"
        },
        {
            "title": "甲午秋作四壁绝题窗间",
            "content": "聊翩衔尾下深溪，又是当年竭泽时。\r\n玉烛均调何日是，春陵三欢次山诗。"
        },
        {
            "title": "代梁总挽郑舜举侍郎四首",
            "content": "几度除书下紫宸，从容千骑拥朱轮。\r\n圣朝若第循良课，公是当时第一人。"
        },
        {
            "title": "周侯古祠",
            "content": "庙宇巍峨对古坟，将军英气宛如存。\r\n当进改行除民害，历代封功沐宠恩。\r\n虎穴云埋山寂寞，蛟溪波冷月黄昏。\r\n我来吊古追行乐，驻马花前酹一樽。"
        },
        {
            "title": "崇禧夜坐",
            "content": "淮浙千万山，兹山钟秀异。\r\n山中四时好，雪景更佳耳。\r\n危登俯八荒，岂无超诣士。\r\n春游眩红紫，秋赏挹苍翠。\r\n冲寒缭冰崖，问讯世能几。\r\n山神出奇观，似慰远来意。\r\n漫空飞六花，匝地掩无秽。\r\n颇疑群玉府，飘堕人间世。\r\n又疑姑射仙，与物洗疵疠。\r\n意行辄有得，旷望了无际。\r\n便欲呼云车，御风驾六气。\r\n举酒酹初平，逍遥聊卒岁。"
        },
        {
            "title": "赠江西吴定夫",
            "content": "定夫江海士，瘦骨如臞仙。\r\n翩然及吾门，不假左右先。\r\n我方厌尘埃，一笑喜相延。\r\n肩县两破囊，既见始解缠。\r\n我欲具杯酒，割鸡烹小鲜。\r\n自言乃长斋，不受世荤膻。\r\n少休入西山，幽寻遍崖颠。\r\n山空四无人，白眼问青天。\r\n洞口得老翁，守死易一编。\r\n高谈慰寂寞，其然岂其然。\r\n去去不忍别，解衣示勤拳。\r\n及归已弥旬，为我少留连。\r\n道逢一病媪，背偻两足挛。\r\n津头见羁旅，数口依败船。\r\n料理穷晨昏，奔走环市廛。\r\n足挛不良行，结庐倚墙垣。\r\n船败不可航，卖舟捐万钱。\r\n为虑极靡密，要使终安全。\r\n诘旦拟东还，既夕重周旋。\r\n嗟子尘外客，而结区中缘。\r\n吾衰不能尔，愧汗与涕涟。\r\n或疑破囊中，探用若流泉。\r\n子岂费长房，一壶挂檐前。\r\n或疑瞿晕老，济世法无边。\r\n勤君为此来，昏顽警沈绵。\r\n君师鲁东家，二说当舍旃。\r\n理一而分殊，先儒有遗言。\r\n君归更商略，书来慰残年。"
        },
        {
            "title": "代柬寄张端衡",
            "content": "句曲山头白鹤飞，遥怜彩棒正宣威。\r\n仙家有喜迎仙吏，客路无尘点客衣。\r\n月澹郊原从犬卧，秋高篱落任鸡肥。\r\n子真东野齐名在，莫向西风苦念归。"
        },
        {
            "title": "走笔谢王老丈惠花牋",
            "content": "璀璨金鱼学士牋，玉堂落笔起云烟。\r\n半生野外扶犁手，乞与真如掷道边。"
        },
        {
            "title": "和王克宽有所寄草堂诗二首",
            "content": "身在金华与玉堂，寄声时到祝豀乡。\r\n为言旧访荐仝处，柳压平堤水满塘。"
        },
        {
            "title": "送傅守归",
            "content": "永日来清风，黄堂少公事。\r\n凭栏一长望，千载几兴废。\r\n论功赤壁多，语士北府锐。\r\n蝼舟眺家具，吊古足新制。"
        },
        {
            "title": "挽江宁丁尉二首",
            "content": "进秩膺丹诏，论功更紫枢。\r\n九霄飞鹗奏，万里入鹏图。\r\n竟负丁年志，端符巳岁呼。\r\n向来延客处，落日澹平芜。"
        },
        {
            "title": "宿云边感怀",
            "content": "虚馆怯朝寒，幽寒不可续。\r\n展转复展转，万感起心曲。\r\n世涂嗟枘凿，亲养悲风木。\r\n悔往舌噬脐，念来弓拟鹄。\r\n悠悠穹壤间，方寸浪驰逐。\r\n西山有仙子，胸次湛寒玉。\r\n何年白鹤归，就我云边宿。\r\n挽衣起凝睇，飞鸥下平绿。"
        },
        {
            "title": "题明伦堂",
            "content": "六树庭前过屋山，一枝仙桂许高攀。\r\n风云有幸逢千载，里社应先庛万间。"
        },
        {
            "title": "送王深道归黄岩云霞居并简李微之周子靖吴毅",
            "content": "之子云霞居，地隔千万山。\r\n三年三过我，一见一开颜。\r\n袖出西游编，字字破天悭。\r\n可怜东门享，不及海上閒。\r\n后会不可期，天步方艰难。\r\n赠别可言无，鸟倦宜知还。\r\n白发暮倚闾，山空水潺潺。\r\n道逢两伦魁，风采照人寰。\r\n出处各有适，为问二者间。\r\n李周两太史，笔削凛二班。\r\n为问静中得，何方济时艰。\r\n老我疾病馀，癙尤涕空潸。\r\n回雁可寄书，勿诿殆且烦。\r\n\r\n【注释】：【原题】：\r\n送王深道归黄岩云霞居并简李微之周子靖吴毅夫蒋良贵"
        },
        {
            "title": "忆昨行寄呈刘法曹",
            "content": "忆昨太守宣城陈，人物风流法从臣。\r\n太息官仓取无艺，要与邑民图久计。\r\n总将一石计其赢，三斗八升为定制。\r\n厥初号令发雷霆，奉行谁敢圭撮增。\r\n愚民不解深长虑，竞喜当时斗斛平。\r\n新守迎来旧守法，号令虽严谁复顾。\r\n斛面坡陀斗面高，三斗八升作常赋。\r\n后生主簿辛君机，太学声名盛一时。\r\n朅来意与上官合，委向仓中司出纳。\r\n筹算亲临绝蔽欺，户庭凛凛无喧杂。\r\n愚民乍喜见明官，概量宁论另勺全。\r\n上供送使有成数，羡馀到底归州府。\r\n明年按籍取之民，三斗八升更增五。\r\n往者不可谏，来者图之犹未晚。\r\n只今太守龚黄比，千里痒疴如切已。\r\n公事勤劳绝燕私，私钱大半供公使。\r\n选官受秋输，而得法曹贤。\r\n除弊几十九，积羡逾三千。\r\n三千宁足州家用，祗恐从今还作俑。\r\n明年四斗三升之上更增科，三十六都之人将柰何。"
        },
        {
            "title": "苦雨遣兴",
            "content": "老去身何有，时危念苦深。\r\n朝阳方借暖，宿霭又所阴。\r\n梁楚安巢少，关河去鸟沉。\r\n谁歌出塞曲，慷慨百年心"
        },
        {
            "title": "和真州太守营屋新成之韵三首",
            "content": "东南列将谨防虞，尚记熙宁变法初。\r\n一自胡雏饮江水，遂令卒全杂民居。\r\n炊烟不断云横壘，清夜无哗月满庐。\r\n妙用独推贤太守，征摇元不到乡闾。"
        },
        {
            "title": "挽太平赵倅三首",
            "content": "薄俗纷纷不再淳，吁嗟公子独振振。\r\n从知为善身心乐，不惮分财手足亲。\r\n韦布几人勤礼遇，杯盘一笑见天真。\r\n苍苍谁谓浑无信，千里名驹已绝尘。"
        },
        {
            "title": "奉送符伯寿尉太平",
            "content": "一年三伏秋后前，大火更借炎官權。\r\n竹林仗履北窗眠，君方陆走水行船。\r\n君言半世苦迍邅，一官迟次安且便。\r\n瓜时骤及非偶然，今我不往人争先。\r\n交承久宦思田园，侧身东望心悁悁。\r\n民情厌旧期改弦，今我不往人烦冤。\r\n左符再下催行轩，欲挽君留胡得焉。\r\n君才胡敏性静专，天府四举贤书连。\r\n民淳不假彩棒县，定知学子来差肩。\r\n酌君荐藕侑新莲，青白不受汙涂迁。\r\n赠君以笔并吴牋，官閒铁砚勤磨研。\r\n敬亭山不有臞仙，耕云钓雪老林泉。\r\n养疴预欲知民编，少屈从之古道边。\r\n长官报政将朝天，集英唱第吾同年。\r\n賸欲因君寄短篇，有言不尽中勤拳。\r\n相逢一笑开初筵，为说故人今白颠。"
        },
        {
            "title": "挽赵子野母梁氏太夫人",
            "content": "元祐名家几在亡，夫子懿德足傅芳。\r\n事夫生死终无负，教子艰辛昔备赏。\r\n八秩燕颐天予寿，十行鸾诰月争乐。\r\n穹窿原上春风起，无复潘舆驻夕阳。"
        },
        {
            "title": "吴子隆兼隐斋歌",
            "content": "前驱十里旌旗红，后骑蹀躞如游龙。\r\n绮窗阿阁最深处，归来燕坐围香风。\r\n不如理掾吴夫子，岸帻高吟酒一中。\r\n高少山头渭水边，耕云钓月老林泉。\r\n巢由不生沮溺死，鱼虾麋鹿俱忘年。\r\n不如理掾吴夫子，安閒寄傲庭西偏。\r\n富贵诚可乐，幽栖端足尚。\r\n牵黄复出上蔡门，李斯悔杀为秦相。\r\n介推有母须求禄，不应决意归绵上。\r\n吴夫子，听我歌。\r\n当朝剑佩冠峨峨，趋营未免伤天和。\r\n古来隐者亦已多，洁身乱伦如彼何。\r\n君今非仕亦非隐，京尘不染白玉珂。\r\n青衫从事今十载，万事忘怀真实在。\r\n但令堂上笑平反，岂计庭前罗翠黛。\r\n是中不减山中乐，底用青鞋游物外。\r\n吴夫子，吾所敬。\r\n兼隐名斋足相称，谁其尸之勾漏令。"
        },
        {
            "title": "枕上四首呈子景舒",
            "content": "弦歌容与倦将迎，五斗看来一羽轻。\r\n若也儿曹如此意，可容千载擅清名。"
        },
        {
            "title": "勉王甥",
            "content": "莘野凄凉渭水遥，事功无复在渔樵。\r\n但令一第先馀子，自可清名动圣朝。\r\n禁路家声犹赫奕，词场笔势已嫖姚。\r\n夜窗灯火秋来功，莫欢辛勤髀肉消。"
        },
        {
            "title": "挽贺运管二首",
            "content": "赫赫儒宗裔，堂堂公相家。\r\n清规凛冰雪，荐墨烂云霞。\r\n未协生桑梦，俄兴逝水嗟。\r\n摇怜遗爱在，月澹戈溪花。"
        },
        {
            "title": "送昔与监税满替",
            "content": "但了官中事，都无俸外钱。\r\n妙年能尔尔，晚节更须坚。"
        },
        {
            "title": "天台道中",
            "content": "花重朝霏散，鸟啼春意深。\r\n风光自流转，行役负登临。\r\n涧水流新绿，山云卷夕阴。\r\n病容兼白鬓，漂泊此时心。"
        },
        {
            "title": "读苏武傅",
            "content": "李陵卫律两降人，大义相规几尽诚。\r\n陵语不傅傅卫律，要令千载识交情。"
        },
        {
            "title": "过兰亭",
            "content": "茂林修竹翠参天，一水西为尚折旋。\r\n欲泛羽觞追往事，怅无嘉客继前贤。\r\n短章回寄二三友，胜践堪寻八百年。\r\n笑拂苍崖题姓字，为言曾此掬流泉。"
        },
        {
            "title": "赠凌山人二首",
            "content": "百鍊灵丹手制成，等閒骑鹤上青冥。\r\n缑山自有来时侣，莫羡辽东化鹤丁。"
        },
        {
            "title": "东禅百韵",
            "content": "群居厌嚣烦，兀坐怅离索。\r\n动静两何心，求端徯先觉。\r\n张氏好兄弟，同游得先诺。\r\n重以临邛客，雍客出莲幕。\r\n二难秀金枝，高会困酬酢。\r\n客来惊醉梦，倒屣出檐箔。\r\n符子方下帷，训子傅家学。\r\n汤子方涉笔，词赋工雕斲。\r\n闭门各有适，跫然闻剥啄。\r\n钱君丈人行，邂逅同出郭。\r\n冲飚翼飞盖，宿润沾芒屩。\r\n山僧迎户外，萧散出林鹤。\r\n升堂忽起敬，先正事超草。\r\n于今国犹活，繄尔尽忠恪。\r\n禅房灯火闇，遗像丹青落。\r\n惟馀我辈人，往事记其略。\r\n缅怀百年后，贤愚一丘貉。\r\n风炉催煮茗，胸次浇磊落。\r\n开轩一凝睇，伟观夺岩壑。\r\n古木矫龙蛇，藤萝暄鸟雀。\r\n亭亭阶前竹，左右森矛矟。\r\n老榦欲摩空，穉绿犹含箨。\r\n微风度疏櫺，万竅呈笙籥。\r\n鼎来闻歌呼，冠带亦褒博。\r\n汝岂陈孟公，四坐为惊愕。\r\n祸福宁所知，字画妄穿凿。\r\n俳优时所拙，掀髯资一噱。\r\n山僧如有意，太息事殊昨。\r\n众真拥灵君，昨梦非冥漠。\r\n人情良易感，意气随飘泊。\r\n焉知宋玉赋，浪费屠门嚼。\r\n朝云无定姿，密意终难托。\r\n弃置勿重陈，声色等臭恶。\r\n觞行奉壶矢，尚想古乐乐。\r\n围棊对空枰，白日忽飞雹。\r\n势成秦始大，计误鲁日削。\r\n将士儿戯尔，回旋守宫钥。\r\n车马或殆烦，俘虑到帏幄。\r\n张拳合奇偶，奋臂几攫捕。\r\n嘉名袭百子，覆射师方朔。\r\n数穷或自蹈，世事真难度。\r\n情生渐浩浩，奥义相磨琢。\r\n寿夭徵彭殇，小大稽鹏莺。\r\n天高何所县，地垕何所著。\r\n孰怒而雷震，孰笑而电烁。\r\n兴王悼茕独，季世惨炮烙。\r\n道隆此何幸，道降此何薄。\r\n生乎谁汝恩，逝矣谁汝虐。\r\n毫釐有必争，司马振饶镯。\r\n义正誓不屈，勇士赴鼎镬。\r\n少焉两忘言，水净潜鳞灼。\r\n行乐未有极，暮霞横日脚。\r\n催归走重隶，欲去仍复却。\r\n顾瞻忽有念，郁悒忘谐谑。\r\n凿井成先志，结甃石凿凿。\r\n危亭俯逵道，栋宇更旁拓。\r\n北牖瞰清渠，西轩粲花药。\r\n借问彼保营，游手事蒲博。\r\n荆簪田家妇，群居勇奔躣。\r\n有问不能对，彼岂弃耕获。\r\n似言岁苦饥，货鬻逮钱鎛。\r\n多谢贤令君，恻怛尤民瘼。\r\n精诚彻高厚，一雨洗炎熇。\r\n种艺贵及时，少稽沟浍涸。\r\n丁钱曾几何，秋苗遗合勺。\r\n牌追甚星火，胥吏逾毒蠚。\r\n或云勾稽职，久矣废矩彟。\r\n催科苦重叠，受害偏贫弱。\r\n丁壮腹难枵，努力重锄获。\r\n老妇徒跣去，讵敢辞笞掠。\r\n暮归已戴星，晨出鸡咿喔。\r\n疾行君勿嗤，寸步千里邈。\r\n吾闻古哲王，重木抑末作。\r\n岂其倚市门，馀财暨丹雘。\r\n而此力田民，往往困椎剥。\r\n令君诚昭昭，忠告期谔谔。\r\n念此久忘归，露濡襟袖渥。\r\n馀香来佛殿，幽响动帘铎。\r\n空庭炳双烛，木末翻鸟鹊。\r\n清兴浩无涯，洗盏复更酌。\r\n残杯屏督邮，珍送来丝络。\r\n兹欢诚有馀，兹会欢难数。\r\n别驾人中仙，精爽排秋鹗。\r\n六年脱曹尉，缇车佐言岳。\r\n少须尺一诏，归持紫荷橐。\r\n堂堂蒲圻掾，少学鄙卫霍。\r\n栖迟绾黄绶，百鍊敛锋锷。\r\n踞鞍尚堪行，投笔清河洛。\r\n含山控边陲，壮志方蹻蹻。\r\n逝将策殊勋，恩光辉棣萼。\r\n粹然六君子，总抱荆山璞。\r\n或登贤能书，拿云出头角。\r\n或游王侯间，健笔驱蛟鳄。\r\n或欲振家声，尘言束高阁。\r\n行矣拔连茹，大廷副亲擢。\r\n谁其恋乡邑，株守甘龌龊。\r\n惟予与世达，自分同尺蠖。\r\n他时一樽酒，重赴山僧约。"
        },
        {
            "title": "柬张簿二首",
            "content": "簿书阅过几牛腰，一缕清香午未消。\r\n栀室醉吟谁是伴，铁城折简可频招。"
        },
        {
            "title": "挽王德彰",
            "content": "篮舆咿轧不辞贫，鸟帽离披当幅巾。\r\n一剂冲和疗寒疾，乡间不复见斯人。"
        },
        {
            "title": "东阳道旁涵碧亭",
            "content": "四山委苍翠，一沼湛清涟。\r\n云飞松竹留，石堕藤萝牵。\r\n泉昔乱丝竹，鸟语赓笑言。\r\n斯亭作者谁，挽仰四百年。\r\n栋宇有兴废，篇章足流傅。\r\n官道纷往来，此地旷周旋。\r\n乃知造物意，以遗静者便。\r\n我来旱暵馀，龟兆坼平田。\r\n攀崖遡源委，石窦鸣涓涓。\r\n摩挲两石鱼，变化定何年。"
        },
        {
            "title": "挽齐斋倪尚书",
            "content": "南山有孤松，屹立几寻丈。\r\n雪根雨露滋，藤萝巧相傍。\r\n高柯撑青空，落落不可上。\r\n辽东白鹤归，城郭固无恙。\r\n饥鸟拾馀粒，巢燕倚飞幌。\r\n芝田杳何许，鼓翮超蓬阆。\r\n尚书千载人，馀子岂辈行。\r\n方时鄙俗学，制行多矫亢。\r\n我独道其常，曰彼非至当。\r\n世事有翻覆，阴阳日消长。\r\n谁其倡攻伪，欲使尽一网。\r\n我独持其平，工辨直与枉。\r\n前瞻岂尚同，后顾亦非党。\r\n介然两不合，兰佩拂千嶂。\r\n惟皇思建极，正直首延访。\r\n几趋銮禁直，屡侍金华讲。\r\n三黜柳士师，一念齐得丧。\r\n岁晚复来归，旧德世所仰。\r\n文昌岂不贵，台星连两掌。\r\n贞元朝士少，正始遗风荡。\r\n淹留感时事，去去得初尚。\r\n湖光浮盏斝，岩花开步障。\r\n意行无物累，静寄绝尘想。\r\n寥寥香山翁，胜处备相倣。\r\n虽临大化尽，不放葵藿向。\r\n遗秦手自书，治忽犹指掌。\r\n内欲八柄专，外欲四聪广。\r\n国本欲先定，以击四海望。\r\n国势欲自强，不受夷虑诳。\r\n于今一开卷，星斗照穹壤。\r\n奄奄气将微，耿耿神愈王。\r\n更为一夕留，泰然须昧爽。\r\n庶几华封祝，不使臣子旷。\r\n从容有如此，岂留智力强。\r\n平生刚大气，胸次妙冲养。\r\n我生不及门，知敬如达巷。\r\n九京不可作，千古恨悢悢。"
        },
        {
            "title": "奉酬敬亭石隐君",
            "content": "宛陵侍处敬亭山，中有臞仙独閒。\r\n賸喜好音来物外，莫令佳句到人间。"
        },
        {
            "title": "喜王节夫过访",
            "content": "在方丱角子胜冠，我才童丱即窥斑。\r\n溟鹏已击三千里，天骥犹遗十二闲。\r\n五字饱闻傅有位，尺书枉用到穷山。\r\n春风得句能相寄，待我犹存季孟间。"
        },
        {
            "title": "闻杜鹃三首",
            "content": "当日停辀古道傍，大言聊以解愁肠。\r\n只今老去还吴下，无复驱车走四方。"
        },
        {
            "title": "和张寺丞谢惠魨韵二首",
            "content": "鼎来佳句仰谦亨，春入池塘草正生。\r\n清夜拟陪檐雨酌，暮天应对碧云横。\r\n逍遥庄叟一枝稳，富贵齐人五鼎烹。\r\n越卫肃迎挥手去，苏州应愧此时情。"
        },
        {
            "title": "怀茅山寄句容江大夫",
            "content": "昔朅三茅君，蹇步穷跻攀。\r\n是时秋已高，爽气薄千山。\r\n三峰敛神秀，突兀超尘寰。\r\n世变逮狂秦，风俗如髦蛮。\r\n舌在不敢语，冥默疑心讪。\r\n咸阳贵公卿，高门拥旗旛。\r\n牵犬上蔡门，回首涕空潸。\r\n积骸草木腥，流血川原殷。\r\n所以三君子，决去彼榛菅。\r\n不以寸草荣，易我白日閒。\r\n徘徊兹山巅，放荡紫翠间。\r\n数穷会有归，山空水潺潺。\r\n高风起遐想，往躅芬芝兰。\r\n想此弄明月，想此发清弹。\r\n兹坛梯玉京，兹台凝金丹。\r\n群仙或朋来，洞户敞幽关。\r\n缥缈钧天奏，依约云旗翻。\r\n古润会流泉，点笔依石阑。\r\n遗墨堕中流，梁此乱石黫。\r\n世情喜虚诞，诳记谁能删。\r\n峭壁起道边，雨湿苔藓斑。\r\n剥藓访旧题，岁月犹班班。\r\n当时往来人，逸翮超笼樊。\r\n应期后千载，绿鬓炯朱颜。\r\n御风游汗漫，骑鲸出颓澜。\r\n或乘白鹤归，翩跹从妖娴。\r\n寥寥竟谁成，遗迹空浩欢。\r\n愚生百世下，逐妄笑冥顽。\r\n幽寻昔未极，云卧衣裳单。\r\n杖屦陟层巘，此怀今未阑。\r\n矧闻廊庙议，出师锐除残。\r\n将军贾馀勇，弭节期白檀。\r\n已觉赋敛频，更恐戌役烦。\r\n圣主哀元元，络绎宽诏颁。\r\n官守孤王明，根节滋吏奸。\r\n拟追三君游，物表寄衰孱。\r\n彼美江夫子，拊字周惸瘝。\r\n宁甘催科拙，不使杼柚殚。\r\n坐令句曲天，忘此世道艰。\r\n傥许占一丘，结庐树墙藩。\r\n渴饮玉井泉，饥挹朝霞餐。\r\n永无垂老别，宁尤行路难。\r\n寄书新过春，一诺未应悭。"
        },
        {
            "title": "怀徐表兄",
            "content": "一笑相逢句曲天，别来十五换流年。\r\n忍胃渭上琼瑰咏，无复通泉宝剑篇。\r\n北渚春回芳树合，西山日暮碧云连。\r\n雁来数寄平安信，无限相思若个边。"
        },
        {
            "title": "送王去非入饷幕",
            "content": "春归花药尚红酣，送子脂车马在骖。\r\n幕画向来多实用，事机今可付常谈。\r\n学方用力须千百，事或当仁勿二三。\r\n别后欲知渔钓处，五湖天水共澄涵。"
        },
        {
            "title": "趣刘圣与寓王甫杜墅",
            "content": "门外平湖百顷宽，庭前翠竹绕栏干。\r\n鸟啼花笑四时好，几争窗明六月寒。\r\n賸可琴书供昼永，不妨弦管到更阑。\r\n留行莫为歌杨柳，作计应须趁牡丹。"
        },
        {
            "title": "书汤兄诗卷后并呈丹阳大夫三首",
            "content": "长安未必胜江湖，盖世功名徯大儒。\r\n三事更应登密令，一廛我欲伴樵夫。"
        },
        {
            "title": "送郑节夫",
            "content": "盛年已去壮心阑，此别慈知后会难。\r\n愿使乾坤同日月，不妨闽浙异江山。"
        },
        {
            "title": "即事有怀二首",
            "content": "千山收宿霭，一气蔼金行。\r\n爽吹舒澄碧，晴晖丽太清。\r\n徘徊望前岭，徒倚步南荣。\r\n为问莼鲈客，何须身后名。"
        },
        {
            "title": "赠芮医",
            "content": "乳母夜深纫故衣，针堕儿侧姥不知。\r\n儿肤受针口啼哭，展转无眠计入肉。\r\n明日啼声甚夜来，问儿疾苦谁能猜。\r\n拊摩忽到伤针处，儿啼欲绝姥方悟。\r\n医师睨视了无策，邻母嗟悉来睹。\r\n群儿窃听闻，肩竦毛发竖。\r\n芮生昻然来，自言医此屡。\r\n探怀出良药，布指摧针路。\r\n斯须颖脱出，肌理自如故。\r\n嗟哉此神术，小试辄如许。\r\n我闻在昔陈留市，刀鑷工中人避世。\r\n至今山谷后山诗，明日夜光光照地。\r\n又闻宋人有药手不龟，世世澼絖无赢赀。\r\n客得其方说吴主，大败越师因胙土。\r\n方今北境犹多虞，万金良药时所须，\r\n汝胡不往此踟蹰。芮生莞尔笑，\r\n倖利吾所诮。喟彼陈留翁，\r\n异世或同调。"
        },
        {
            "title": "云边阻雨",
            "content": "辗转无眠到夜阑，鹊声送喜近檐间。\r\n好风吹断夜来雨，晴日放开云外山。"
        },
        {
            "title": "寄潘子善上舍",
            "content": "寂寞安成十载馀，高轩欲过尚踌躇。\r\n莫嫌穷巷青泥满，自是门多长者车。"
        },
        {
            "title": "读韩诗和其韵",
            "content": "韩子文同孟氏醇，陈言去尽只天真。\r\n君诗费却雕镌力，笔下应夸自有神。"
        },
        {
            "title": "次李秀喦鹤不溪四诗韵",
            "content": "凄凄寒日洋溪流，猎猎西风送客舟。\r\n勇退端为天下计，留行谁为圣王谋。"
        },
        {
            "title": "因石令君行有感成古诗一章呈丞尉二丈不知退",
            "content": "绝代有佳人，洁齐处深宫。\r\n组识成文章，黼黻可帝躬。\r\n兰菊媚幽姿，桃李自春风。\r\n出门非所识，所识非所从。\r\n婉娈彼谁女，剪制了不江。\r\n膏沐倚市门，苟为悦为容。\r\n顾盼若有得，刍雉靡不同。\r\n出门惟所之，谐笑缭西东。\r\n寄语道傍人，取舍须至公。\r\n荣华一时耳，礼义百年中。\r\n\r\n【注释】：【原题】：\r\n因石令君行有感成古诗一章呈丞尉二丈不知退之亦肯效孟郊樊宗师以文滑稽否"
        },
        {
            "title": "和真州太守营屋新成之韵三首",
            "content": "长淮清晏久无虞，官舍人烟已复初。\r\n共喜舆图方日辟，讵应卒伍尚星居。\r\n四营分创因遗址，百堵周围列聚庐。\r\n武备既严军气壮，岂专捍禦奠州闾。"
        },
        {
            "title": "挽葛签判二首",
            "content": "少长相望五十年，君须未白工华颠。\r\n拟求勾漏还丹术，忍赋山阳怀旧篇。"
        },
        {
            "title": "挽京口使君丰郎中十首",
            "content": "牢盆利散海隅空，一念焦劳轸圣衷。\r\n万井春回和气满，皇华玉节到淮东。"
        },
        {
            "title": "为土山行者劝缘",
            "content": "莫言山势但陂陁，坐断东南万顷波。\r\n地胜要人勤酒扫，瓶空无米却如何。"
        },
        {
            "title": "和柴监、",
            "content": "之之通才不受拘，妙年文史足三馀。\r\n司征关市方共二，宴启华堂正乐胥。\r\n锦帐笙歌香雾绕，禅房风月夜窗虚。\r\n后生取舍能如此，问信宁非远器欤。"
        },
        {
            "title": "书宝文卿墓",
            "content": "冻宇兮煌煌，鬓发兮苍苍。\r\n羌一言兮会心，驾吾车兮建阳。\r\n车既驾兮遄归，今良是兮昨非。\r\n释众累兮春冰，耿吾心兮夕晖。\r\n斯道兮孔寿，斯人兮不志。\r\n十载兮重来，泬漻兮此堂。\r\n风撼兮寒松，霜凋兮百草。\r\n佳城兮葱葱，万古兮是保。"
        },
        {
            "title": "送上元张尉兼柬吕制干二首",
            "content": "千古繁华白下亭，万家花柳拥层城。\r\n登临此去非无地，弹压中间要有声。"
        },
        {
            "title": "学门肇开为诸兄弟",
            "content": "几年黌宇傍城隈，礼乐文章蔽草莱。\r\n逵道一朝随地辟，宫墙数仞倚天开。\r\n举头日月清光近，入眼湖山秀气来。\r\n寄语乡邦头角上，龙门此去会风雷。"
        },
        {
            "title": "挽钱贤良",
            "content": "奏篇重彻冕旒前，欲挽银河荡八埏。\r\n六计不为当世间，一编空受老人傅。\r\n规恢汉祚天方取，问讯南昌尉已仙。\r\n遇合无人会成数，故山松柏惨寒烟。"
        },
        {
            "title": "读卫青傅",
            "content": "任侠行權世所诛，将军尚借齿牙馀。\r\n古来名将勤招选，底事牢辞不敢居。"
        },
        {
            "title": "挽葛知录母二首",
            "content": "人间盛事古难并，结发相看两寿宁。\r\n彤管忽成贤母傅，紫霄独耀老人星。"
        },
        {
            "title": "挽汤贡士三首",
            "content": "雁塔平生志，鸡窗万卷书。\r\n年虽逾六秩，勤不废不三馀。\r\n仅喜名天府，空傅赋子虚。\r\n盈亏天有定，我欲问何如。"
        },
        {
            "title": "挽师虞卿三首",
            "content": "渊源师友邺侯门，赫奕家声汉相孙。\r\n冠带仅容游璧水，姓名竟不上慈恩。"
        },
        {
            "title": "借明秀轩韵送赵推入幕二首",
            "content": "七泽波涛笔下吞，相逢晓日上天门。\r\n祗今出处难同调，惭愧高轩几访存。"
        },
        {
            "title": "挽太平赵倅三首",
            "content": "大雅如公信不群，书藏万卷笔如神。\r\n再从鹗表腾霄汉，直上龙门振羽鳞。\r\n莲幕今无居右客，花封旧有去思民。\r\n从来姑孰佳山水，可惜题与失伟人。"
        },
        {
            "title": "和陈校书祈雨有应",
            "content": "一念尤民敢惮烦，肩舆得得款祠坛。\r\n莫嫌勺水能多少，自是壶中世界宽。"
        },
        {
            "title": "送赵玉甫赴穿山监场",
            "content": "辟书朝东来，海上便拟寻蓬莱，\r\n坐令斥卤皆春台。辟书暮西至，\r\n颁春又拟陪千骑，江水江花尽和气。\r\n浮屠将就要合尖，洊雷唤起蛰中潜，\r\n东西惟命夫何嫌。诸么争令出门下，\r\n意岂专为一日雅。君姿秀整气清遒，\r\n露华凝晓月澄秋。胸中武库森戈矛，\r\n笔下倒演三峡流。甘泉持橐侍凝旒，\r\n青氊旧物唾手收。幡然正应侧席求，\r\n东行西行宁久留。祖帐驰华轩，\r\n嗟余定环堵。赠言古有证，\r\n临分敢无语。纷纷曳紫腰黄金，\r\n俨然望之真天人。万世在其后，\r\n念之徒酸辛。富贵诚可乐，\r\n名义吁可畏。此意傥无忘，\r\n雁来频寄字。"
        },
        {
            "title": "挽范氏孺人二首",
            "content": "侍见嗟亲健，论姻动母怀。\r\n殷勤留北棹，钉饾出东斋。\r\n回首流年速，升堂往事乖。\r\n遣车门外去，老泪堕宾阶。"
        },
        {
            "title": "寄江东真漕",
            "content": "金陵千古帝王都，肉食何人解远图。\r\n只有爱民真学士，不惭通务汉三儒。"
        },
        {
            "title": "代柬寄王去非",
            "content": "闻随使使过江东，想见旌旗十里红。\r\n多少苍生在寒谷，早吹邹律转春风。"
        },
        {
            "title": "速陈李二居士还茅山",
            "content": "髯李魁然玉抱璞，淡陈萧散出林鹤。\r\n华阳洞口笑相逢，三风自奏钧天乐。\r\n飞云出岫本无心，大隐不必皆山林。\r\n朱弦自振出水音，王乔梅福古犹今。\r\n君不见洛之南涯温生北涯石，明月滩头弄澄碧。\r\n河阳御史一张罗，晓猿自掩松关寂。\r\n久旱得雨方一犁，山南种豆犹其时。\r\n山僮倚担迟君归，语君雨过黄独肥，\r\n亦有晚笋穿疏篱。急归烧笋煮黄独，\r\n北山移文可无续。"
        },
        {
            "title": "送王颖叔分教山阳",
            "content": "向来肉食昧远谋，坐谈欲复千古仇。\r\n良平不逐胜诡游，毛锥竟作书生羞。\r\n楚山苍苍楚水流，甲光向日金鳞稠。\r\n酒阑一笑看吴钩，将军意气倾九州。\r\n先生身短智则修，百鍊可使绕指柔。\r\n安边端藉帷幄筹，泮宫还献馘与囚。\r\n英声南来动冕旒，貂蝉未必生兜鍪。"
        },
        {
            "title": "石翁姥",
            "content": "采石江头风昼息，掀天雪浪平如席。\r\n沿崖小泊客心宽，攀萝曾看望夫石。\r\n天涯望断人不归，露寒犹想泪沾衣。\r\n争似石翁携石姥，年年对峙夹罔道。\r\n人归人去我何心，雨沐风餐人自老。\r\n比翼鸟，连理枝。\r\n年多物化徒尔为，长生殿里知不知。"
        },
        {
            "title": "挽戴主簿",
            "content": "妙年笔势已飞扬，便合收功翰墨场。\r\n黄甲未容登上第，青衫聊用慰高堂。\r\n一同簿领棠犹在，三迳归来菊未荒。\r\n下榻忍思畴昔事，送车空忆水云乡。"
        },
        {
            "title": "挽钱承事",
            "content": "药市能推此念诚，一言为重万金转。\r\n特书会有河东柳，为记嘉名埒宋清。"
        },
        {
            "title": "喜雨柬權邑蔡丞",
            "content": "高槐障午暑，巨竹摇清风。\r\n中郎百世英，一官此从容。\r\n心事付盟鸥，年光占候蟲。\r\n客来欲有言，一笑抚双松。\r\n曰余不负丞，哦诗有新工。\r\n天意亦怜才，要施及物功。\r\n适此岁荐饥，旱气日蕴隆。\r\n雨应长官祈，犹未周四封。\r\n雁鹜抱文书，朋来立庭中。\r\n公曰旱既甚，此理贵感通。\r\n洁齐走群望，精意格苍穹。\r\n西山殷其雷，万叠聋云峰。\r\n南湖飞霹雳，彷佛追蛟龙。\r\n斯须天壤间，万象俱晦蒙。\r\n飞湍连日夜，一洗旱魃空。\r\n树世走丁壮，欢呼沸儿童。\r\n岁功已權舆，馀间清缿筩。\r\n行歌何所云，丞哉宁负公。"
        },
        {
            "title": "云边喜潘兄见访",
            "content": "年衰病愈难，学废朋来少。\r\n闻子剥啄声，慰我精庐悄。\r\n高谈极今古，远识到微眇。\r\n愿君缄此言，勿贻俗子诮。"
        },
        {
            "title": "题屏雨",
            "content": "野旷乾坤大，身閒日月迟。\r\n有生均自得，造物本无私。"
        },
        {
            "title": "闻杜鹃三首",
            "content": "薄宦思归畏嶮巇，从君归去苦嫌迟。\r\n归时绿鬓今黄发，归路平安我独知。"
        },
        {
            "title": "次韵谢范黄中运管二绝",
            "content": "一区闻道宅新成，潇洒真堪寄此生。\r\n胸次清冰元自莹，不妨更向生壶盛。"
        },
        {
            "title": "读楼获傅",
            "content": "刘氏难令吕氏安，酈生大义炳如丹。\r\n君卿卖友阿王莽，死去何颜见吕宽。"
        },
        {
            "title": "口占送纸鹤帐与王克家中书",
            "content": "雪翎丹顶更玄裳，持赴君家六尺状。\r\n午枕不须蛮素问，主人心地正清凉。"
        },
        {
            "title": "访陈廷瑞有感",
            "content": "间维有常度，曜灵无停辀。\r\n翩翩叶辞柯，过眼绿已稠。\r\n弱榦不盈尺，忽已高岑楼。\r\n念昔过庭日，朋来悉良俦。\r\n我年未成童，子少无与侔。\r\n我质本驾骀，蹇步畏阻修。\r\n子如渥洼驹，猛气已食牛。\r\n当时二老人，笑语欢且酬。\r\n门户各有托，宁计才与不。\r\n登门如昨日，星纪逾再周。\r\n二老安在哉，体魄归山丘。\r\n隔屋闻读书，玉树锵琳球。\r\n呼灯使来前，秀气炯双眸。\r\n问之垂九龄，属对解冥搜。\r\n感此伤我心，泪下不可收。\r\n来者日已长，逝者挽不留。\r\n其间我与子，能阅几春秋。\r\n宁复青衿佩，与子从亲游。\r\n幸子齿犹壮，有母方白头。\r\n刷翮凌青霄，足胜负米由。\r\n而我风树悲，耿耿何时休。\r\n四十已无闻，过是夫何求。\r\n矧复病日侵，见面良可羞。\r\n竹实不疗饥，芰制非寒裘。\r\n躬耕苦勤劳，代耕多悔尤。\r\n学仙竟谁成，百年等浮沤。\r\n挽仰天地间，身世真悠悠。\r\n时雨涨绿池，好风交平畴。\r\n嘤嘤出谷鸟，汎汎川上鸥。\r\n遇景适会心，旷望聊夷犹。"
        },
        {
            "title": "酬陈子与",
            "content": "门外秋光入句频，门前积雨少来人。\r\n利名到底成何事，赢得江硝自在身。"
        },
        {
            "title": "舟中",
            "content": "蓼岸著花红半吐，稻畦过雨绿平铺。\r\n炊烟起处三家市，却向江湖忆画图。"
        },
        {
            "title": "挽恭靖司法兄九首",
            "content": "羊胜公孙两者间，端人著脚固应难。\r\n法曹賸有梅花句，拂袖何妨载月还。"
        },
        {
            "title": "仲玉和前诗见赠因再用韵",
            "content": "官仓出粟遍东西，多谢朱公念隐微。\r\n但觉闾阎犹菜色，不知园囿已花飞。\r\n当年国论无同异，此日民言有是非。\r\n天上鸳鸿方刷羽，海边鸥鹭已忘机。"
        },
        {
            "title": "赠尤丞季端",
            "content": "冠制殊常袖更宽，风流王谢出长干。\r\n笑端云锦呈天巧，胸次冰壶挹露寒。\r\n未许归期占信宿，相应喜色动门阑。\r\n贤昆自有长生术，为觅仙家九转丹。"
        },
        {
            "title": "毗陵邂逅京口同舍汤叔厚",
            "content": "鸡犬相闻里社同，琴书曾共客儒宫。\r\n南楼夜醉三更月，北固秋吟万里风。\r\n去鲁羡君勤采藻，游吴愧我尚飘蓬。\r\n相逢便与论心曲，莫笑依然旧阿蒙。"
        },
        {
            "title": "甲午秋作四壁绝题窗间",
            "content": "驿使挂来郡吏批，丁宁急急趁符移。\r\n儿童骇汗催科急，趣贺元来荷圣慈。"
        },
        {
            "title": "题石门奉真观",
            "content": "叠障为屏石作门，阴云漠漠雨昏昏。\r\n清游到晚不知去，要上峰头望晓暾。"
        },
        {
            "title": "送魏华甫侍郎谪靖州",
            "content": "靖州风物最五溪，畲田岁入人不饥，\r\n淘沙得金遨以嬉。瘴烟不逐岭云西，\r\n六花瑞腊春台熙，尤便逐客过往稀。\r\n理乱黜陟了不知，夫子岂欲居九夷，\r\n要尊主势扶时危。有言不用时我违，\r\n翻然不受好爵麽，向来乡行谁可晞。\r\n平生易名慕者谁，苏陈凛凛百世师，\r\n畏涂万折甘如饴。求仁得仁固其宜，\r\n大明当天照隐微，直前一疏可忘之。\r\n江湖后会端有期，暗香微动寒梅枝，\r\n临别不用长嗟咨。"
        },
        {
            "title": "谢赵使君豁租",
            "content": "长榜朱书又墨书，使君颁令豁逃租。\r\n一千里内欢声满，十数年来此事无。"
        },
        {
            "title": "送李季允侍郎归蜀五绝用禅房花竹幽为韵",
            "content": "密叶秋逾润，幽花晚更妍。\r\n去来谁是主，试问白头禅。"
        },
        {
            "title": "柬施上舍",
            "content": "万里秋光酒一钟，别来木末几西风。\r\n怀人滚滚东流水，问讯冥冥北去鸿。\r\n愧我形容难似书，喜君意气尚摩空。\r\n相逢莫怪深相间，一笑犹疑是梦中。"
        },
        {
            "title": "赋陈太史所築凌云亭四首",
            "content": "吏退庭空一迳深，交柯密叶布繁阴。\r\n婆娑谁识先生意，恐负当时庛物心。"
        },
        {
            "title": "送高桂阳之任二首",
            "content": "清才宁合驾缇车，天上新分竹使符。\r\n此去专城重摩抚，向来沙笔几嗟吁。\r\n南州想见歌何暮，北府犹闻戒疾驱。\r\n更恐掖垣须敏手，未应千骑出重湖。"
        },
        {
            "title": "代柬谢袁兄",
            "content": "渔樵并舍两相忘，三迳回看久就荒。\r\n只有生平真活计，尖胱万面接山光。"
        },
        {
            "title": "和张寺丞谢惠魨韵二首",
            "content": "先生盛德信光亨，微物将诚愧晚生。\r\n春岸正当馀雨过，寒江尚想小舟横。\r\n一奁走送惭迟暮，两舍相望欠割烹。\r\n未必甘芹解知味，王公当谅野人情。"
        },
        {
            "title": "怀林维国二首",
            "content": "四海论交二十年，知心一见似前缘。\r\n情亲尚记通宵语，忠告难忘送别篇。\r\n梦入蓬壶重会面，座看书史尚堆前。\r\n应怜废学从农圃，要使留心在简编。"
        },
        {
            "title": "送李果州",
            "content": "含香趋汉陛，前席问卖生。\r\n要路须民庸，锦衣聊昼行。"
        },
        {
            "title": "谢汤生惠酒和来韵",
            "content": "闻道吾犹及老成，高秋离索不胜情。\r\n朋缄已喜贤从事，二缶那堪对曲生。\r\n多病吾今同退鷁，壮怀君同掣长鲸。\r\n能来共醉西风否，木落千山夕照明。"
        },
        {
            "title": "送傅守归",
            "content": "金山故佳丽，杰观环孤峰。\r\n对峙焦公庐，林杪出疏钟。\r\n南归谢尘鞅，北眺足从容。\r\n应持济州手，一酹击楫翁。"
        },
        {
            "title": "送陈内机弃官还",
            "content": "一官已判归休，五斗何须外求。\r\n达已莫询田父，折腰免见督邮。\r\n身寄红莲绿幕，梦餐翠柏丹霞。\r\n归去聊寻旧隐，功名盍付渠家。"
        },
        {
            "title": "赋陈太史所築凌云亭四首",
            "content": "身自蓬莱顶上来，彩云深处见崔嵬。\r\n凭高莫作凌云想，闻说天门有诏华。"
        },
        {
            "title": "病鹤吟上黄尚书",
            "content": "五湖浩荡平沙暖，病鹤摧颓翅翎短。\r\n万里空怀宿昔心，忘机已结沙鸥伴。\r\n华表飞来辽海仙，人间嘉会恰千年。\r\n一声嘹唳九关傅，虎豹避易不敢前。\r\n尽推同类游钧天，浮丘王乔相后先。\r\n缥缈遗音堕云际，应念沙头苦憔悴。\r\n欲令弱羽更轩昂，共驾飞廉骑六炁。\r\n瑶池饮，芝田戏，\r\n五湖回首皆尘世。菰米熟，\r\n藕花鲜，五湖秋色正相便。\r\n寄声青鸟谢勤拳，摧颓病鹤那能然。"
        },
        {
            "title": "仪真雍生见和因再用韵兼怀仪真",
            "content": "北观凭栏望，西桥信马行。\r\n朋从有名胜，风物正凄清。\r\n乱定人烟改，春回草木荣。\r\n遥怜旧游处，坏壁暗题名。"
        },
        {
            "title": "送恭叔兄赴省二首",
            "content": "秋荐吴江北雁来，几看文阵夺標回。\r\n鴒飞鹊喜情何限，龙化鹏搏兆有开。\r\n礼部定知当一得，大廷端右压群才。\r\n春秋正学非阿世，莫作公孙愧草莱。"
        },
        {
            "title": "代挽赵工侍汤氏人三首",
            "content": "傅酣归遗惹天香，折桂重看膝上郎。\r\n贝叶经中空世念，菱花镜里谢宫装。"
        },
        {
            "title": "趣刘倅对与建第",
            "content": "鷦鷯巢枝宽，大鹏渖海窄。\r\n不齐物之情，大小贵安宅。\r\n一区扬子云，衡宇陶彭泽。\r\n何妨轮鞅稀，所憎廛市迫。\r\n吾宗携家来，寒暑已屡革。\r\n寓舍得贾区，开门即广陌。\r\n四邻共壁立，而无藩墙隔。\r\n尽通燔炙芬，夜悉笑语哑。\r\n麕于窘宾朋，雨立愧臧获。\r\n傅闻三径地，经始得长策。\r\n良材蔽川下，赋唐非难索。\r\n露廪发陈积，香饭流匙白。\r\n群工闯户外，拱手听规画。\r\n愿速大厦成，却展搏风翮。"
        },
        {
            "title": "即事有怀二首",
            "content": "济世无长策，观诗欢小明。\r\n悠悠忘夜永，淅淅听秋声。\r\n困踬监车骥，飞腾腐草萤。\r\n乖逢偶然尔，造物两何情。"
        },
        {
            "title": "挽陈德亨",
            "content": "宅枕烟波胜，人钟风露清。\r\n蟾官孤壮志，蜕室悟浮生。\r\n月下扁舟去，花边短策横。\r\n锦囊遗藁在，端可振家声。"
        },
        {
            "title": "送傅守归",
            "content": "濯缨沧浪水，为爱沧浪清。\r\n明明中兴主，斋居方厉精。\r\n疏傅不自惜，决去鸿毛轻。\r\n滥觞尔何如，咄哉檀长卿。"
        },
        {
            "title": "挽京口使君丰郎中十首",
            "content": "南徐开府未旬时，一扫烦苛布惠慈。\r\n孺子竟孤县榻望，伯牙空有绝弦悲。"
        },
        {
            "title": "简张槃斋以国朝四君子文易南华经",
            "content": "我宋百年间，人物两汉上。\r\n堂堂司马公，奥学迈舒同。\r\n庐陵祖韩孟，首以六经唱。\r\n升堂子曾子，功亦孟氏抗。\r\n荆舒徇偏见，晚拂天下望。\r\n斯文价金玉，表表足相尚。\r\n一编谁篡聚，百世得宗匠。\r\n晴窗一开卷，璀璨罗万象。\r\n馀功堕毫颖，云烟起千嶂。\r\n老我尤患馀，苦学殊少壮。\r\n适越资间甫，箧笥增冗长。\r\n之子秀儒林，笔力锦江浪。\r\n九原如可作，四子推辈行。\r\n殷勤特送似，或可起遗忘。\r\n潦园有傲吏，所乐在閒旷。\r\n插架有全收，引领祈拜贶。\r\n所志逍遥游，不受鹍鹏诳。\r\n他年子奋飞，荣问日休畅。\r\n濠梁如有意，回首问无恙。"
        },
        {
            "title": "题茅山泼墨池庆云庵",
            "content": "路转几山腰，地寻双海眼。\r\n涧咽吕公泉，桥横蜀道几。\r\n主人去不归，山空春事晚。\r\n何时具蔬笋，开门延客饭。"
        },
        {
            "title": "挽恭靖司法兄九首",
            "content": "词场士气久衰颓，得丧关心日九回。\r\n但使圣朝闻鲠论，不妨夫子逊论魁。"
        },
        {
            "title": "再韵谢和章之辱",
            "content": "老人抱瓮真拙谋，五利多方无一仇。\r\n嗟予老矣盍倦游，犊鼻岂恤王孙羞。\r\n舍西白鸟湛清流，舍东古木鸣蝉稠。\r\n晚风徐来月一钩，从渠飞鸢堕炎州。\r\n君门有诏道阻修，饥来聊复撷芳柔。\r\n诸君行矣摅良筹，钟仪不虑南冠囚。\r\n野人何自瞻前旒，所愿边封脱兜鍪。"
        },
        {
            "title": "代李居士谒王去非制干三首",
            "content": "侨居无地寄生涯，布袜青鞋着处家。\r\n太乙虚舟想莲叶，玄都活计问桃花。\r\n不堪众稚贫为累，坐使孤生发半华。\r\n傥许侏儒均赋粟，不妨老子自餐霞。"
        },
        {
            "title": "送友人",
            "content": "凛凛霜台起事功，翛翛三径任穷通。\r\n几因节物伤离别，无奈行藏苦异同。\r\n白露感怀悲社老，黄楼得句忆坡翁。\r\n雁行何日齐飞去，岸帻相看酒一事。"
        },
        {
            "title": "挽通倅刘由正二首",
            "content": "论姓名先薛，谈经我愧匡。\r\n同登太常第，更接郑公乡。\r\n别恨惊三纪，还书欠几行。\r\n犹馀清夜梦，载月渡沧浪。"
        },
        {
            "title": "代赋寿宁宗潜邸",
            "content": "圣学家傅自有师，更罗英俊侍经帷。\r\n治功尚论唐虞际，政体宁甘汉晋卑。\r\n猥向梁园陪末坐，敢凭尧历记佳期。\r\n羞囊已辨诗千首，准拟年年荐寿卮。"
        },
        {
            "title": "挽袁洁斋侍郎三首",
            "content": "成已宁遗物，存心不外天。\r\n典刑高一代，源派续诸贤。\r\n实理元无妄，斯文更有传。\r\n泽流江汉远，奎壁映魁躔。"
        },
        {
            "title": "寄宜兴赵大夫二首",
            "content": "胜地古阳羡，清才今长官。\r\n能令三害远，坐使四民安。\r\n勿谓时无几，仍防弊有端。\r\n做成循吏样，傅与世人看。"
        },
        {
            "title": "挽考亭陈居士二首",
            "content": "八十人稀有，君年又过之。\r\n康强由学力，孝友自天资。\r\n瑞世芝三秀，承家桂一枝。\r\n万山围陇首，昌大看他时。"
        },
        {
            "title": "甲午秋作四壁绝题窗间",
            "content": "明时一士不遐遗，臣子宁才盍自知。\r\n骑马趋朝常处士，几人笑诵醉翁诗。"
        },
        {
            "title": "送张端衡尉句容二首",
            "content": "去乡喜见似乡人，君去家山祗比邻。\r\n令长垂髫同里社，交承握手记城闉。\r\n弦歌堂上宁忘旧，樽俎筵中必告新。\r\n若也从容问无恙，为言鱼鸟已情亲。"
        },
        {
            "title": "送梁伯暘归括苍三首",
            "content": "城关美少年，三五事游冶。\r\n明珰烛绮疏，宝香笼舞树。\r\n一朝黄金尽，帷盖羞狗马。\r\n短檠有真乐，行矣遴取舍。"
        },
        {
            "title": "月桂辞送陈兄部运京口",
            "content": "芳菲菲兮月之桂，子之家兮傅芳世世。\r\n月之桂兮古犹今，往则得兮子宁不嗣音。\r\n冠鹖冠兮谢章甫，司征商兮河之浒。\r\n更兼官兮部运，幸讫事兮事忤。\r\n归来兮归来，倚门怅望高堂慈母。"
        },
        {
            "title": "寄潘子善上舍",
            "content": "少阳一疏折群奸，拂袖归来日月閒。\r\n误国小人犹法从，叩阍诸子自贤关。\r\n是非颇亦通千古，义利那能立两间。\r\n若向西湖浮画舫，好倾卮酒酹孤山。"
        },
        {
            "title": "戏呈南池同游诸兄",
            "content": "方池事南郊，胜践又西风。\r\n多稼天连碧，芳莲水映红。\r\n渔歌来席上，鸟影度屏中。\r\n想见垂杨里，诗成又暮钟。"
        },
        {
            "title": "云边阻雨",
            "content": "蔷薇篱落送春阑，笋葚园林早夏间。\r\n牛背牧儿酣午梦，不知风雨过前山。"
        },
        {
            "title": "挽葛签判二首",
            "content": "先帝龙飞第一春，霜袍济济对严长。\r\n祗今旧侣能多少，又对西风哭此人。"
        },
        {
            "title": "挽赵和仲侍郎三首",
            "content": "四载行都尹，当朝第一天。\r\n中和宣上德，乐易本天真。\r\n论选疏新宠，论思徯旧臣。\r\n履声勤帝想，竟阻上星宸。"
        },
        {
            "title": "寄同年朱景渊通判八首",
            "content": "当时最少年，雪林紫芝翁。\r\n诗名三十年，正复坐此穷。\r\n落日澹平硝，宿草鸣寒蛩。\r\n何时一樽酒，往酹与子同。"
        },
        {
            "title": "过尤溪",
            "content": "尤溪塘上征人路，记得停骖一解颜。\r\n十载重来儿女换，似曾相识有青山。"
        },
        {
            "title": "题子登侄环绿斋",
            "content": "竹树回环一亩宫，红尘不到绿阴浓。\r\n堆前祗有书千卷，善后县知禄万钟。"
        },
        {
            "title": "贺赵居父登第",
            "content": "词场闻夺锦標归，好是斑衣唤绿衣。\r\n永日湖山供赏咏，好风宫殿正清微。\r\n堂新六桂光宸翰，庭秀双芝焕彩闱。\r\n肯向长安夸得意，妙年伯玉已知非。"
        },
        {
            "title": "答钟元达觅藉栽二首",
            "content": "红妆翠盖出污涂，水面风吹醉欲扶。\r\n逢是凌波有仙种，文君莫讶茂陵姝。"
        },
        {
            "title": "送傅守归",
            "content": "世念分五兵，当使道战胜。\r\n昔别稽山险，风采臞而整。\r\n重逢惊少庄，神光烁衰病。\r\n一气中夜存，还丹强葛令。"
        },
        {
            "title": "挽京口使君丰郎中十首",
            "content": "持橐无由侍玉皇，含香仅长汉诸郎。\r\n丰碑不用书成绩，自有司勋纪太常。"
        },
        {
            "title": "悼里中百岁张翁",
            "content": "铭旌一丈袅寒烟，泪逐西风洒道边。\r\n纵使后人能百岁，太平谁识靖康年。"
        },
        {
            "title": "漫塘晚望",
            "content": "远山亚归云，黯淡与天一。\r\n近山过馀雨，净扫峰已出。\r\n式喜鸠唤妇，宁尤月离毕。\r\n担簦彼谁了，蹇步泥没膝。\r\n举头望天末，一笑失愁疾。\r\n应知扶桑东，明朝浴晴日。"
        },
        {
            "title": "过剡溪",
            "content": "青山叠叠水潺潺，路转峰回一又湾。\r\n想见雪天元限好，不妨独棹酒船还。"
        },
        {
            "title": "和陈倅校书惠诗",
            "content": "故交衮衮白头新，倾盖相望有几人。\r\n奉诏君应归册府，一蓑我欲老江滨。"
        },
        {
            "title": "挽赵知宗三首",
            "content": "寓里身重到，孱生谒屡通。\r\n俭钦行已素，健识养生功。\r\n归旆庐山远，清尊洛下同。\r\n遥怜猿鹤恨，蕙怅失仙翁。"
        },
        {
            "title": "送潘兄谒李弘斋",
            "content": "我欲游庐山，江长水茫茫。\r\n我欲谒弘斋，老去力不遑。\r\n羡子勇决策，去若飞鸿翔。\r\n及登夫子门，必升夫子堂。\r\n想见七十翁，神清气扬扬。\r\n客来语时事，慷慨激中肠。\r\n客去竟无言，高歌咏虚唐。\r\n子行当寄书，欲言浩难量。\r\n问我今何为，为言老农桑。\r\n论交四十年，会短别苦长。\r\n至今风雨夜，晤语思对床。\r\n所幸天壤间，日月同辉光。\r\n何妨一寸心，千里遥相望。\r\n小蟹有益友，劲气摩穹苍。\r\n及其即之温，百卉粲朝阳。\r\n特苗天所扤，双鸟鸣相将。\r\n闽峤几归归，猿鹤久悲凉。\r\n凭将一语气，毋使三径荒。"
        },
        {
            "title": "挽恭靖司法兄九首",
            "content": "双剑齐飞下九渊，更惊白壁堕黄泉。\r\n世间何用知非福，独立斜阳意茫然。"
        },
        {
            "title": "挽贺运管二首",
            "content": "妄拟弦歌乐，欣逢簿领贤。\r\n高明固天分，清白自家傅。\r\n云望同凄切，星奔认后先。\r\n孤城重回首，愁锁暮江烟。"
        },
        {
            "title": "冯心岭",
            "content": "地隘山逾峻，人勤俗不奢。\r\n时培石上土，更种竹间茶。\r\n接畛田成篆，连筒水溅花。\r\n征尘如不到，老我即东家。"
        },
        {
            "title": "挽李闽师母夫人三首",
            "content": "旌旗直指阵云开，文驷雕轩寿母来。\r\n万古欢呼和气荡，胡儿不战倒戈回。"
        },
        {
            "title": "舟过横塘有感",
            "content": "平波浅草横塘路，曾挽扁舟冲急雨。\r\n朱颜绿鬓气催嵬，欲斥九关挥玉女。\r\n万古功我付汗青，九天光宠生门户。\r\n邯郸一梦两周星，霜压孤蓬日始晴。\r\n风树不停身已老，病容衰鬓鬼犹惊。\r\n东鸟西兔自昏晓，北来南征几时了。\r\n海上欲觅安期瓜，山间却值孙登笑。\r\n泽畔殷勤讯渔父，掉头不言吾已悟。\r\n蚤求富贵晚长年，老少不同均计误。\r\n连年旱魃失祈禳，人肝不厌犬豕肠。\r\n今年稻肥家有酒，万事且付何有。"
        },
        {
            "title": "代李居士谒王去非制干三首",
            "content": "一来寒谷转春风，百万喁喁说此翁。\r\n坐见西州成俗阜，忍令北客尚途穷。\r\n筹边闻道无遗策，幕府流傅已上功。\r\n便有细书催入觐，早回生意一言中。"
        },
        {
            "title": "送胡伯量",
            "content": "我本山泽人，飘然如野鹤。\r\n夫君九皋来，气类颇相若。\r\n相逢宿不再，别去天一角。\r\n君从浮丘游，度世得良药。\r\n渴饮瑶池水，饥向芝田啄。\r\n引脰试一鸣，群仙相唯诺。\r\n嗟余侣鸥鹭，回翔一丘壑。\r\n剌天见群飞，老气鼓不作。\r\n客来傅好音，重兴欣有约。\r\n追随忽几月，至哉天下乐。\r\n亦知仙凡异，所向终落落。\r\n分飞又兹始，后会杳难度。\r\n归从浮丘侣，为我试商略。\r\n虽愧毛骨凡，颇亦志念愨。\r\n愿乞刀圭剂，一洗性昏浊。\r\n从君清都游，共听钧天乐。"
        },
        {
            "title": "题永嘉寺壁",
            "content": "石泉飞下宝莲宫，似听钧天奏未终。\r\n千古风流谢康乐，可无屐齿此山中。"
        },
        {
            "title": "戏傅老",
            "content": "锦绣囊开一夜风，万家花柳斗青红。\r\n谁知一点阳和气，尽在高禅杖锡中。"
        },
        {
            "title": "枕上四首呈子景舒",
            "content": "督邮行县岂徒哉，指点虚无作祸媒。\r\n料得渊明知此意，悬抛印绶赋归来。"
        },
        {
            "title": "送珪老位普照",
            "content": "结屋缘崖地苦悭，嘉名犹记寿丘山。\r\n万家不隔高人眼，日月东西见往还。"
        },
        {
            "title": "得轩即事",
            "content": "上印还家不计年，水光弥望木参天。\r\n绿云洞里开书幌，红锦波心洋酒船。"
        },
        {
            "title": "题王氏天开图画卷后",
            "content": "浓淡非妆点，纵横谢剪裁。\r\n凭栏一凝睇，图画信天开。"
        },
        {
            "title": "甲午秋作四壁绝题窗间",
            "content": "潦园逸气藐云霄，吏部英词揭斗杓。\r\n未用鸡蟲分得失，笑看鹏鷃两逍遥。"
        },
        {
            "title": "赠九华程兄",
            "content": "君家九华山，山翠常在目。\r\n鸡犬声相闻，山腰几邻曲。\r\n本固枝叶蕃，无若君之族。\r\n当年紫橐翁，一念要亲睦。\r\n俸馀不自有，卖田偏豀谷。\r\n计口给之食，昏旦常陆续。\r\n吉凶更资助，常使有馀畜。\r\n只今大江南，盛事君家独。\r\n君归广此意，胜处新卜築。\r\n周遭植名花，中间敞家塾。\r\n少长驱之学，毋间亲疏属。\r\n庶几子又孙，更衍无穷福。\r\n亦使紫橐翁，百世清流馥。"
        },
        {
            "title": "和汤叔永二首",
            "content": "底须弹铗叹无家，自有诗人赋子嗟。\r\n平世岂应遗烛武，暮年安何傅长沙。\r\n为邻幸赐千金诺，进德相期一篑加。\r\n欲泛五湖观浩渺，兴来还可共浮槎。"
        },
        {
            "title": "挽庄佥判",
            "content": "宦路推才美，乡邦敬老成。\r\n花封勤政理，莲幕抑持平。\r\n弭棹惊归梦，支筇话别情。\r\n薄辄乖往事，一恸闭佳城。"
        },
        {
            "title": "送茅监",
            "content": "一棹东来载月归，宦途此去有光辉。\r\n祖筵是处花枝袅，惭愧衰翁昼掩扉。"
        },
        {
            "title": "送张晋望倅湖州",
            "content": "风月平分古治中，挂帆直指水晶宫。\r\n祗今第宅多亲贵，自昔闾阎有阨穷。\r\n勿用弥缝乖直道，毋烦歌舞竞新功。\r\n举头见日长安近，诏入元非藉子公。"
        },
        {
            "title": "天台道中用陈氏园亭韵",
            "content": "亭俯澄波对碧山，山头古木总苍颜。\r\n爱山未辨还山计，猿鹤还应伴我閒。"
        },
        {
            "title": "挽陶宣义二首",
            "content": "历数阴功满巨编，皇天佑善信昭然。\r\n金闺密勿身通籍，云路连翩子著鞭。\r\n贝叶经中无别想，白莲社里得真筌。\r\n忽惊薤露傅新唱，愁锁松陵柳泽烟。"
        },
        {
            "title": "题张端衡竹木石画",
            "content": "槎牙高树萧梢竹，绝岛风烟开短轴。\r\n更烦点笔作衰翁，啸月吟风饮山渌。"
        },
        {
            "title": "猛虎行",
            "content": "市有虎，毋妄言。\r\n当关虎士森戈鋋，市上一呼人驾肩。\r\n虎虽猛，那得前。\r\n市有虎，言非妄。\r\n君不见左冯诸邑天下壮。斧斤声断林壑空，\r\n猛虎通衢恣来往。食人肉，\r\n饮人血，沈痛积冤何可说。\r\n凝香堂上紫烟浮，风流太守尤民尤。\r\n一朝令下开信赏，藉皮枕骨弥山丘。\r\n虎已减，人患绝，\r\n夜永犹闻泣幽咽。泰山之侧如可居，\r\n子后夫前甘死别。"
        },
        {
            "title": "走笔送韩昕伯谒任广文",
            "content": "芹宫竞说广文贤，姓字高县衮绿边。\r\n八十老翁无失德，三千弟子尽推先。"
        },
        {
            "title": "代柬促陈居士归",
            "content": "一棹东游久未归，羞囊应已典春衣。\r\n淡烟疏柳鲈鱼市，底事流涎对落晖。"
        },
        {
            "title": "书汤兄诗卷后并呈丹阳大夫三首",
            "content": "令尹胸襟隘五湖，狂言时肯听迂儒。\r\n未知他日翘材馆，可著当年郑介夫。"
        },
        {
            "title": "谢章泉再以前韵见寄三首",
            "content": "白杜相从远与刘，可怜衲子溷儒流。\r\n自嗟达巷知夫子，缅想诸荀从太丘。\r\n书寄洪乔寄尔耳，诗编杜集可容不。\r\n前山底处堪长望，我欲携筇上上头。"
        },
        {
            "title": "和王克宽有所寄草堂诗二首",
            "content": "弦歌流化记琴堂，樵鲁难言愧互乡。\r\n正对薇花挥翰墨，犹能春草梦池塘。"
        },
        {
            "title": "送傅守归",
            "content": "北渚有狂士，病卧忘四时。\r\n绿暗知春晚，叶落识秋期。\r\n西风日已高，凝露方自兹。\r\n独有岁寒心，不负流水知。"
        },
        {
            "title": "和李果州同游茅山赠",
            "content": "我家荆溪东，矮屋八九间。\r\n石田人不耕，自占水一湾。\r\n十年去城市，乐此清昼閒。\r\n饱闻西州英，奥学窥孔颜。\r\n见贤岂无时，洋开水潺潺。\r\n朅来洁齐俟，一语开冥顽。\r\n锦机神所秘，启示不吾悭。\r\n追随妙高如，勇往不作艰。\r\n蹇步驱弗前，逸驾杳难攀。\r\n惆怅默无言，诗卷惭空还。\r\n三茅在何许，天末聋髻鬟。\r\n胜处不可穷，老我赏窥斑。\r\n幽人去不归，夜鹤守松关。\r\n夫君金玉姿，秀气趣人寰。\r\n兴来得同游，句就知难删。\r\n应同太史笑，有副藏名山。"
        },
        {
            "title": "和尤伯华广德使君怡亭对雨",
            "content": "轩亭闓爽喜新营，燕省应来贺厦成。\r\n樽酒两忘贤与圣，韦编相对弟和兄。\r\n诗如绣段从头好，人似冰壶彻底清。\r\n寄语金昆同石友，道逢何日许班荆。"
        },
        {
            "title": "题真州广惠仓仓即故船场居南楼及天宁寺后中",
            "content": "淅淅风摇业苇，霏霏雨弄新晴。\r\n坐对江南山色，往来无限离情。\r\n塔影参差波面，歌声宛转楼头。\r\n山负少年行乐，更轮衲子清幽。\r\n\r\n【注释】：【原题】：\r\n题真州广惠仓仓即故船场居南楼及天宁寺后中有大池塔影浸其中法"
        },
        {
            "title": "和罗權丞尊经阁元旦观雪",
            "content": "亿万饥民久籲天，天开上瑞岂徒然。\r\n深潭龟拆寒莎底，浅土蝗遗宿麦边。\r\n厉气已消除日后，祥霙飞堕晓风前。\r\n醉吟楼上瀛洲客，为记三登第一年。"
        },
        {
            "title": "谢章泉再以前韵见寄三首",
            "content": "解印归来白社刘，风流靖节许同流。\r\n诗来几说莺求友，老去自惭狐首丘。\r\n会合由来天幸耳，殷勤还识我心不。\r\n春咽是处堪行乐，能复携钱挂杖头。"
        },
        {
            "title": "送张端袤摄簿建平",
            "content": "吏道贵更事，君行非为贫。\r\n勾稽戾初意，疾痛击斯民。\r\n一日居须葺，他年政若神。\r\n放船秋水阔，着眼看修鳞。"
        },
        {
            "title": "东阳道中闻杜鹃",
            "content": "万里云山路渺茫，车轮竟日往来忙。\r\n凭君一语成归去，知杀儿时射四方。"
        },
        {
            "title": "答钟元达觅藉栽二首",
            "content": "渐点青钱浮水面，犹将素节混沌沙。\r\n送君百面风潭上，莫笑原非十丈花。"
        },
        {
            "title": "谢朱促玉二首",
            "content": "君家只隔小桥西，赠度占星望少微。\r\n已向龙墀摅大对，不应鸾翼尚低飞。\r\n杖藜喜逐先生后，敛板谁知故我非。\r\n欲学丘江吟短句，锦文试觅景阳机。"
        },
        {
            "title": "汤参议惠莲走笔以谢",
            "content": "莲实同房若弟昆，人情乖异不堪纶。\r\n只今昆弟成胡越，蔓草犹能庇本根。"
        },
        {
            "title": "和楼倅宗簿",
            "content": "草莽莽兮平台，鸟翩翩兮去来。\r\n侧身兮引睇，长太息兮徘徊。\r\n揽余辔兮高骛，岂不夙夜兮谓行多露。\r\n漱流泉兮枕石，憺无宫宫兮得我所来。\r\n同心兮离居，未倾盖兮有书。\r\n岁既晏兮无娱，我思君兮君开关而望余。\r\n余幼好此奇服兮，岁荏苒而华颠。\r\n闻若人之好修兮，搴众芳而独专。\r\n结微情以陈词兮，鳞鸿杳以夫傅。\r\n惟圣哲之茂行兮，在举能而任贤。\r\n横江湖以扬舲兮，宁维楫之可捐。\r\n烂晨光兮破群幽，清风发兮凉气飕飕。\r\n琼佩兮锵锵，玉鸾鸣兮啾啾。\r\n时不可兮骤得，君胡为乎不此留。"
        },
        {
            "title": "云边偶成",
            "content": "乐岁饶嘉泽，荒山遍有秋。\r\n断云犹过雨，平陆自交流。\r\n香饭炊红软，嘉蔬荐绿柔。\r\n蝇营竟何事，老我即菟裘。"
        },
        {
            "title": "书汤兄诗卷后并呈丹阳大夫三首",
            "content": "明月韬光甓社湖，发挥千载赖耆儒。\r\n清江曲就无人识，来往横塘一鄙夫。"
        },
        {
            "title": "枕上四首呈子景舒",
            "content": "篱边把菊玩遗芳，未肯从渠入醉乡。\r\n五字句中窥屈宋，七弦声里到羲皇。"
        },
        {
            "title": "次李秀喦鹤不溪四诗韵",
            "content": "少年意气十分强，河广期凭一苇航。\r\n老去结庐渔舍畔，笑看凫雁往来忙。"
        },
        {
            "title": "宴金坛邑官致语口号",
            "content": "百里儿童沸诵声，湖山堂上集群英。\r\n德星欲应今宵瑞，霖雨先开昨夜晴。\r\n正是壶中银漏永，不妨坐上玉山倾。\r\n明年比会君知否，冠佩蝉聊拱圣明。"
        },
        {
            "title": "仪真呈友人",
            "content": "近闻李郭舟，送往涉重湖。\r\n我欲与之俱，鷁飞过宋都。\r\n死生见交情，嗟我朱东隅。\r\n归来整杖屦，颜厚见彼姝。\r\n念昔担簦日，篮缕出无襦。\r\n公子载与归，樽酒日相娱。\r\n所愧身为客，如彼绕树鸟。\r\n食苹鹿在野，呦呦呼其麢。\r\n鸿雁稽来书，提壶空劝沽。\r\n输君山中行，梅梢嗅紫萸。\r\n又有好事人，开宴勤招呼。\r\n翻然弃舟楫，躣马问长途。\r\n嗟我困行役，胜游那能觎。\r\n方今神圣君，南风歌自虞。\r\n所须贤与能，搜罗遍八区。\r\n公等梁栋姿，咳唾玉与珠。\r\n尚从山泽游，此理良可吁。\r\n翻思六月息，岂即非南图。\r\n料公赐环日，祸转当仁胡。\r\n愿借尚方剑，先斩张禹颅。\r\n小子虽不敏，敢效一得愚。"
        },
        {
            "title": "挽诸葛宣义二首",
            "content": "兰阶初擢秀，棣萼亦聊芳。\r\n幻化应难料，悲欢独两忘。\r\n达生知有道，养性更傅芳。\r\n一笑乘云去，谁知本不亡。"
        },
        {
            "title": "荷花",
            "content": "汙泥除尽藉根花，留得孤芳照病翁。\r\n水面亭亭尘不染，县知不是蓼花红。"
        },
        {
            "title": "挽杨真州母夫人二首",
            "content": "江头千骑肃傅呼，五马东来侍板舆。\r\n賸欲平反供母笑，不妨宽大奉君书。\r\n凝香堂上荣何限，戏彩图中画不如。\r\n底事乘鸾天上去，固教遗恨满乡闾。"
        },
        {
            "title": "秋怀二首",
            "content": "翠幄迎霜半染红，高林风过杂笙钟。\r\n澄光万顷天无滓，留与义和驾六龙。"
        },
        {
            "title": "挽京口使君丰郎中十首",
            "content": "残胡失驭走群雄，人物争归掌握中。\r\n河洛祗今修旧贡，凌烟端合首群公。"
        },
        {
            "title": "赠沈术士号金腰带",
            "content": "万钉福带诚堪羡，七字成诗喜欲狂。\r\n世事浮化有真趣，赠君一笑作行囊。"
        },
        {
            "title": "章仓席上",
            "content": "官舍若幽居，四围山水绿。\r\n中有超诣士，簿书厌拘束。\r\n邂逅文字饮，交契如金玉。\r\n朱弦发清音，纹楸理新局。\r\n一杯复一杯，夜阑更秉烛。\r\n木落夫宇宽，蟹肥酒初熟。\r\n相期壮观游，凭高重送目。\r\n勿令儿曹知，此味我所独。"
        },
        {
            "title": "挽京口使君丰郎中十首",
            "content": "先帝龙飞第一春，银袍鹄立对严宸。\r\n当时旧侣能多少，又向风前哭此人。"
        },
        {
            "title": "题龙祠米元晖词后",
            "content": "醉笔淋漓纪胜寻，重来尚想百年心。\r\n浪将一字殊先后，谁识朱弦太古音。"
        },
        {
            "title": "谢乌鹊",
            "content": "朝来不成寐，啼鸟绕西东。\r\n似欲砭我愚，无虞终有凶。\r\n挽衣行太息，飞鸣鹊当空。\r\n似欲慰我心，正直神所容。\r\n举手谢鸟鹊，尤喜当何从。\r\n吉凶两不到，我在阿堵中。"
        },
        {
            "title": "喜西崗桥成并书邦美东西桥记后",
            "content": "西崗水与洮湖通，修梁自昔横西东。\r\n百年兴废人不同，谁其记者竹庵翁。\r\n喜君架木续前功，朝曦夕照明垂虹。\r\n地脉不断和气钟，纡朱曳紫还家风。\r\n邂逅归来一亩宫，幽花野草迷青经。\r\n躬耕会有年谷丰，笑咏五柳卑扬雄。\r\n可但日高花影重，罗帷醉起酣笙钟。"
        },
        {
            "title": "昭君曲",
            "content": "朝日曜兮香春花，玉壶炯兮清冰。\r\n耿余心兮不斯，付妍丑兮丹青。\r\n君王兮宵衣，壮土悲歌兮战死。\r\n岂余身兮惮殃，抗风沙兮万里。\r\n崔嵬兮增城，璀璨兮昭阳。\r\n姜末路兮多艰，幸朕时之不照明。\r\n氊裘兮娱嬉，穹庐兮容与。\r\n怨群胡兮我欺，諗九天兮谁许。\r\n南风兮徐来，掩涕兮无语。\r\n四十五十兮无家，抑有惭兮夔女。"
        },
        {
            "title": "代柬答合淝苏刑曹兼呈淮西帅同年赵宝谟二首",
            "content": "闻道中原百战馀，遗民亿万企来苏。\r\n浪言恢复真疏矣，绝意怀来亦可乎。\r\n北望凄凉皆故土，南来睥睨几狂胡。\r\n祗今淝水山川改，寄语元戎盍远图。"
        },
        {
            "title": "送张端袤赴潘葑",
            "content": "汲取人间第二泉，酿成天上酌神仙。\r\n渠侬得此良佳矣，我辈为之或未然。\r\n职守近来成漫浪，湖山佳处且回旋。\r\n向阳花木逢春易，会取声名动日边。"
        },
        {
            "title": "寄同年朱景渊通判八首",
            "content": "滕子嗜古学，万卷作生计。\r\n孤灯耿夜阑，盗畏不敢睨。\r\n至宝世不售，虚名竟何利。\r\n尚想古城隅，幽花开绕砌。"
        },
        {
            "title": "秋闱后勉子侄",
            "content": "我生场屋惯周旋，得失从知岂偶然。\r\n天理先须尽人事，时文端有本尘编。\r\n日烘瓮牖朝先起，雪压茅斋夜不眠。\r\n万里夷涂从此去，著鞭宁怕祖生先。"
        },
        {
            "title": "谢荐医",
            "content": "容貌天黥二十年，刳肠一洗帐无缘。\r\n祗今纵使逢医缓，却顾霜毛已飒然。"
        },
        {
            "title": "玉糁羊歌",
            "content": "华阳洞口玉糁羊，世人傅得神人芳。\r\n雪团入口桂椒香，能令老者寿而康。\r\n瑶池玉佩正丁当，箬包聊荐九霞觞。\r\n世言神仙不鲜食，初平山中果何物。\r\n桃源更有避秦人，割鸡为黍迎来宾。"
        },
        {
            "title": "仪真呈邻居同官",
            "content": "南楼风物怯新晴，管领心知独有君。\r\n从使市声鏖午枕，不妨清梦到行云。"
        },
        {
            "title": "和赵季行用兰花韵三首",
            "content": "破除百卉发孤芳，造化工夫有抑扬。\r\n平易堂中无个事，一枝相对吐清香。"
        },
        {
            "title": "挽殷君二首",
            "content": "汗衣亭午亚经尘，中有池塘得句人。\r\n雅趣终难混尘俗，匆匆归卜太初邻。"
        },
        {
            "title": "寄题洪氏永则轩",
            "content": "此则天然与性俱，执柯何必远求欤。\r\n父兄行已一家法，圣哲傅心万卷书。"
        },
        {
            "title": "读张氏义庄画一寄持甫辂院",
            "content": "叔世谁怜族派同，高情真有古人风。\r\n宗分大小稽周典，惠匝亲疏比范公。\r\n二顷开端能不吝，一编垂训可无穷。\r\n欲书盛事傅千载，预愧衰孱语不工。"
        },
        {
            "title": "送张端袤主含山簿",
            "content": "计利无非利，辞难枉作难。\r\n驱车平路去，高枕此心安。\r\n县小勾稽易，时危赋敛殚。\r\n好裨千虑失，可使百尤宽。"
        },
        {
            "title": "次乐与小儿啖虎脯篇",
            "content": "折臂最小儿，骨聋颡微广。\r\n弗说螺蛳步，可以吞大象。\r\n那敢谓其然，且幸日稍长。\r\n顾似陶家郎，智识殊不爽。\r\n强令侍师席，跳踉绕函文。\r\n胡能辨滋味，舍鱼取熊掌。\r\n但见蔬菓列，攫取如技疗。\r\n嘉馈得虎脔，新猎出林莽。\r\n对之懒下箸，杀气犹可想。\r\n呼儿食之既，睥睨尚来往。\r\n饕餮我所羞，跌荡或称赏。\r\n服猛岂渠能，过奖谢吾党。\r\n深惭如敞帚，有误千金享。"
        },
        {
            "title": "寄同年朱景渊通判八首",
            "content": "四海游夫了，粹学洞谷今。\r\n闻善亟推挽，常恐力不任。\r\n时危系长才，白日已西沉。\r\n拱木战寒风，凄其千载心。"
        },
        {
            "title": "秋日题仪真寓廨时秩满俟代",
            "content": "非崖非巅，壁立苍然。\r\n野花炯炯媚朝日，樛木缭绕栖寒烟。\r\n归乎归乎，幽深此便。\r\n居乎居乎，市声昼喧。\r\n纷去住于吾心，定取舍于吾言。\r\n竹色一轩秋雨后，荷花十里晚风前。\r\n锦城不似还家乐，独立津头欲间船。"
        },
        {
            "title": "代挽赵工侍汤氏人三首",
            "content": "西湖野树上林花，竹乐谁知大尹家。\r\n帘幕垂垂人兀坐，金猊香散日西斜。"
        },
        {
            "title": "代书答龚楚州",
            "content": "使君问政及郊扉，病叟何能措一辞。\r\n积粟曩生真至计，屯田充国亦良规。\r\n将權可与他人共，德意须令旧壤知。\r\n闻说监城有真令，相逢为说每相思。"
        },
        {
            "title": "杀虎行谢宜兴赵大夫惠虎皮虎腊虎睛",
            "content": "君不见阳羡周将军，射杀南山白额虎，\r\n千古万古声流闻。又不见宜兴赵大夫，\r\n南山三十有六虎，令行杀取无复馀。\r\n一虎昔何少，三十六虎今何多。\r\n虎多人不患，所患政之苛。\r\n苛政减人门，猛虎戕人命。\r\n择祸莫若轻，泰山之人论已定。\r\n大夫性高明，下令走风雨。\r\n所知在田里，了不见台府。\r\n既令民免政之虎，又民民除虎之苦，\r\n四境之民歌且舞。或云杀虎太伤和，\r\n胡不令渠自渡河。我闻此言笑且呵，\r\n大夫尤民尤，岂必限吾士。\r\n不然邻国以为壑，信也白圭愈于禹。\r\n古阳羡，今宜兴。\r\n大夫邑之主，将军邑之民。\r\n主宾多寡事不同，千古万古同清芬。"
        },
        {
            "title": "送徐兄封川之行",
            "content": "别时触目是愁端，适喜君怀宇宙宽。\r\n千里事人犹见喜，寄声别驾好相看。"
        },
        {
            "title": "送恭叔兄赴省二首",
            "content": "晞骥长惭马不前，着鞭何意在君先。\r\n须懲牛后羞馀子，独占鳌头下九天。\r\n上苑未须夸得意，道山共拟更登仙。\r\n虽然富贵浮云等，要使功名在简编。"
        },
        {
            "title": "答王去非觅柳栽",
            "content": "不惜柔条折赠君，与君分占万象春。\r\n祗愁五柳门前景，不称三槐堂里人。"
        },
        {
            "title": "寄和赵章泉",
            "content": "章泉先生虎豹章，馀子骇逐狐兔藏。\r\n少陵游不返衡湘，孤吟风月老林塘。\r\n驾鹅不送我置傍，怅望空劳水一方。\r\n广文别日天未霜，殷勤寄音示无忘。\r\n新诗写作鸿雁行，怜我病骨犹嵇康。\r\n续貂聊复寄归航，宫墙百雉如金汤。\r\n登门岁月知何当，江湖极目烟波沧。"
        },
        {
            "title": "吴门道中",
            "content": "三吴豪侠骋轻肥，尽是当年襁褓儿。\r\n鬓发苍苍颜色改，问翁如此复何为。"
        },
        {
            "title": "再韵谢张持甫过访二首",
            "content": "瓮牖篝灯一笑同，地垆烧火愧家风。\r\n论财以义轻浮俗，论道归儒识至公。\r\n行异于时方易沮，理趋于数要深穷。\r\n老来狂斐君无诮，他石犹堪付玉工。"
        },
        {
            "title": "挽萧令君某氏孺人",
            "content": "慷慨成夫志，勤拳教子功。\r\n母仪当世则，妇道古人风。\r\n象服宜偕老，鱼轩忽驭空。\r\n惟馀千字碣，光照夜台中。"
        },
        {
            "title": "挽刘季文",
            "content": "断岸扁舟去，中林好事家。\r\n扣门无倦色，安土足生涯。\r\n国宠期金紫，家声振玉砂。\r\n如何年不百，泣泪湿飞花。"
        },
        {
            "title": "送李季允侍郎归蜀五绝用禅房花竹幽为韵",
            "content": "淮海身如击，岷峨路去赊。\r\n相思冰雪里，却立嗅梅花。"
        },
        {
            "title": "松江道中",
            "content": "久作松江梦，重来泛短蓬。\r\n淡云飞急云，枯叶战狂风。\r\n烟末三家市，波心一钓翁。\r\n鸱夷身计耳，吴越等成空。"
        },
        {
            "title": "挽弃水心侍郎三首",
            "content": "忆袖弥衡剌，赏登元礼门。\r\n想忘如旧识，一笑等春温。\r\n东望山川远，西归岁月奔。\r\n遥怜人築室，烟锁暮江昏。"
        },
        {
            "title": "和陈校书生孙",
            "content": "四海声名陈太丘，元方有子复何尤。\r\n他年羔雁成群至，不独丹青诧豫州。"
        },
        {
            "title": "送彦与孙兄赴廷对",
            "content": "捷书夜到古朱方，之子登名甲乙行。\r\n伟行向来高月旦，遗经端合破天荒。\r\n公孙对策风云会，董子留名日月光。\r\n趋向一分燕越异，赠言惟有用心刚。"
        },
        {
            "title": "送友人",
            "content": "年来去客半西东，须信劳生等转蓬。\r\n万里相望成别恨，一声何处递冥鸿。\r\n人情对景分尤乐，月色于今岂异同。\r\n莫把壮怀成索寞，举杯聊与吸清风。"
        },
        {
            "title": "读公孙弘卜式儿宽傅",
            "content": "儒雅弘宽世所宗，汗青中介牧羊翁。\r\n史家有意君知否，未必文华胜朴忠。"
        },
        {
            "title": "题冯公岭旅邸",
            "content": "层楼杰阁耸朱栏，楼下行人自往还。\r\n但见彩云横木未，不知身在翠微间。"
        },
        {
            "title": "口占谢陈使君",
            "content": "相思目断鉴湖船，书别殷勤敢赠言。\r\n未解终南寻捷径，少宽谷口截朱辕。"
        },
        {
            "title": "和傅侍郎鹿鸣宴韵二首",
            "content": "先生谠论在延英，早岁金瓯已覆名。\r\n自古正人羞枉尺，祗今公论有持衡。\r\n九重闻道将飞韶，一水何妨缓作程。\r\n莫笑由家去天远，春来野草亦敷荣。"
        },
        {
            "title": "同叶恭叔郑节卿饮于赵子野官舍",
            "content": "相望各千里，相逢酒一壶。\r\n交情贯金石，诗思渺江湖。\r\n夜雨滋园菊，秋风落井梧。\r\n归欤吾有日，聚散一长吁。"
        },
        {
            "title": "题虎丘剑池",
            "content": "石壁千年立，池泉百尺深。\r\n萧萧陵下木，贵恨古犹今。"
        },
        {
            "title": "送卫汝积归句曲",
            "content": "楼罔亭谷万山西，缥缈炊烟出翠微。\r\n归路正当清昼永，离怀莫怅白云飞。\r\n学医要使人无费，问道须知昨已非。\r\n送向庭闱商略此，短章中或有玄机。"
        },
        {
            "title": "丁亥冬感怀寄赵章泉三首",
            "content": "我屋方茅下，君家闽楚交。\r\n鹿门知得计，燕幕未安巢。\r\n涧谷泉堪饮，山田饭可抄。\r\n应摧灵寿杖，雪蕊嗅梅梢。"
        },
        {
            "title": "挽京口使君丰郎中十首",
            "content": "惨澹胡沙草木腥，长淮坐断倚贤城。\r\n策勋归去犹遗憾，未挽天河洗甲兵。"
        },
        {
            "title": "送姜君玉赴省试",
            "content": "樽酒论文弱冠前，交情老去只依然。\r\n久荒三径无来客，细拨青灯话昔年。\r\n少日功名谁汗简，旧游江海半华颠。\r\n君行试问都门柳，几送银袍上九天。"
        },
        {
            "title": "送无灰酒周马师口占三绝",
            "content": "乞得閒身荷对朝，旧栖佳处日逍遥。\r\n却怜赤壁归来日，歌舞樽前祗小乔。"
        },
        {
            "title": "题瀑布画",
            "content": "洩云澒洞遮山腹，古木差牙缭山足。\r\n举头百丈演寒泉，知有高峰插天绿。"
        },
        {
            "title": "喜客泉",
            "content": "物我未忘情，无情惟止水。\r\n底事山中泉，客来如有喜。\r\n悠然镜面平，倏尔鱼眼生。\r\n少焉开笑面，似与客逢迎。\r\n客喜泉岂知，泉笑客何有。\r\n邂逅深山中，聊结无情友。"
        },
        {
            "title": "挽通倅刘由正二首",
            "content": "质粹言无玷，官清政有方。\r\n能令邦国活，可但海沂康。\r\n别乘归何早，闲堂堂未央。\r\n伤心濑阳路，月澹生茫茫。"
        },
        {
            "title": "送石令君",
            "content": "攀辕父老杂儿童，十载重欣见此风。\r\n可但三年方论定，亦由去日与初同。\r\n一尘不染冰常莹，万折难回水必东。\r\n正直自应神所介，人心况有是非公。"
        },
        {
            "title": "送洪季阳分教横州嫌呈丁师二首",
            "content": "仕有为贫难择地，志将及物要乘时。\r\n青衫入手南中去，此意惟应我辈知。"
        },
        {
            "title": "挽杨仓赵氏宜人",
            "content": "赫奕金枝旧，光华玉节新。\r\n鱼轩方税驾，鹤驭已离尘。\r\n百岁虽遗恨，双珠自可人。\r\n通家思往事，老泪一沾巾。"
        },
        {
            "title": "送傅守归",
            "content": "仕至二千石，富贵有足乐。\r\n官为谏大夫，亦足究所学。\r\n兰阶擢珠树，金闰聊棣萼。\r\n何妨赤松游，不负黄石约。"
        },
        {
            "title": "和刘对与顾龙山探梅四首",
            "content": "暗里曹刘可识真，意行不必问比邻。\r\n天涯望断无来使，占取山中自在春。"
        },
        {
            "title": "挽许马帅二首",
            "content": "南归更拥碧油幢，指点群儿受虏降。\r\n猛志不应同逝永，英名千古镇长江。"
        },
        {
            "title": "用韵索青娥丸",
            "content": "病馀不赋恼侬歌，活计江湖一钓蓑。\r\n傥许膏肓驱二竖，肯令红粉污青娥。"
        },
        {
            "title": "赛龙谣寄陈倅校书兼呈黄堂",
            "content": "重光协洽之岁夏四月，朱方不雨川源竭。\r\n田家汲井灌新秧，绠短瓶羸汗流血。\r\n太守尤民一念深，欲决银河起伏险。\r\n弥月驱驰偏群祀，云卷碧霄呈象纬。\r\n闻说南洲有蛰龙，百年水旱资神功。\r\n民言直彻九天上，丝纶屡下恩光重。\r\n来往瞻言三百里，别乘亲行古无此。\r\n洁蠲牢醴荐芬馨，愿借英灵一瓢水。\r\n瓢水英灵亦何在，精诚自与神明会。\r\n炎官叱驭正当空，丰隆已驾随飞盖。\r\n归轩暮扣古城闉，霈泽朝均千里外。\r\n秧田得雨变青青，麦田流水迷沟塍。\r\n击壤欢呼纷老稚，惭愧今年又丰岁。\r\n典衣沽酒赛神龙，一饱權舆神所赐。\r\n神龙肸蠁意已傅，似言此赐非予专。\r\n一瓢汲水能回天，多谢紫府瀛洲仙。\r\n瀛洲仙人笑挥手，龙不言功我何有。\r\n祗今千骑拥朱轮，即是商家大旱作霖人。"
        },
        {
            "title": "运河行",
            "content": "运河岸，丁夫荷鍤声缭乱。\r\n红莲幕府谁献言，运河泄水由函管。\r\n函管掘开须到底，运材归府供薪爨。\r\n庶几一坏不可复，民田虽槁河长满。\r\n民田为私河则公，献言幕府宁非忠。\r\n我闻此言为民说，急趋上令毋中辍。\r\n小民再拜为我言，函管由来几百年。\r\n大者用钱且十万，小者羊此工非坚。\r\n厥初铢积费民力，厥后世世期相傅。\r\n岂但旱时须灌溉，亦尤久潦水伤田。\r\n向来久旱河流绝，放水練湖尤水洩。\r\n州家有令塞函管，函管虽存谁复决。\r\n小须雨泽又流通，函管犹存不费工。\r\n只今掘尽谁敢计，但恐民田纵此废。\r\n丰年馀水注江湖，涓滴不为农亩利。\r\n有时骤雨浸民田，水不通流禾尽弃。\r\n况今农务正纷纭，高田须灌草须耘。\r\n尽驱丁壮折函管，更运木石归城闉。\r\n吕城一百二十里，不知被扰凡几人。\r\n太守仁民古无比，凝香阁下宁闻此。\r\n愿傅新令到民间，函管须塞不须毁。\r\n已填函管无尾闾，大舶通行水有馀。\r\n函管不毁民欢娱，异时潴演无妨渠。\r\n忆昔采诗周太史，不间小夫并贱隶。\r\n试裒俚语扣黄堂，鈇钺有诛宁敢避。"
        },
        {
            "title": "挽恭靖司法兄九首",
            "content": "论心海内几亲朋，岁晚相依祗弟兄。\r\n夜雨对床无复昔，春风回首独伤情。"
        },
        {
            "title": "送李果州",
            "content": "昔吾有先正，走卒称司马。\r\n尤国等尤家，人物吾其亚。"
        },
        {
            "title": "赋陈太史所築凌云亭四首",
            "content": "太史曾题仲举舆，子虚赋就压蓬卢。\r\n终然不负凌云志，会向蓬莱顶上居。"
        },
        {
            "title": "挽王元佐",
            "content": "先子同年友，乡闾后进师。\r\n生涯书绕案，乐事酒盈卮。\r\n壁倚扶衰杖，窗留遣兴诗。\r\n人焉在何许，丹旐出疏篱。"
        },
        {
            "title": "谢纪倅惠梅",
            "content": "翠实堆盘对绿樽，清香尚想月黄昏。\r\n主人合试调羹手，病叟难忘止渴恩。"
        },
        {
            "title": "送戴子家归永嘉",
            "content": "君住柟溪第几山，我家北渚水云间。\r\n二千里远来非易，三五朝留勿作难。\r\n有子已知头角异，安心宁恤鬓毛斑。\r\n尺书频寄问无恙，共乐生前日月閒。"
        },
        {
            "title": "挽太平赵倅三首",
            "content": "当年垂橐叩天阍，自笑唯馀舌尚存。\r\n下榻勤君延孺子，加餐愧我异王孙。\r\n归欤益轸门阑旧，至止频承笑语温。\r\n一日佳城符吉兆，千年福地锁灵根。"
        },
        {
            "title": "挽许通判二首",
            "content": "问讯吾邦鹤发翁，惟公遗爱百年中。\r\n轻刑竞喜椼杨脱，薄赋谁嗟杼轴空。\r\n远卜虽孤桐邑望，贞游还喜葛仙同。\r\n从今枌社添尸祝，一念遥应肸蠁通。"
        },
        {
            "title": "和赵章泉见寄二首",
            "content": "平生错里识曹刘，眼底谁为第一流。\r\n锦里正庆推老杜，鲁人亦解说东丘。\r\n骑驴颇忘推敲否，上马还能矍铄不。\r\n此去相思君会取，菊黄梅蕊上枝头。"
        },
        {
            "title": "寄同年朱景渊通判八首",
            "content": "默数金陵友，在者犹四人。\r\n纠曹今别乘，法官驾朱轮。\r\n千钟已弗暨，一念还酸辛。\r\n况我病所缠，渔樵寄此身。\r\n输子曳朱绂，斑衣奉慈亲。"
        },
        {
            "title": "真西山赞",
            "content": "中国相司马，和气满华夏。\r\n惜哉民始苏，身已要人扶。"
        },
        {
            "title": "书陈少阳遗墨后",
            "content": "赎死何由可百身，遗书犹足警来人。\r\n当时珍重千金字，此日凄凉一窖尘。"
        },
        {
            "title": "喜延陵从事还任",
            "content": "闻道古延邑，欢迎旧尹归。\r\n邻翁争扫舍，学子竞牵衣。\r\n賸喜陈编在，还欣俗物稀。\r\n樽前重怀想，葵日映清晖。"
        },
        {
            "title": "挽汤参议三首",
            "content": "妇党名推重，乡评我弃馀。\r\n共嗟身许拙，直与世缘疏。\r\n种竹沿修陇，栽花傍小渠。\r\n南园重回首，浓绿上畦蔬。"
        },
        {
            "title": "仪真和同官韵二首",
            "content": "簿书尘里见清扬，握手论心味更长。\r\n何日出林共归去，故园花竹可游藏。\r\n颜徒自乐一瓢饮，汉殿争陪万寿觞。\r\n马革裹尸成底事，要须高卧到羲皇。"
        },
        {
            "title": "再韵谢张持甫过访二首",
            "content": "道自周衰说异同，眼明伊洛振遗风。\r\n过人高行非难事，入圣微言本大公。\r\n道在鬼神常共在，术穷天地本无穷。\r\n三才并处君知否，不尔何裨造化工。"
        },
        {
            "title": "畏雨不出简张端袤昆仲符伯筹诸兄",
            "content": "我居市北子市南，中间万口喧春蚕。\r\n子来自南我自北，缭绕东西厌匍匐。\r\n块坐不言中有得，谷鸟一声惊昼息。\r\n翻然却念友多闻，独有君家好弟昆。\r\n啸轩团团朝至昏，古往今来入付论。\r\n举来握手眇乾坤，一鼓平沙万马奔。\r\n隔墙更唤符夫子，青眼相看忘汝尔。\r\n金丸屡堕铜壶冰，欲竟书囊了无底。\r\n不辞勇往问荀陈，修竹亭前一欠伸。\r\n朝来好语闻行人，老龙驾雨上天津。"
        },
        {
            "title": "题德源庵",
            "content": "牖户绸缪实父基，豆区积貯训承师。\r\n老来事业仅如此，惭愧平生祗小知。"
        },
        {
            "title": "癸未寄王甥",
            "content": "别时庭户正秋清，划见园林翠织成。\r\n吴下余思频刮目，渭阳子岂遂忘情。\r\n堤间飞盖分垂柳，水面浮舟约半萍。\r\n乘兴时来共清话，相望能隔几牛鸣。"
        },
        {
            "title": "送友人归茅山",
            "content": "峨峨三茅峰，秀出云雨上。\r\n疑有避世士，卜築便幽旷。\r\n菊英当朝餐，兰佩拂千障。\r\n我行未之见，徘徊几惆怅。\r\n子居山之西，昔闻今见之。\r\n厌和下里曲，浩歌商山芝。\r\n山林久寂寥，迟子相发挥。\r\n间关整车轴，万里端自兹。\r\n特苗天所扤，念此令人悲。\r\n毋为舍灵龟，旁观时朵颐。"
        },
        {
            "title": "代挽前人二首",
            "content": "反匶逾千里，平生念母慈。\r\n烟霞连杰观，星斗下平池。\r\n地胜呈金像，神思伏宝龟。\r\n庭前双玉树，昌大可前知。"
        },
        {
            "title": "仪真和同官韵二首",
            "content": "先生文采似班扬，俗子何能较短长。\r\n顾我未知全璧否，期君聊复善刀藏。\r\n壮怀欲写须更仆，胜日能来对举觞。\r\n青紫不须分失得，旧游多少因槐黄。"
        },
        {
            "title": "贺陈子扬致仕追赠父母二首",
            "content": "一念平生在报亲，九原今日喜追荣。\r\n鼎来天上维新渥，足慰人间罔极清。\r\n康乐兄弟傅绝唱，胡威父子擅清名。\r\n君家盛事人难及，倦客闻风亦眼明。"
        },
        {
            "title": "挽恭靖司法兄九首",
            "content": "贤书五上动宸旒，鵰鹗横飞正得秋。\r\n老去刘蕡终不第，时来校尉几封侯。"
        },
        {
            "title": "寄同年朱景渊通判八首",
            "content": "古人重结交，一诺轻千金。\r\n嗟我与夫子，论交岁月深。\r\n一别三十年，两鬓霜雪侵。\r\n愿言益自强，雁来时寄音。"
        },
        {
            "title": "感春",
            "content": "隔溪啼鸟弄新音，绕岸蒲牙迸绿簪。\r\n花事只今强半在，不妨风雨搅春阴。"
        },
        {
            "title": "跋赵宪唐率更千字文迹",
            "content": "草非草，真非真。\r\n柳之骨，颜之筋，\r\n欧张瘦硬可通神。众体备，\r\n兼众美。莫臻兴嗣书，\r\n无首亦无尾。当年好事人，\r\n各欲徇所嗜。割载同至定，\r\n得中固为喜。莫将俗眼看，\r\n墨脱字已漫。当年宝匣中，\r\n什袭几岁寒。祗今烟云披，\r\n星斗尚阑干。麟角凤觜毋轻弃，\r\n煎膠续弦端有冀。君不见四窗宝此不宝他，\r\n固应落笔惊风雨，走龙蛇。"
        },
        {
            "title": "和郡倅陈校书祈雨韵",
            "content": "麦陇收黄槁，秧田欠绿滋。\r\n三时犹好在，一雨未为迟。\r\n精意能先物，神明敢后期。\r\n邦人孚至意，可但不能欺。"
        },
        {
            "title": "偶题云边",
            "content": "桃花山下水流长，花不长开水自香。\r\n此地正须招隐上，山庵聊复对崇罔。\r\n屏帏缭绕竹千个，旌纛森岩柏两行。\r\n士会不生今已矣，不妨閒处且徜徉。"
        },
        {
            "title": "代柬寄当涂大夫王去非",
            "content": "闻道王明府，仁声已四傅。\r\n催科能不扰，赋入自争先。\r\n理到顽民服，仁渐黠吏悛。\r\n俊良搜士类，疾苦访氓编。\r\n义役颁成制，巫风变昔年。\r\n已闻销珥笔，直欲弛蒲鞭。\r\n未可徒宽治，还疑执德偏。\r\n碧云江外合，爱助正拳拳。"
        },
        {
            "title": "挽殷君二首",
            "content": "市人于利较毫釐，之子能權取与宜。\r\n此去穷阎风雨夜，岁多愁坐忆年时。"
        },
        {
            "title": "挽许马帅二首",
            "content": "万旅云屯独鼓行，将军誓死不求生。\r\n祗今淮浦耕桑满，瞻落胡儿不敢争。"
        },
        {
            "title": "寄呈王浩翁府判",
            "content": "天下江山推第一，多景名楼信端的。\r\n君家正占多景前，第一风光环燕席。\r\n梁邑归来县债了，骅骝得路乾坤小。\r\n锦衣聊复效昼游，户庭郁葱佳气绕。\r\n手栽松菊成三径，更敞轩楹临绿沼。\r\n客来宁厌马喧枥，夜晏不知鸡戒晓。\r\n辟书闻又上公车，连师亲题仲举舆。\r\n只今淮上未安集，二虏南望犹睢盱。\r\n要知两淮须保障，保障一撤长江孤。\r\n边臣之虑不及此，但知椎剥供苞苴。\r\n红女去机农释耒，荆榛满野号鼪鼯。\r\n君官其间逾十载，洞识本末右盈虚。\r\n愿君亟分剌史符，稍回和气还边隅。\r\n尽收徂诈入赤藉，有功必赏罪必诛。\r\n招来耕桑偏龙亩，抚摩一意沦肌肤。\r\n人知亲上死其长，荷戈不惮供前驱。\r\n阚如当道卧于菟，犬羊遯走宁复馀。\r\n更归未用师黄石，且侍不皇香案侧。\r\n不惟文武见全才，要与清朝分淑惹。"
        },
        {
            "title": "和罗權丞至日雪韵",
            "content": "台上五云纪，宫中一线添。\r\n巧开三白瑞，幻出六花监。\r\n宿麦犹期润，前山已见尖。\r\n应怜贵公了，索句久巡檐。"
        },
        {
            "title": "再韵为鲚鱠虎脔解嘲",
            "content": "多病早休官，自是台无馈。\r\n东门享鶢鶋，宁若龟曳尾。\r\n有酒可斟酌，有力给薪水。\r\n朗咏渊明诗，如斲郢人鼻。\r\n所期免朝饥，敢幸赏异味。\r\n大{载车肉}来邻邑，细缕出纎指。\r\n一见喜折屐，三思食失匕。\r\n珍非我可常，灶非吾敢媚。\r\n胡可狥口腹，有若囊无底。\r\n诸君有用学，土苴足经世。\r\n龙肝与风髓，何求不适意。\r\n此岂费万钱，正自不难致。\r\n贵贱理则殊，气味固相似。"
        },
        {
            "title": "送丁道士住洞阳",
            "content": "华阳洞口鍊丹台，仙客遗基在草莱。\r\n急遗羽流专洒扫，千年去鹤会归来。"
        },
        {
            "title": "送李果州",
            "content": "一年春分处，寒食一百五。\r\n想见束晨装，沙头震鼍鼓。"
        },
        {
            "title": "再用韵",
            "content": "野径梅初发，寒塘草又生。\r\n能来同社酒，莫笑瓦盆盛。"
        },
        {
            "title": "次李秀喦鹤不溪四诗韵",
            "content": "忠谋衮衮要须殚，几度敷陈舌木乾。\r\n夜半会思前席对，天遥毋使此心阑。"
        },
        {
            "title": "简同志",
            "content": "竹韵因风来满盈，桂枝和月印中庭。\r\n遥知棋罢浑无事，百首新诗醉复醒。"
        },
        {
            "title": "挽范氏孺人二首",
            "content": "兰砌秋风早，莱衣晚岁孤。\r\n天乎畛劬瘁，季也足欢娱。\r\n得算几中寿，生孙竞远图。\r\n平生尤喜事，落日澹平芜。"
        },
        {
            "title": "挽陈运干",
            "content": "三载毗陵旧长官，棠阴犹锁暮烟寒。\r\n红莲幕下筹方运，细柳宫中食已宽。\r\n家近不妨同昼锦，才难正合整朝冠。\r\n如何又作堂堂去，只有新诗付不刊。"
        },
        {
            "title": "谢诸友移且游德及亭",
            "content": "老去疏文会，朋来惬素公。\r\n结庐惭远引，挈榼荷亲临。\r\n反旆孤成约，临池得胜寻。\r\n鸟飞青嶂远，鱼戏碧波深。\r\n挥尘荷香度，开樽柳色侵。\r\n已欣年洊稔，犹冀雨为霖。\r\n学道心坎得，为农力不任。\r\n每因情款款，常恐岁駸駸。\r\n坐久便徐步，觞频怯满斟。\r\n非因苦衰疾，岂惮豁烦襟。\r\n羁旅忘家食，辛勤念子衿。\r\n範模资伯父，灯火惜分阴。\r\n一第均儿戏，微言久陆沈。\r\n箪瓢诚有味，山水会知音。\r\n子事增吾感，吾言岂子箴。\r\n他年黄鹄举，莫忘候蟲吟。"
        },
        {
            "title": "送上元张尉兼柬吕制干二首",
            "content": "幕府东来第一人，姓名星斗揭苍旻。\r\n龙驹要踏浮云去，好向庭前一问津。"
        },
        {
            "title": "挽李闽师母夫人三首",
            "content": "九十馀龄地下仙，人间五福信兼全。\r\n可怜闽部思贤牧，犹恨夫人不百年。"
        },
        {
            "title": "寄同年朱景渊通判八首",
            "content": "念昔从子游，金陵佳丽地。\r\n幕府盛宾僚，东南称两尉。\r\n子才清而通，我拙世无二。\r\n栎社虽轮囷，灵根同晚岁。"
        },
        {
            "title": "仪真雍生见和因再用韵兼怀仪真",
            "content": "外客怜之子，寒窗几晦明。\r\n羁禽恋乡国，来雁尚边声。\r\n事去云成狗，时来草化萤。\r\n未须论得失，把酒谩忘情。"
        },
        {
            "title": "题布金寺钟楼",
            "content": "云间飘缈出层楼，楼上钟成四百秋。\r\n当日繁华今不见，钟声依旧满林丘。"
        },
        {
            "title": "送李季允侍郎归蜀五绝用禅房花竹幽为韵",
            "content": "日脚收新雨，禅房早得秋。\r\n重来应更好，谁与共清幽。"
        },
        {
            "title": "挽湘潭赵知县二首",
            "content": "念昔先君子，穷阎接寓居。\r\n几年莺出谷，千里雁傅书。\r\n执友嗟谁在，孤生愧久疏。\r\n临负两行泪，可但等乡闾。"
        },
        {
            "title": "送无灰酒周马师口占三绝",
            "content": "宝玺来归万国春，海隅花鸟亦欣欣。\r\n皇恩更向将军厚，乞与人间自在身。"
        },
        {
            "title": "雷发散雨书怀",
            "content": "畾雷惊散半空雨主，赫日冲开万里云。\r\n依旧炎炎还酷暑，南来犹幸有晴薰。"
        },
        {
            "title": "送刘薄秩满东归",
            "content": "一官簿领十年间，此去青云手可攀。\r\n胜日西湖浮画舫，频将卮酒酹孤山。"
        },
        {
            "title": "送梁伯暘归括苍三首",
            "content": "西北天马驹，堕地志千里。\r\n暴生执鞭辔，邂逅渥洼水。\r\n东来荐郊庙，声名蔼千祀。\r\n咄尔驽骀辈，局缩当愧死。"
        },
        {
            "title": "和刘对与顾龙山探梅四首",
            "content": "山行未惬此情真，问讯寒梅到比邻。\r\n但有疏花印寒月，不妨自是一家春。"
        },
        {
            "title": "和陈倅田妇刈麦韵因解嘲",
            "content": "君不见山东健妇把犁耕，子美为赋兵车行。\r\n我赏一读三欢息，尚想青天闻哭声。\r\n又不见峡女生涯城两脚，鬓发飘萧不堪掠。\r\n我赏三复负薪篇，亦是子美夔州作。\r\n山东征战苦未平，峡女家贫无{左豆右斗}升。\r\n吾邦之俗异于是，赋调不苛闾里宁。\r\n八月诗人歌载绩，馀暇不如同力穑。\r\n况复樵枯良易易，自昔民生在勤力。\r\n通守于民情最亲，劳农不惮行侵晨。\r\n他日席前须记取，要使深宫识苦辛。"
        },
        {
            "title": "乙酉夏述怀二绝",
            "content": "水边舟子竞招招，陌上车尘晚更嚣。\r\n祗有幽人无个事，藉花深处弄轻桡。"
        },
        {
            "title": "送张端衡尉句容二首",
            "content": "梅仙西上古仙乡，梅蕊先春特地香。\r\n自人邾人闻鲁柝，县知晋盗避秦疆。\r\n名山久合清芜机，穷苍犹闻缺盖藏。\r\n惠政由来要全美，须君努力佐琴堂。"
        },
        {
            "title": "挽陶宣义二首",
            "content": "季方当日缔华姻，曾款门阑列众宾。\r\n一别清台频换岁，重逢上苑正回春。\r\n白头自叹形容改，青眼相看笑语真。\r\n回首不堪成永咏，西风吹泪堕衣巾。"
        },
        {
            "title": "题戴氏稼庵",
            "content": "小泊寻前约，同行得伟观。\r\n乾坤开玉宇，日月走金丸。\r\n高岸城池固，平田井牧宽。\r\n京尘障游日，从子税征鞍。"
        },
        {
            "title": "甲午至节后同诸兄入市归有感",
            "content": "七十衰翁入市归，感今怀昔泪沾衣。\r\n人稀旧识居独是，俗竞新华质已非。\r\n九府泉悭谁改作，五材兵去孰防微。\r\n西山不属银绯客，只合高歌咏采薇。"
        },
        {
            "title": "赠凌山人二首",
            "content": "星冠鹤氅賸威仪，新纳官钱得归。\r\n惭愧三茅老兄弟，一生木石草为衣。"
        },
        {
            "title": "代梁总挽郑舜举侍郎四首",
            "content": "由来乐事在田园，归路无人早著鞭。\r\n见一堂中谁是伴，亭亭修竹锁苍烟。"
        },
        {
            "title": "雨后口占呈陈校书",
            "content": "下田已漫高田槁，太守来迟归苦早。\r\n忽傅亚倅府中来，太守停骖尚精祷。\r\n前日应祷五日期，今朝好雨随车归。\r\n迟速有期君解否，太守束装留不久。"
        },
        {
            "title": "和淮漕八月十四夜月诗二首",
            "content": "清凉景界限尘纷，玉宇从容静夜分。\r\n欲满尚悭今夜月，乍舒还斂北山云。\r\n孤光翻动枝头鹊，馀晕潜驱草际蚊。\r\n好处欲言人不解，湛然天宇印心君。"
        },
        {
            "title": "乙酉夏述怀二绝",
            "content": "岸柳风摧更绿饶，槛花当暑自红娇。\r\n流行一气元无息，松柏何妨独后彫。"
        },
        {
            "title": "次姜君玉韵且驾北固新居",
            "content": "门外青山跨伏龙，山头未晓日生东。\r\n竹林已喜王戎近，莲社还堪惠远同。\r\n盛事正应符地胜，清才岂必坐诗穷。\r\n欲成善颂陪张老，自笑尊前一秃翁。"
        },
        {
            "title": "代邑士上赵百里",
            "content": "美矣吾邦此大夫，仁中有勇信今无。\r\n治侔东里兴乡校，政压西门送女巫。\r\n谋广生员来共学，力排淫祀警群愚。\r\n一陶风俗成醇厚，千古声名泰华俱。"
        },
        {
            "title": "题恭靖兄志庵二首",
            "content": "山势西来如凤舞，林峦左转若龙蟠。\r\n门前一水流新绿，须信神心万古安。"
        },
        {
            "title": "寄刑台范黄中",
            "content": "秋气清，秋风高。\r\n想见刑台旧居士，巾车独往恣游遨。\r\n偃仰戴公庐，逍遥焦公居，\r\n想前辈之风流，悲末俗之崎岖。\r\n白眼睨视，抵掌嘻吁。\r\n酌之以漫塘之酒，侑之以漫塘之藕。\r\n酒之味醇而不漓，藕之性洁而不汙以泥。\r\n于以介眉寿，于以明素守。\r\n对此长歌，其乐如何。\r\n相望虽隔于秋水，明月幸同于千里。"
        },
        {
            "title": "送无灰酒周马师口占三绝",
            "content": "奉寄无灰酒十罂，不杯入药可长生。\r\n药成预约分酬我，眉寿相期比老彭。"
        },
        {
            "title": "北固山望扬州怀古",
            "content": "北固城高万象秋，烟竿一缕认扬州。\r\n试乘绿涨三篙水，要见朱帘十里楼。\r\n泪湿宫衣朝雾重，愁薰寒草夕阳浮。\r\n隋堤旧事无人问，两两垂杨击客舟。"
        },
        {
            "title": "寄范黄中运营",
            "content": "铁瓮城中十万家，哀弦促管竞繁华。\r\n昼长独有扬雄宅，天远空浮博望槎。\r\n读罢离骚想芳草，吟成梁父对菱花。\r\n客来莫问行藏事，且共庐仝七碗茶。"
        },
        {
            "title": "谢陈佥惠红绿柿",
            "content": "红绿分佳果，丹青让好辞。\r\n遥怜霜落叶，岸帻坐题诗。"
        },
        {
            "title": "戏和荆公读汉书",
            "content": "当年此笔笑愚忠，后日私书迹更穷。\r\n自是京刘异恭显，未知君意与谁同。"
        },
        {
            "title": "九日送酒黄竹磵",
            "content": "老瓦盆中渌酒香，田家风物近重阳。\r\n不知竹磵槃桓处，今赋黄华第几章。"
        },
        {
            "title": "送梁伯暘归括苍三首",
            "content": "怒风驾海潮，钱塘天下庄。\r\n岷山浚源委，东下极奔放。\r\n中横吴淞江，烟波渺四望。\r\n归欤太史笔，偃蹇九霄上。"
        },
        {
            "title": "挽汤贡士三首",
            "content": "念昔先君子，论文到日头。\r\n对床同夜话，散策逐春游。\r\n人物今何许，湖山空复秋。\r\n伤心珥陵月，依旧照行舟。"
        },
        {
            "title": "用前五字韵趣刘圣与建第",
            "content": "君不见茅屋下，四壁床敷窄。\r\n又不见朱门中，金碧锁空宅。\r\n宅成更欲致良材，水浮陆走空山泽。\r\n茅屋区区诚已疏，朱门汲汲彼何迫。\r\n劝君勿学伏波老，自诡裹尸须马革。\r\n又勿学金谷人，绮窗阿阁绵阡陌。\r\n但令庭宇洁，颇与尘嚣隔。\r\n市声不至乱琴书，厨烟可免衢咽哑。\r\n庶几家人安，亦使我心获。\r\n吾宗开敏姿，富有济时策。\r\n栋宇著易象，义不假探索。\r\n况闻玉堂直，视草须元白。\r\n所期不日成，毋使中道画。\r\n庶奉紫芝泥，即刷青云翮。"
        },
        {
            "title": "挽师虞卿三首",
            "content": "蚤岁谋生愧弟昆，一窗容膝眇乾坤。\r\n田园岁晚非能事，祗有诗书遗子孙。"
        },
        {
            "title": "山行阻雪呈同游诸友",
            "content": "幽寻本无急，聊以会友生。\r\n尘中妨剧谈，故作林下行。\r\n仆夫问归路，夜闻风雪声。\r\n何妨小迟留，妙理细重评。"
        },
        {
            "title": "和刘对与顾龙山探梅四首",
            "content": "玉骨冰肌淑且真，只应姑射可为邻。\r\n东风次第吹桃李，输与侬爱第一春。"
        },
        {
            "title": "次姜君玉韵且驾北固新居",
            "content": "车来流水马如龙，北上精蓝西复东。\r\n雅意只贫山在近，高標谁与子相同。\r\n门开正好来三益，文就何妨送五穷。\r\n拟向岩前分半席，可能辟地著邻翁。"
        },
        {
            "title": "送友人入京",
            "content": "郭内无田负郭居，酒中有趣酒尊疏。\r\n波间屡听濯缨曲，架上时繙种树书。\r\n万里长风摧岸柳，一天清露属园蔬。\r\n故人欲问平安信，为说年来颇晏如。"
        },
        {
            "title": "挽袁洁斋侍郎三首",
            "content": "国脉关吾道，邦基倚尽臣。\r\n忠言炳著蔡，劲节挺松筠。\r\n岁晏名逾重，山颓迹遽陈。\r\n光明如皦日，千载自常新。"
        },
        {
            "title": "代柬答合淝苏刑曹兼呈淮西帅同年赵宝谟二首",
            "content": "青衫拟掾袭芳尘，短褐归来理约缗。\r\n二纪期君绍先烈，一官投老祗参军。\r\n宦情自与秋光薄，公论犹期岁晚伸。\r\n见说宗工好风鉴，荐书何日到严宸。"
        },
        {
            "title": "次王兄韵二首",
            "content": "卖屋依三阜，开窗对两池。\r\n去来谁是主，空锁壁间诗。"
        },
        {
            "title": "赠齿医鲁生",
            "content": "曾过当湖好事家，园池仿佛记豪华。\r\n老来只欲甘藜藿，乞我仙方固齿牙。"
        },
        {
            "title": "挽师虞卿三首",
            "content": "年时床下拜庞公，鸡黍留连日正中。\r\n客子倦游归计速，伤心先友转头空。"
        },
        {
            "title": "送赵居父入淮东漕幕",
            "content": "仪真在昔发运司，承平旧事犹可稽。\r\n岁漕东南六百万石米，自淮入汴趋京师。\r\n周原六辔光陆离，建台想像因遗基。\r\n水浮陆走舟车驰，转输十九资残寇。\r\n古今事异吁可悲，民力已困国不支。\r\n长才入幕宜深思，皇华使者须良规。"
        },
        {
            "title": "代梁总挽郑舜举侍郎四首",
            "content": "慷慨论交酒一钟，别来木末几西风。\r\n归欤拟趁鸡豚社，太息无因见此公。"
        },
        {
            "title": "挽恭靖司法兄九首",
            "content": "踏遍山崖与水边，要教皇泽下氓编。\r\n祗今桐汭民犹活，问讯南昌尉已仙。"
        },
        {
            "title": "松风轩晚望",
            "content": "远山亚归云，近山留夕照。\r\n澄江横净練，怒风收众竅。\r\n东南佳山水，此地宅其要。\r\n连薨三万家，金璧互辉耀。\r\n閒房列歌舞，杰观富登眺。\r\n物理会有极，却庐成悲啸。\r\n我家三茅峰，一室倚青峭。\r\n下有荆溪水，水深鱼可钓。\r\n归欤有成计，静坐观众妙。\r\n功名付公等，连茹祗明诏。\r\n他年问无恙，短策寄岭峤。\r\n浩歌畅幽怀，狂斐君勿诮。"
        },
        {
            "title": "挽袁洁斋侍郎三首",
            "content": "讲学元无倦，繙书老更勤。\r\n能令神气王，直互死生分。\r\n玉折经纶具，星垂翰墨勋。\r\n凄其知已地，洒泪湿寒云。"
        },
        {
            "title": "枕上四首呈子景舒",
            "content": "等閒游目送飞鸿，适意何妨酒一乡。\r\n莲社未应寻盛远，竹林中亦著涛戎。"
        },
        {
            "title": "再用韵戏答陈仲思",
            "content": "一读新诗一解颜，天孙机杼锦斓斑。\r\n致师自昔能无语，瞥眼君宜付等闲。\r\n风定波涛收万壑，云归紫翠山千山。\r\n论交早岁今华发，少有猜疑愧两间。"
        },
        {
            "title": "送应徽之归天台",
            "content": "去来行李苦匆匆，世路崎岖一笑中。\r\n闻道倚门占鹊喜，早寻归棹浙江东。"
        },
        {
            "title": "过司徒墓",
            "content": "司徒墓，荒冢累累不知数。\r\n草中翁仲无复存，垄上牛羊自来去。\r\n想见当时百万松，佳城在处郁葱葱。\r\n车马时来卿相子，钟鱼声出梵王宫。\r\n年深事远无留迹，只与耕夫资垦辟。\r\n万古同成一窖尘，官爵高卑谁汝识。"
        },
        {
            "title": "云边偶成二首",
            "content": "月下浮舟去，云边曳杖行。\r\n物华随节换，人间与秋清。\r\n小圃蔬逾润，荒业菊向荣。\r\n幽寻元自好，底用绊浮名。"
        },
        {
            "title": "送傅守归",
            "content": "堂堂司马公，独乐五亩园。\r\n岁月坐成晚，花木亦已繁。\r\n世事尚可为，石交有遗言。\r\n归来默无语，拊石弄潺湲。"
        },
        {
            "title": "丁亥冬感怀寄赵章泉三首",
            "content": "报国知无术，书空竟若何。\r\n淮山云惨淡，钟阜石嵯峨。\r\n高孝遗规在，粱陈往鉴多。\r\n癙尤徒尔耳，远浦听渔歌。"
        },
        {
            "title": "送李季允侍郎归蜀五绝用禅房花竹幽为韵",
            "content": "地僻风烟好，身閒日月长。\r\n未知嘉遯吉，占验笑京房。"
        },
        {
            "title": "碧云即事",
            "content": "唧唧秋蛩鸣，耿耿秋夜长。\r\n简编负初心，枕簟怯新凉。\r\n朝曦入疏牖，宿云散前罔。\r\n归欤一叶舟，浩歌听沧浪。"
        },
        {
            "title": "挽京口使君丰郎中十首",
            "content": "妙年意气已横秋，不为身谋为国谋。\r\n斥去佞臣谈笑里，英名高压汉朱存。"
        },
        {
            "title": "丁亥冬感怀寄赵章泉三首",
            "content": "楚塞仍多事，章泉阙寄音。\r\n由来使狙诈，何意启狼心。\r\n国势时轻重，江流自古今。\r\n遥怜杜陵老，对雪几愁吟。"
        },
        {
            "title": "代谭与可谢石大夫乡饮酒",
            "content": "大夫举酒属青衿，八十衰翁亦许临。\r\n要向席间明厚意，敢辞酒半效狂吟。\r\n持身勿使亏名义，学古还须探圣心。\r\n元日習乡君解否，须知齿发易駸駸。"
        },
        {
            "title": "挽赵知宗三首",
            "content": "孝庙垂衣日，宗工补衮时。\r\n治推三辅最，名熟九重知。\r\n紫禁涂非远，琳宫志自颐。\r\n眼看庭下玉，持橐侍丹墀。"
        },
        {
            "title": "谢朱促玉二首",
            "content": "夫子知名浙水西，妙年奥学洞几微。\r\n一官薄领身如寄，万里云霄步若飞。\r\n诗苦何妨同杜老，说难终不羡韩非。\r\n拟酬白雪阳春句，愿借天孙织女机。"
        },
        {
            "title": "梦使高丽到东海口占",
            "content": "梦魂飞到碧霄东，日出扶桑万丈红。\r\n窗户曈曚开晓色，园林淡荡已春风。\r\n时平正使车书混，天远那能玉帛通。\r\n万事悠悠均梦尔，一樽聊与故人同。"
        },
        {
            "title": "松影",
            "content": "老松偃蹇印晴空，倒影参差澹月中。\r\n夜久无人共清赏，一庭萧瑟走虬龙。"
        },
        {
            "title": "和赵季行用兰花韵三首",
            "content": "结根喦谷谢群芳，多谢光风为发扬。\r\n骚客毋烦赋纫佩，省郎行矣趣含香。"
        },
        {
            "title": "雅去鹊来篇",
            "content": "昨日雅鸣绕庭树，道上行人色惊惧。\r\n试呼行者问如何，身为户长催残税。\r\n税残自昔称难理，三年尤非四年比。\r\n加之逐保有逃户，每一申明官长怒。\r\n人逃信矣田不逃，其奈逃田不知处。\r\n厥初经界失区画，比近立租相什伯。\r\n大家置产钱欲轻，小家鬻产价欲增。\r\n上田只割上田赋，赋存田尽因逃去。\r\n或因士瘠遂流移，岁久田侵人不知。\r\n更有乡胥迫科抑，多推少割随胸臆。\r\n民愚而神难尽欺，往往增入逃户籍。\r\n以兹逃户日增多，户长蚩蚩奈若何。\r\n向来差役多轻重，卢长之中中产众。\r\n比来里正多义役，各欲供须有全力。\r\n搜罗中产无孑遗，卢长人人家四壁。\r\n官司祷雨偏明神，施行宽政蠲房缗。\r\n房缗仅可宽游手，那得实惠沾农民。\r\n千钱代输犹可出，今日方输又明日。\r\n父兮母兮叫不闻，遗体鞭笞同木石。\r\n日日雅鸣期会到，血洒公庭深不扫。\r\n遂令着处听雅鸣，魂飞魄散心如捣。\r\n和气致祥乖致异，已甘旱魃来为崇。\r\n忽惊雅散鹊交飞，高枝报喜仍低枝。\r\n万口欢呼声动地，府今尽放三年税。\r\n曳钤走卒天上来，立张大牓当衢市。\r\n黠胥骇愕顿两足，户长仰天攒十指。\r\n疮痍未愈失呻吟，感激过深仍涕泪。\r\n又说新租亦宽限，四年奋欠宁不尔。\r\n亦知经赋难逭责，少纾庶可容催索。\r\n使君从善真如流，仁人之言为虑周。\r\n画诺一时良易易，几人共拜更生赐。\r\n人意会同天意感，争足未回时雨至。\r\n始知此术胜祈禳，开阖阴阳俄顷耳。\r\n何妨甘泽尚愆期，我作此诗祷告之。\r\n象龙可仆蜥蝎纵，蛟龙自起霹雳随。\r\n谓予不信难强语，请验吾邦今日雨。\r\n诗成欲谢更有祈，新租输送此其时。\r\n分科本色归上户，细民勿使折纳迟。\r\n四年逃阁尚充数，积弊那能仓卒去。\r\n且应除豁见真的，孰恃强梁敢逋负。\r\n若然民病八九瘳，閒暇何妨版籍修。\r\n推排得人弊可见，逃租十失五可收。\r\n更令义役广前制，户长里胥同一体。\r\n庶几二役适均平，不使贫民偏受敞。\r\n岂惟泽雨快一朝，纵有凶年皆乐岁。\r\n报喜不惟乾鹊噪，丈人屋上鸟亦好。"
        },
        {
            "title": "句",
            "content": "选诗非选官，论诗非论人。"
        },
        {
            "title": "挽赵和仲侍郎三首",
            "content": "蚤愧斐然作，频劳掩鼻书。\r\n升沉嗟契阔，问讯辱勤渠。\r\n乡县荣归锦，侯门得曳裾。\r\n伤心鸾鹤御，竟不反匡庐。"
        },
        {
            "title": "送杜尉秩满还天台",
            "content": "眼看时事废因循，官路三年子独勤。\r\n袖有新诗频教我，邑无长策可留君。\r\n向来过计尤周陨，此去何时静楚气。\r\n未必诗书尽虚语，勉哉行矣张吾军。"
        },
        {
            "title": "次王兄韵二首",
            "content": "锦绣胸中富，珠玑笔下生。\r\n如何鹿门去，不向玉堂盛。"
        },
        {
            "title": "酬傅老",
            "content": "人生不见古无怀，平陆犹成滟滪堆。\r\n百岁髑髅能发语，有生非我死非灾。"
        },
        {
            "title": "寄宜兴赵大夫二首",
            "content": "去接鸳行侣，犹怜鹤发翁。\r\n连翩致嘉实，多旨荐清空。\r\n往见孤成约，酬知有朴忠。\r\n金张业尔耳，相阀自清风。"
        },
        {
            "title": "题刘文简所藏墨梅卷",
            "content": "烟雨和成宛擅场，新来翻著雪衣裳。\r\n以吾不可学渠可，善学杨君祗此郎。"
        },
        {
            "title": "云边种松",
            "content": "渐止牛羊牧，还添雨露滋。\r\n但令萌蘖长，自有岁寒姿。"
        },
        {
            "title": "和傅侍郎鹿鸣宴韵二首",
            "content": "向来北固萃群英，可但江山擅美名。\r\n秀气中间空畚築，斯文今日遇權衡。\r\n歌成白雪傅新唱，帆饱西风趣去程。\r\n会体使君珍重意，不专车军羡桓荣。"
        },
        {
            "title": "和赵龙图鹿鸣宴韵二首",
            "content": "劝驾丁宁自汉兴，礼行郡国玉锵鸣。\r\n使君珍重新开宴，多士连翩喜策名。\r\n月窟一枝傅好信，风帆千里送修程。\r\n主宾后会君知否，紫橐青袍对宠荣。"
        },
        {
            "title": "柬张簿二首",
            "content": "细肋朝来正割鲜，瓦瓶先腊湛寒泉。\r\n香栖枳棘宁多日，断送横飞上九天。"
        },
        {
            "title": "嘲啼鸟",
            "content": "破绔年来未改为，园中啼鸟汝何如。\r\n从教解使君侯悟，尔死何由得盖帷。"
        },
        {
            "title": "开禧纪事二首",
            "content": "泥滑滑，仆姑姑，\r\n唤晴唤雨无时无。晓窗未曙闻啼呼，\r\n更劝沽酒提壶荐。年来贵，\r\n无酒沽。"
        },
        {
            "title": "次李秀喦鹤不溪四诗韵",
            "content": "稻粱初熟社醅香，草草杯盘不著行。\r\n别后书来烦记取，绿杨堤畔水盈塘。"
        },
        {
            "title": "次刘圣与游土山韵",
            "content": "巨浸邑东南，西北起培塿。\r\n意恐七泽翻，遗此镇其后。\r\n我来雪霜降，阳和开岁首。\r\n平波十万顷，如镜照妍丑。\r\n尚想雷霆击，水立蛟龙走。\r\n微此一抔土，群生鱼鳌久。\r\n山人岂解此，采掇竞薪槱。\r\n飞香识早梅，柴门深处遥。\r\n攀条情正浓，催归回鷁首。\r\n幽怀殊未惬，陶写赖诗友。\r\n春事甫權舆，重来多载酒。\r\n会有不速客，带索老荣叟。"
        },
        {
            "title": "开禧纪事二首",
            "content": "婆饼焦，车载板。\r\n饼焦有味婆可食，有板盈车死不晚。\r\n君不见比来翁姥尽饥死，狐狸嘬骨鸟啄眼。"
        },
        {
            "title": "送邵监酒兼柬仪真赵法曹呈潘使君二首",
            "content": "仪真来往几经来，风物淮南第一州。\r\n山势北来开壮观，大江东下峙危楼。\r\n沙头飘缈千家市，橹尾连翩万斛舟。\r\n去去烦君问耆老，几人犹得守林丘。"
        },
        {
            "title": "挽恭靖司法兄九首",
            "content": "雪压茅茨半欲倾，夜阑犹听读书声。\r\n苍苔翠行迷遗址，尚想寒窗对短檠。"
        },
        {
            "title": "吴门道归书怀",
            "content": "投閒三十年，日与木石俱。\r\n暮景际休明，搜罗逮樵渔。\r\n洪造赐甄收，群公交荐书。\r\n殷勤奉明诏，婉娈辞田庐。\r\n一寒不自摧，五穷暗揶揄。\r\n行行步京畿，迎劳多轩车。\r\n眼青见故人，皆欢此老臞。\r\n形容不自惜，奈此气昏愚。\r\n席间迷旧识，笔底误新书。\r\n十目所共睹，一语良非虚。\r\n傥昧知止戒，不反田园居。\r\n去去入修门，蹇步接天衢。\r\n深虞眩闻见，狂易滋发舒。\r\n籲天写真情，浩歌赋归欤。"
        },
        {
            "title": "挽湘潭赵知县二首",
            "content": "列将朱横带，参军绿染袍。\r\n崇卑知异位，取舍见吾曹。\r\n抚字功深著，归休道更高。\r\n昆山埋玉去，春浪送行篙。"
        },
        {
            "title": "题明秀轩",
            "content": "波摇山绿浸云根，山压波回不受吞。\r\n镜面平开三万顷，当轩管领属王孙。"
        },
        {
            "title": "贺真参政因以为戒",
            "content": "名贤得位古来难，君有高名宇宙间。\r\n愿率众星环北极，要令百世仰西山。"
        },
        {
            "title": "回陈兄惠瓜",
            "content": "碧圆到眼舌生津，三载深惭拜赐频。\r\n莫怪尊前最知味，东陵自是种瓜人。"
        },
        {
            "title": "挽汤贡士三首",
            "content": "谩足百金产，难忘九族贫。\r\n粢盛肃先祀，币帛荐佳宾。\r\n月耿三秋夜，风回九陌春。\r\n亲朋一樽酒，针复见斯人。"
        },
        {
            "title": "代赋三十韵呈李果州",
            "content": "退之抗表出潮阳，高风万世为美谈。\r\n衡开云气偶然尔，浪占显晦吾所惭。\r\n皇华使者课第一，诏归台省陪朝参。\r\n献疏岂止一痛哭，引去自言七不堪。\r\n留行稳几卧不应，一麾出守天西南。\r\n利名百念已灰冷，扫除不尽山水贫。\r\n行遍金焦到茅阜，知有佳处须穷探。\r\n春花秋叶事已过，惟有山发呈褴衫。\r\n山神颇亦愧岑寂，夜奏万谷笙钟酣。\r\n起看琼树绕琳宇，更驰玉马无停骖。\r\n子猷好事古无比，雪中求往固所谙。\r\n青鞋直上最高顶，天风缥缈吹楩楠。\r\n两峰相对如拱立，上公衮冕朝子男。\r\n群山敛退就平地，减没不见如纪谭。\r\n巨浸东连大洋海，浩荡直与天涯涵。\r\n却顾淮源赤山下，仅若覆水盈罃甔。\r\n久留不奈景清绝，山腰下转临深潭。\r\n客来客去泉自涌，可能喜笑静中含。\r\n嵌崖往往记遗迹，旧雨剥蚀苔藓篸。\r\n客怀感此重太息，学仙便欲老石龛。\r\n痴狂正复自讥笑，旷望聊尔依精蓝。\r\n元符旧事不可问，翠微杰观犹耽耽。\r\n有田连阡不输税，饱食岂计皇思覃。\r\n渠侬不知游子恨，宾钥屡启彫龙函。\r\n留连信宿苦未厌，一笑相属乐且湛。\r\n庞眉道士庸中佼，成书自许窥老聃。\r\n扣门有问不得吐，退自包裹如春蚕。\r\n髯李于书颇涉猎，医卜并试仍多婪。\r\n提携瓶酒味苦短，黄独屡荐山肴甘。\r\n坐谈衮衮不知晓，林杪忽送钟童{左上今下酉右音}。\r\n人生离别易感怆，况我垂白今毿毿。\r\n明朝日出山下路，宿云散飞开晴岚。\r\n君归千骑围昼锦，我留古木缭茅庵。\r\n期君再整冲天翼，老我甘作书中蟫。"
        },
        {
            "title": "挽赵知宗三首",
            "content": "就养京华去，声驰日月旁。\r\n芝封三锡命，桂籍再傅芳。\r\n荡节光华远，归轩锦绣香。\r\n高閒尘不染，隐几到羲皇。"
        },
        {
            "title": "寄同年朱景渊通判八首",
            "content": "细柳真将军，劲气可立懦。\r\n向来拯时危，功略天下半。\r\n屡诏不肯起，出处县自断。\r\n十载山泽游，万念春冰涣。\r\n何当求识面，介子同里闬。"
        },
        {
            "title": "谢章泉再以前韵见寄三首",
            "content": "书贤从事我非刘，杰句君争万壑流。\r\n拟学岑参酬杜甫，可能列子识壶丘。\r\n倦游审已县车矣，问字犹多载酒不。\r\n无限相思梅发处，手催残雪嗅枝头。"
        },
        {
            "title": "宿直里店二首",
            "content": "稻获田空宿水禽，去来终夜有清音。\r\n投床卷客无他想，祗有江湖万里心。"
        },
        {
            "title": "和尤伯华广德使君怡亭对雨",
            "content": "之子胸中不外营，轩亭水到自渠成。\r\n词章妙处窥骚雅，师友平生祗弟兄。\r\n元凯一门兼众美，夷齐千古擅双清。\r\n新诗有赠不知服，衰拙如余盍负荆。"
        },
        {
            "title": "次韵苏明仲",
            "content": "诗翁名字简思陵，死去人疑化鹤丁。\r\n败絮当年犹自拥，褐衣今日可忘情。"
        },
        {
            "title": "和丹阳徐文度令君",
            "content": "微生叹数奇，衰疾久见面。\r\n遥闻乡大夫，今日潘怀县。\r\n列宿罗胸中，可但书万卷。\r\n抚宇究衷曲，诛求无俗见。\r\n已多钟子知，且上北面荐。\r\n顾以疾自歉，往见身如绊。\r\n缅想沧浪台，吏退足清燕。\r\n诗坛建旗鼓，来往纷俊彦。\r\n未修维梓敬，徒起临渊羡。\r\n邂逅得披承，英风起衰懦。\r\n靦颜谢不敏，多言几诞谩。\r\n归来饬泓颖，秋暑尚严惮。\r\n居然得新诗，大篇惊趣辨。\r\n瑟缩缀苦语，缄题寄回便。\r\n何当重扣门，一奏白石粲。"
        },
        {
            "title": "寄宝应丘大夫",
            "content": "制阃今元师，男邦旧大夫。\r\n受成无弊事，直上有夷涂。\r\n赤县图新人，苍生喘欲苏。\r\n底须劳战士，城築守淮隅。"
        },
        {
            "title": "再韵谢和章",
            "content": "公诗沧海生明月，草木光辉涯不竭。\r\n仆如拙匠运斧斤，颜汗淋漓指流血。\r\n心知短绠难汲深，拱把之木无繁队。\r\n风雅堕地几千祀，牢落荒林鸣络纬。\r\n眼明纸上走虬龙，古锦囊中新奏功。\r\n搜奇往往魑魁泣，穷高不碍天门重。\r\n鹏飞羊角三万里，笔势翩翩有如此。\r\n渠侬辟易虎负嵎，公独从容禹行水。\r\n端由万卷胸中在，左右寻源无不会。\r\n诗坛独上四无人，鸟兔驱车天倚盖。\r\n曹刘沈谢不支吾，险何间隔孙山外。\r\n池塘不梦春草青，愚生已分老田塍。\r\n县榻空烦礼徐穉，一笑相逢俄隔岁。\r\n不辞入府异庞公，祗恐言诗非木赐。\r\n朝来好语日边傅，大惠宁许一州专。\r\n诏书络绎催朝天，紫薇帝庭领列仙。\r\n钓船已入酒圣手，清风一枕无何有。\r\n遮留当道拥车轮，尚能唤起随邦人。"
        },
        {
            "title": "书蒋云巢诗卷后",
            "content": "逸兴常同造物游，驾巢不舆世人侔。\r\n日晴紫翠开千嶂，依旧君家在上头。"
        },
        {
            "title": "挽潘校尉",
            "content": "一经知教子，三釜拟荣亲。\r\n风树存亡恨，迷茫北渚津。"
        },
        {
            "title": "贺陈子扬致仕追赠父母二首",
            "content": "一笑相逢意自亲，别来庭树几枯荣。\r\n流傅郢客阳春句，想见鸱夷万里情。\r\n卖傅才能通国体，柳州文字占时名。\r\n何如一棹洮湖去，独泛沧波弄月明。"
        },
        {
            "title": "社日僧舍风雨",
            "content": "借疏香积共晨炊，客里良辰总不和。\r\n孺子从渠均胙肉，南翁无处听巴词。\r\n神鸦得志饱终日，巢燕有心来及时。\r\n风雨聒人聋转甚，半钟浊酒可能治。"
        },
        {
            "title": "东西罔诸李谋复宏词墓",
            "content": "前朝流派日星明，圣代殊科更策名。\r\n遗骨未寒丘垄废，可能宗党不关情。"
        },
        {
            "title": "题吕城庙",
            "content": "吕公遗壘沈高罔，落日西风草木荒。\r\n王气县知南国在，不妨北面俨冠裳。"
        },
        {
            "title": "漫塘晚望",
            "content": "霁色催云作晚霞，小桥却立岸鸟纱。\r\n雨馀菱芡新抽叶，秋早菰蒲未著花。\r\n灯影微茫行客艇，钟声缥缈梵王家。\r\n沉吟索句输公等，我欲临流理钓槎。"
        },
        {
            "title": "挽桂山君王伯奇",
            "content": "桂山山在天台上，秋风吹云列屏障。\r\n山中有客芙蓉掌，日日来看桂业长。\r\n老我住在京江湄，光芒夜夜占少微。\r\n哀哉死者不可作，薤露忽更扫隐词。"
        },
        {
            "title": "和刘对与顾龙山探梅四首",
            "content": "费尽铅华总失真，色香清绝两无邻。\r\n待渠经始和羹了，乞与无边草木春。"
        },
        {
            "title": "赠陈内机",
            "content": "学诗常拟邵尧夫，问道曾谒杨慈湖。\r\n尧夫之诗呈天朴，慈湖之学澄太虚。\r\n羡君优游两者间，傲视轩冕如蘧庐。\r\n何时从我山中居，绝胜泛绿依红蕖。"
        },
        {
            "title": "为纪生借屋",
            "content": "乃祖焚身为祖刘，末孙那敢不相周。\r\n单辞往扣贤公子，茅屋保妨得借留。"
        },
        {
            "title": "答王虞卿邀游山",
            "content": "墨池催胜游，虞卿枉真迹。\r\n我行浩无期，君归定何日。\r\n非尤年岁晚，自叹机会失。\r\n空烦日卓午，蔬饭满香积。"
        },
        {
            "title": "挽汤参议三首",
            "content": "再协三刀梦，终孤五马迎。\r\n行藏一委分，喜愠两忘情。\r\n议幕临边琐，筹帷赖老成。\r\n伤心江汉水，东下送铭旌。"
        },
        {
            "title": "奉送诸兄谒府",
            "content": "男邦养士拟侯邦，师师宁分彼一分。\r\n明辨正须烦幕府，作成庶不异州庠。\r\n紫金山回连三岛，甘露楼高俯八荒。\r\n六代豪华犹在目，停桡毋惜小徜徉。"
        },
        {
            "title": "再用韵",
            "content": "绿阳陶令宅，芳草谢家池。\r\n开径应须我，酬君未有诗。"
        },
        {
            "title": "用韵烦蒋延陵寄前诗至章泉",
            "content": "之子交游柳与刘，朅来声闻水东流。\r\n县知此去居三馆，可但当年记九丘。\r\n沧海狎鸥犹好在，红尘没马肯回不。\r\n短篇为寄章泉老，莫听浮沉付石头。"
        },
        {
            "title": "和赵龙图鹿鸣宴韵二首",
            "content": "预宴当年记夙兴，笙歌堂上正和鸣。\r\n别来几送龙门客，去后空题雁塔名。\r\n麋鹿君中便野性，蜩鸠飞处笑云程。\r\n羞肴也到茅帘下，磊块堆盘里社荣。"
        },
        {
            "title": "代柬苏佥",
            "content": "七十收身古战场，归来八十更康强。\r\n酒阑庭户秋光好，想见诗成一缕香。"
        },
        {
            "title": "再用韵呈用席者",
            "content": "由来道同相为谋，利交始合终相仇。\r\n灌窦空如父子游，耳馀莫刷千古羞。\r\n臞张不与俗同流，常棣相辉华萼稠。\r\n侯生得句鱼上钩，句法不减韦苏州。\r\n五子简古师穆修，时亦枯枝蔓新柔。\r\n坐谈不知改更筹，绝胜双鸟各处囚。\r\n可能无策上凝旒，夕烽犹照万兜鍪。"
        },
        {
            "title": "挽孙府君二首",
            "content": "积累承三世，清修自一家。\r\n穷通渠已定，悃愊我无华。\r\n秋野禾生穗，春园果著花。\r\n平生行乐处，未必愧烟霞。"
        },
        {
            "title": "送洪季阳分教横州嫌呈丁师二首",
            "content": "五百人中占上游，四千里外客诸侯。\r\n南中赖有贤方伯，处我应须胜自谋。"
        },
        {
            "title": "送黄子弘归吴门",
            "content": "玉楼工就故人仙，宿草离离起暮烟。\r\n曾说项斯谁复记，尚怀中散子真贤。\r\n鼎来穷巷方今日，胜读残编已十年。\r\n西望犹能话离索，秋风来共钓鱼船。"
        },
        {
            "title": "挽知府赵开国",
            "content": "青衫试据忆当年，倾盖欣逢令尹贤。\r\n一远朋从忘岁月，相思客路渺山川。\r\n政成郡国君何憾，病卧闾阎我自怜。\r\n误喜雁来犹寄字，伤心鹤驾已腾天。"
        },
        {
            "title": "挽诸葛宣义二首",
            "content": "世积乡闾望，公兼德齿尊。\r\n谨身忘岁晚，接物等春温。\r\n乐事人难比，馀功盗自奔。\r\n平生可无憾，一劄疏明恩。"
        },
        {
            "title": "舟过惠山",
            "content": "小立船头看惠山，山尖半在有无间。\r\n蚕眠未老秧方绿，且放烟云自往还。"
        },
        {
            "title": "挽杨真州母夫人二首",
            "content": "祥烟霁日丽重闱，尚记升堂拜母时。\r\n楚楚宾朋环绮席，翩翩仙子奉瑶卮。\r\n五花天上疏恩宠，九秩人间仰寿祺。\r\n盛事只今难彷佛，送车千乘拥灵輀。"
        },
        {
            "title": "和前韵呈李果州",
            "content": "行乐非吾事，朋从慰此生。\r\n剧谈忘夜永，起立缓杯行。\r\n黄独幽人供，朱弦太古声。\r\n他年盛出集，不假退之评。"
        },
        {
            "title": "题解生山水图",
            "content": "长江水水西南来，江北江南图画开。\r\n君从何处得此景，锦帆似泛长江回。\r\n槎牙老树连荒岛，两两人家出林杪。\r\n鸥飞欲下洲渚宽，云横不断关山杳。\r\n图穷双屿金焦峙，仙宫缥缈浮寒水。\r\n柂楼捩转吴波平，阊阖中天日月明。"
        },
        {
            "title": "挽汤参议三首",
            "content": "徇义千钧重，论财一羽轻。\r\n大伦元有序，世禄我持平。\r\n外庑家如寄，东皋产半倾。\r\n谋生有如此，垂世祗清名。"
        },
        {
            "title": "和邑大夫勸驾韵",
            "content": "自笑当年躣冶金，老来文物见彬彬。\r\n登名已喜多三邑，擢秀县知敌万人。\r\n晴日琴堂开宴好，春风琼苑拜恩新。\r\n惟馀卧病江湖客，坐看聊翩对玉宸。"
        },
        {
            "title": "寄陆大夫",
            "content": "寄语金渊陆大夫，归田相府竟何如。\r\n提兵劫取已非矣，纵火烧残岂义欤。\r\n百口丧身端自尔，千钱酬直殆营平。\r\n君行试与重商略，乌鹊南来数寄声。"
        },
        {
            "title": "挽恭靖司法兄九首",
            "content": "沉酣博塞两防微，男业诗书女治丝。\r\n遗训一编昭日月，宗门于此卜兴衰。"
        },
        {
            "title": "云边偶成二首",
            "content": "地旷晚逾静，山空月倍明。\r\n银河横灏气，古涧伴吟声。\r\n飒飒迎风叶，飞飞湿露萤。\r\n岁华行晚矣，为尔一凝情。"
        },
        {
            "title": "送友人赴省试",
            "content": "月满千门夜未央，忆陪多士凑文场。\r\n露将寒透银袍冷，兴与秋来笔力刚。\r\n十载转头成昨梦，一身为客尚他乡。\r\n为言桂苑聊镳客，要折高枝压从芳。"
        },
        {
            "title": "和汤叔永二首",
            "content": "鲁人岂解识东丘，夫子犹怀去鲁尤。\r\n公论世间谁了了，德人心事本休休。\r\n致身官路难非远，回首家去盍少留。\r\n三径未荒松菊在，天涯多少望乡愁。"
        },
        {
            "title": "代挽赵工侍汤氏人三首",
            "content": "白莲塘下成新滟，绿柳堤边散密阴。\r\n精舍拂云松柏缭，死生何地不娱心。"
        },
        {
            "title": "和赵章泉见寄二首",
            "content": "先生人物眇应刘，千载诗亡独泝流。\r\n五字还堪荐郊庙，一官何事老林丘。\r\n章泉乐处知何似，南涧良朋亦健不。\r\n欲拜庞公何日是，梦随飞鹤过山头。"
        },
        {
            "title": "挽赵和仲侍郎三首",
            "content": "珍馆莱衣侍，佳城孟母邻。\r\n去来哀我异，孝爱死生均。\r\n宠渥昭宸翰，丰功勒翠珉。\r\n白莲原上路，指日万家春。"
        },
        {
            "title": "送王常博归蜀",
            "content": "东溟之水浩无穷，蜀江滚滚来朝宗。\r\n圣神天子坐法宫，日月所照梯航通。\r\n君才当代相如雄，云烟落纸声摩空。\r\n西来阐教临辟雍，冠带济济如云从。\r\n力排党论开至公，凤鸣骇瞩朝阳桐。\r\n太常正徯肃臣工，归舟却泝蜀江风。\r\n蜀天万里车书同，不应一士无留中。\r\n篙师捩柁毋匆匆，趣回有诏紫泥封。"
        },
        {
            "title": "挽弃水心侍郎三首",
            "content": "嘉会欣千载，偏安隘一方。\r\n言言本周孔，草草笑隋唐。\r\n禁路无停辙，江流有巨防。\r\n空馀遗藁在，万古日争光。"
        },
        {
            "title": "戏谢张端衡惠牡丹并汤鹅",
            "content": "右军浑脱从花王，老子开盘喜欲狂。\r\n拟插一枝无称面，浪餐鹅炙愧刘郎。"
        },
        {
            "title": "送钟元达赴馀杭",
            "content": "知音十九在岩廊，姓字高县日月旁。\r\n视草祗今虚省署，种花聊复向河阳。\r\n困穷已甚情当察，富贵徐来味更长。\r\n梵宇仙宫最佳处，诗成数寄水云乡。"
        },
        {
            "title": "次韵谢范黄中运管二绝",
            "content": "刁坞春回花满枝，沈溪梦断水盈池。\r\n遥知吊古经行处，落纸云烟总是诗。"
        },
        {
            "title": "再韵谢和章",
            "content": "万灶连营横塞月，委输不继官仓竭。\r\n冠攘虽息尚游魂，胡虏已衰闻蹀血。\r\n赭衣开河深复深，青青蔓草生河险。\r\n岁旱氏饥神乏祀，故老言言徵讖纬。\r\n使君事业今夔龙，十年准拟调元功。\r\n铜虎分符又南国，北来更阅千山重。\r\n同寮有客居同里，尤国同心无彼此。\r\n既知东海之妇可致旱，又知疏勒井泉能涌水。\r\n释囚祗有圜扉在，蠲租可但宽期会。\r\n日照斋盂食不荤，雨湿朝衣车却盖。\r\n已罄祈禳偏国中，更遣缇车来郭外。\r\n荒祠蟲篆上丹青，平原龟兆圻田塍。\r\n拜手殷勤祝田穉，活国生民係兹岁。\r\n再宿为期神效灵，三日为霖民拜赐。\r\n长淮转漕速邮傅，此赐岂独吾邦专。\r\n雨馀亟欲披青天，那得驾鹤扬州仙。\r\n精意回天翻覆手，赫赫阳光均九有。\r\n但得两君便携手，齐上紫清扶日轮。\r\n阖辟阴阳端有道，不妨风月属閒人。"
        },
        {
            "title": "天台道中用陈氏园亭韵",
            "content": "笋舆穿过万重山，邂逅登亭一解须。\r\n剩欲题诗偏苍石，举头羞儿岭云閒。"
        },
        {
            "title": "碧云即事",
            "content": "块坐经年不入山，山僮拍手笑衰颜。\r\n登高犹喜心期在，望远还惊目力悭。\r\n云气苍茫自羁旅，烟波飘荡几惸鳏。\r\n朝来旧雨添新雨，谁识安危指顾间。"
        },
        {
            "title": "闻桔槔",
            "content": "岁旱田家竞作劳，车声夜半响嗷嘈。\r\n市门多少夸毗子，日晏高眠笑尔曹。"
        },
        {
            "title": "题槃斋",
            "content": "不到槃斋十一年，旧时梧柳已参天。\r\n应乘天上浮云去，忍看梁间淡月篇。"
        },
        {
            "title": "走笔谢王去非遣馈江鲚",
            "content": "环坐正无悰，骈头得嘉馈。\r\n鲜明讶银尺，廉纎非虿尾。\r\n肩聋乍惊雷，腮红新出水。\r\n芼以薑桂椒，未熟香浮鼻。\r\n河魨愧有毒，江鲈惭寡味。\r\n更咨座上客，送归烦玉指。\r\n饤饾杂青红，百巧出刀匕。\r\n翩翩鹤来翔，粲粲花呈媚。\r\n颇疑壶中景，仿佛具盘底。\r\n又疑三神山，幻化出人世。\r\n更于属餍馀，想像无穷意。\r\n知君束装冗，不敢折简致。\r\n厚赐何可忘，因笔聊举似。"
        },
        {
            "title": "七夕",
            "content": "天孙今夕渡银潢，女伴纷纷乞巧忙。\r\n乞得巧多成底事，祗堪装点嫁衣裳。"
        },
        {
            "title": "代挽前人二首",
            "content": "世德隆周翰，通才压汉儒。\r\n花城颂遗爱，榆塞钟成模。\r\n浩穰须君重，论恩协帝谟。\r\n匡庐游不及，寒月淡平芜。"
        },
        {
            "title": "送王去非服除造朝",
            "content": "疾风吹雨洗尘寰，北渚津头水没滩。\r\n千里送君黄鹄举，一生笑我白鸥閒。\r\n清名已至云霄上，逸气还弃宇宙间。\r\n此去西湖重回首，淡烟疏柳认孤山。"
        },
        {
            "title": "挽江宁丁尉二首",
            "content": "蚤以才弃赋，终焉学入官。\r\n登名先杜牧，择地得长干。\r\n南部威方振，横山冠即安。\r\n仙游定何许，烟锁暮江寒。"
        },
        {
            "title": "寄题戴氏别墅",
            "content": "闻君築室水云乡，一榻翛然独老庞。\r\n近挹荷香供几案，远邀山翠入轩窗。\r\n自歌自笑游鱼乐，诗去时来白鸟双。\r\n何日过门成夜泊，一樽相与对银缸。"
        },
        {
            "title": "和赵章泉寄诗韵",
            "content": "索居灵琐久尘埃，一读新篇病眼明。\r\n妄意严诗编杜集，敢陪郭隗上燕台。\r\n纡朱晚岁徒云尔，养素平生壮矣哉。\r\n更许韩非书傅尾，遗荣何止被云来。"
        },
        {
            "title": "漫塘口占",
            "content": "醉著船头背月眠，醒来红日浴晴川。\r\n等閒活计无人共，独占江湖万里天。"
        },
        {
            "title": "奉酬陈居士",
            "content": "高人不作饭牛歌，盍向沧浪具笠蓑。\r\n正使同舟欠西了，也胜逐日效秦娥。"
        },
        {
            "title": "奉酬友人登多景楼见怀",
            "content": "云横不断古神州，缥缈河山总戌楼。\r\n此地几经人北顾，长江不住水东流。\r\n犬羊万里知离穴，稻蟹三吴正得秋。\r\n人事天时多错忤，一杯聊復润吟喉。"
        },
        {
            "title": "中秋月有云翳再用韵",
            "content": "孤城急鼓转严更，步屧中庭午夜晴。\r\n人世昏昏同梦寐，使星耿耿伴清明。\r\n云开霄汉光华远，望极关河眼界平。\r\n想见登临无限意，此身那得计浮荣。"
        },
        {
            "title": "送邵监酒兼柬仪真赵法曹呈潘使君二首",
            "content": "十万流离仰二天，淮民只说使君贤。\r\n向来积貯知无有，此去规模要有传。\r\n幼学可能傅榷酤，远猷无惜助筹边。\r\n公馀更向髯参问，今赋梅花第几篇。"
        },
        {
            "title": "挽卫氏孺人",
            "content": "两家济济秀孙枝，九秩巍巍享寿卮。\r\n厚福人间无处著，骖鸾一笑上瑶池。"
        },
        {
            "title": "试郭生笔",
            "content": "金华山中仙，委蛇霜雪明。\r\n君于何处得，束缚封官城。\r\n大白真若辱，脱帽甘沉冥。\r\n世有扬子云，犹堪草玄经。"
        },
        {
            "title": "和赵季行用兰花韵三首",
            "content": "鶗鴃潜消百草芳，清芬散逐楚风扬。\r\n洛阳姚魏空增价，愧死喦隈有国香。"
        },
        {
            "title": "送晦庵语孟集註舆诸侄",
            "content": "伊洛遗书偏讨论，微言千古破童昏。\r\n要知此老殷勤意，送与君家好弟昆。"
        },
        {
            "title": "怀林维国二首",
            "content": "尚记升堂拜母时，满前儿女竞牵衣。\r\n凤雏想见今成立，雁序遥闻已奋飞。\r\n身后声名终不朽，家傅诗礼足相辉。\r\n伤心白下金陵道，无复班荆话昨非。"
        },
        {
            "title": "挽雷处士",
            "content": "别驾推前辈，当家得后昆。\r\n零丁问防墓，高大复于门。\r\n达观吾忘我，儒风子又孙。\r\n闾阎耆旧尽，能复典刑存。"
        },
        {
            "title": "送机僧代柬庄氏",
            "content": "长荡湖南好事家，祗今无复无豪华。\r\n斗升为乞西江水，涸鲋馀生或有涯。"
        },
        {
            "title": "仪真法曹日作",
            "content": "纷纷恶直喜阿谀，局束英豪气不舒。\r\n万事付渠三昧手，此生自放五车书。"
        },
        {
            "title": "题恭靖兄志庵二首",
            "content": "宅兆当从志所安，故山松竹舞林峦。\r\n莫嗟外有封疆隔，自觉中含宇宙宽。"
        },
        {
            "title": "云边即事",
            "content": "山鸟纷纷不计名，晓来聒聒弄新晴。\r\n山人不识虞庭乐，疑是箫韶秦九成。"
        },
        {
            "title": "和刘圣与顾龙山约客韵",
            "content": "诗筒四出走中涓，诗句万选如青钱。\r\n曰余借舟期七贤，共嗅梅花咀芳鲜。\r\n津头几度唤长年，昼眠乃若经笥边。\r\n举头争雪风中旋，瞪视不见山之颠。\r\n八窗玲珑绣佛前，同来且结西芳缘。\r\n小轩宛若壶中天，玉琴不断雨声傅。\r\n诺君再宿余敢愆，从君索句发春妍。"
        },
        {
            "title": "代梁总挽郑舜举侍郎四首",
            "content": "九重虚己竚论思，千载风云彼一时。\r\n贝锦谁为当日事，解招空赋昔人诗。"
        },
        {
            "title": "分韵送王非之官山险得再字",
            "content": "达官须亲民，未竟法应再。\r\n昔君治姑孰，报政甫初载。\r\n桃李春正华，风木养不待。\r\n至今田里间，往往诵遗爱。\r\n荐章交公车，夷涂了无碍。\r\n自诡更治民，得邑仍勇退。\r\n坐看积薪上，笑谢及瓜代。\r\n赤县官山险，铜章喜重佩。\r\n平湖带城郭，崇山镇溟海。\r\n道中勤顾接，何者非胜概。\r\n鹅池湛清涟，兰亭霏翠霭。\r\n溪流西走剡，夜雪曾访戴。\r\n此地君故家，旧游详往载。\r\n公馀信足乐，俗敞良可慨。\r\n盗贩人斗狠，淫祀家禳禬。\r\n缓纵固不可，激之或生害。\r\n厥田惟中中，厥赋上上倍。\r\n豪家窘输送，勺合无容贷。\r\n贫家惯逋负，符移费追逮。\r\n行之苟失中，上下交怨懟。\r\n台府相鼎立，征求常意外。\r\n稽违速谴呵，抑绝虞冒昧。\r\n犴狱当尽心，夜寄或百辈。\r\n去来不敢诘，犹豫即招海。\r\n哗徒陷平民，更欲脱有辠。\r\n朝方得其情，莫祈当路改。\r\n过客纷如织，剌口说行在。\r\n丐求小不惬，百计工组缋。\r\n我知夫子心，此去弃劳来。\r\n岂其摄声势，左盼而右睐。\r\n然须处心平，更须临事耐。\r\n勿恃事理直，抗论多慷慨。\r\n勿谓气类同，不虞趋向背。\r\n先入勿偏听，未信勿忠诲。\r\n小迟岁月间，足致治平最。\r\n庶策三载勋，亟应千龄会。"
        },
        {
            "title": "观瀑布图",
            "content": "仰观山模糊，俯视山历历。\r\n见卑不见高，此恨通今昔。\r\n观者笑且言，画手非用力。\r\n安知画工心独苦，世上悠悠几人识。\r\n君看白練飞，杳不见来迹。\r\n疑从九霄中，直下姿喷激。\r\n六月天无风，大暑铄金石。\r\n此景独清凉，飞雪洒石壁。\r\n此岂银河翻，馀派堕空碧。\r\n抑岂龙门决，洪波注八极。\r\n方知画者心，不止存目击。\r\n山上更有山，去天不盈尺。\r\n丹崖与翠巘，群仙所游息。\r\n烟云不可到，日星在几席。\r\n甘露被草木，醴泉出岩隙。\r\n流落人间者，万派祗馀沥。\r\n知画岂予能，因画重凄恻。\r\n圣贤言外意，未可纸上得。\r\n所以说诗者，要在以意逆。\r\n安得画力争上游观山人，共向书中控端的。"
        },
        {
            "title": "代李居士谒王去非制干三首",
            "content": "家山目断古幽州，百口来归路阻修。\r\n丁字无端轻介胃，蝉冠却羡出兜鍪。\r\n箕裘忍坠先人业，甔石谁客子谋。\r\n不惜饥寒同一死，南来恐来作北人羞。"
        },
        {
            "title": "送平江赵法曹",
            "content": "金科天上耿星宸，丹笔年来有屈伸。\r\n子去平反供母笑，民知宽大颂君仁。\r\n祗今茂苑题舆客，曾是琼林合席人。\r\n若间残生烦寄语，扁舟长占五湖春。"
        },
        {
            "title": "题王荆公半山图",
            "content": "归来心事平，蹇驴踏秋风。\r\n举鞭问髯奴，何如浣花翁。\r\n道旁几高松，风来自相语。\r\n桃李今何之，岁寒予与汝。"
        },
        {
            "title": "送罗季能还延陵镇",
            "content": "眼底纷纷利欲昏，君心当与哲人论。\r\n欲尘不染修茎露，世味逾轻太古尊。\r\n朞有此亚当岁俭，寒冬何地不春温。\r\n幡然不惮延陵去，季子清风百世浮。"
        },
        {
            "title": "野犬行",
            "content": "野有犬，林有鸟。\r\n犬饿得食声咿鸣，鸟驱不去尾毕逋。\r\n田舍无烟人迹疏，我欲言之涕泪俱。\r\n村南村北衢路隅，妻唤不省哭者夫，\r\n父气欲绝孤儿扶。夜半夫死儿亦殂，\r\n尸横路隅一缕无。鸟啄眼，\r\n犬衔须，身上那有全肌肤。\r\n叫呼伍伯烦里闾，浅上元不盖头颅。\r\n过者且勿叹，闻者且莫吁。\r\n生必有死数莫逾，饥冻而死非幸欤。\r\n君不见荒祠之中荆棘里，脔割不知谁氏子。\r\n苍天苍天叫不闻，应羡道旁饥冻死。"
        },
        {
            "title": "开禧纪事二首 其二",
            "content": "婆饼焦，车载板。\r\n饼焦有味婆可食，有板盈车死不晚。\r\n君不见比来翁姥尽饥死，狐狸嘬骨鸟啄眼。"
        },
        {
            "title": "开禧纪事二首 其一",
            "content": "泥滑滑，仆姑姑，\r\n唤晴唤雨无时无。晓窗未曙闻啼呼，\r\n更劝沽酒提壶荐。年来贵，\r\n无酒沽。"
        }
    ]
}