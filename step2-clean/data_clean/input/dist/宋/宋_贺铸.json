{
    "dynasty": "宋",
    "author": "贺铸",
    "intro": "贺铸（1052-1125） 字方回，自号庆湖遗老。长身耸目，面色铁青，人称贺鬼头。山阴（今浙江绍兴）人，居卫州（今河南汲县）。孝惠皇后族孙，授右班殿直。元佑中曾任泗州、太平州通判。晚年退居苏州，杜门校书。不附权贵，喜论天下事。能诗文，尤长于词。其词内容、风格较为丰富多样，善于锤炼字句。部分描绘春花秋月之作，意境高旷，语言浓丽哀婉，近秦观、晏几道。其爱国忧时之作，悲壮激昂，又近苏轼。南宋爱国词人辛弃疾等均有续作，足见其影响。著有《东山寓声乐府》（一名《东山词》）、《庆湖遗老集》。",
    "items": [
        {
            "title": "题毗陵僧舍二首之二",
            "content": "秋风忽起家山意，流落天涯叹憔悴。\r\n古寺不挂寰瀛图，终南山翁何处至。"
        },
        {
            "title": "怀寄彭城朋好十首之九寇十一",
            "content": "寇叔情何厚，邮筒数得书。\r\n前春应上冢，能访酒家无。"
        },
        {
            "title": "春书",
            "content": "新蚕经浴罢，旧燕未来前。\r\n吏局坐如梦，物华行可怜。\r\n藻生南浦钓，雨足东皋田。\r\n故国负归约，尘埃年复年。"
        },
        {
            "title": "吴江送客",
            "content": "送别松陵道，轻舟助客拏。\r\n湖空翦葭菼，市隘集鱼虾。\r\n薄雨啼残雪，新潮蚀嫩沙。\r\n镜中羞沓飒，行复见春花。"
        },
        {
            "title": "谢米雍丘元章见过",
            "content": "今古两妙令，雍丘与太丘。\r\n当时号清白，後日想风流。\r\n吏鼾庭阴午，农歌野色秋。\r\n吾非荀氏老，愧尔德星留。"
        },
        {
            "title": "岁暮舟居卧病怀寄金陵和上人",
            "content": "野泊岁云暮，念归期正赊。\r\n津童为过客，商舶是邻家。\r\n雪密鱼依罧，潮回蚌委沙。\r\n南州人健否，不寄早梅华。"
        },
        {
            "title": "局中归",
            "content": "心火成灰不复然，故园笑别十三年。\r\n晚凉退食无余事，坐与儿曹挽纸鸢。"
        },
        {
            "title": "拟鲍溶寒宵叹",
            "content": "孤缸照愁眠，明灭知夜久。\r\n荧荧月落床，摵摵风入牖。\r\n美人怅何许，寤言不相偶。\r\n心寄南征鸿，云汉长回首。"
        },
        {
            "title": "历阳十咏之二鸡笼山",
            "content": "楚姥昔奔迸，余生脱沈沦。\r\n家禽不忍置，信谓妇人仁。\r\n空笼欻变化，千载高嶙峋。\r\n可待厤湖水，复生桑下尘。"
        },
        {
            "title": "送李宗古录事谢病南归",
            "content": "十旬病免谢鸡群，收得闲身付白云。\r\n南浦少留离别赋，北山相侍敢移文。\r\n松舟桂楫晓将发，菰叶鲈鱼秋未分。\r\n异日有怀长笑客，西飞燕子一相闻。"
        },
        {
            "title": "怀寄周元翁十首之",
            "content": "周郎归溓溪，旱燥害嘉谷。\r\n仰饱百指余，嗷然坐空屋。\r\n应书乞米帖，得继朝来粥。\r\n行升大夫籍，月赐万钱禄。\r\n振显属他年，盘飧罗海陆。\r\n毋忘佛子言，不食大夫福。"
        },
        {
            "title": "将发永城题陈伯隽蒙轩",
            "content": "几对春风把酒杯，小舟临发更徘徊。\r\n四明狂客重来日，庭下榴花开未开。"
        },
        {
            "title": "折中仓观米元章题字",
            "content": "银钓入木揜锺王，拂眼清风识楚狂。\r\n淮海京尘两流落，与君大是觉身妨。"
        },
        {
            "title": "答杜仲观登丛台见寄",
            "content": "高风荡河汉，白露被寒菊。\r\n下有络纬虫，凄酸生意促。\r\n华年不相待，去我何流速。\r\n老步失腾骧，短辕甘局蹙。\r\n伊人濮阳秀，方厌折腰辱。\r\n仕道塞榛芜，低徊避蚖蝮。\r\n邯郸古都会，陈迹武灵筑。\r\n兴发即登临，西南几穷目。\r\n新诗琢璠琰，叠寄两三幅。\r\n一听郢中歌，阳春回草木。\r\n行将及瓜代，暂喜摆羁束。\r\n鞭马径相过，连朝奉游瞩。\r\n只鸡与斗黍，礼意未为足。\r\n何以遇高阳，多营瓮头醁。"
        },
        {
            "title": "留别张白云谋父",
            "content": "三年官局冷如冰，炙手权门我未能。\r\n赖与白云之隐者，不谈黄卷即寻僧。\r\n萧萧帘箔风披竹，草草杯盘雪洒灯。\r\n尘土浮游浸相远，吴鱼燕雁两难凭。"
        },
        {
            "title": "呈李之仪",
            "content": "淹卧疲筋快晓晴，屋头相报鹁鸪鸣。\r\n病侵老境可怜许，春入故园何似生。\r\n坐想兰亭通曲水，行闻上已接清明。\r\n明年强健陪嘉集，定夺三觥赋不成。"
        },
        {
            "title": "送章邦杰移家余杭包家山",
            "content": "九江贤令尹，千载两相望。\r\n昔也陶彭泽，今之章瑞昌。\r\n拂衣置五斗，高兴挹羲皇。\r\n避俗陶无悔，达生吾与章。\r\n渊明三迳荒松菊，我携一瓢寓僧屋。\r\n渊明乞食踵人门，我卖神丸办蔬粥。\r\n渊明为酒接休元，我每移书谢州牧。\r\n渊明纸笔课儿曹，我子长歌紫芝曲。\r\n萧闲门户十三年，尚畏尘缘生处熟。\r\n行将卜隐包家山，誓与苍生链大还。\r\n愿君门外诛榛菅，来者勿拒容跻攀。\r\n镜湖遗老老且孱，犹堪护鼎诃神奸。\r\n功成拔宅自仙去，唯余井臼留人间。"
        },
        {
            "title": "追和亡友杜仲观古黄生曲三首之三",
            "content": "要知两侬心，等是它山石。\r\n此诚不可转，彼情无自入。"
        },
        {
            "title": "答陈传道五首之三",
            "content": "游宦几人达，不知强健归。\r\n未容夸昼锦，几见化缁衣。"
        },
        {
            "title": "题华阳公主碑阴",
            "content": "王姬乘凤去，春色一朝空。\r\n昔怨绮罗月，今无松柏风。\r\n千年见白日，狐穴入幽宫。\r\n玉镜古尘满，落梅谁复容。\r\n峨峨当队碑，宝刻一何工。\r\n文擅色丝美，但书膏邑封。\r\n惜非丈夫烈，不得传无穷。\r\n好在故时物，清漳流自东。"
        },
        {
            "title": "酬别曾忱",
            "content": "昔年室迩叹人遐，少日相逢别日赊。\r\n聊寄归心天北雁，会乘高兴斗边槎。\r\n雷惊白昼龙蛇起，风荡青春草木华。\r\n谁念渠伊独憔悴，岂容平世赋怀沙。"
        },
        {
            "title": "早夏",
            "content": "吏役初无补，端令乐事妨。\r\n不知春遂去，但爱日何长。\r\n薄雨梅含核，温风麦擢芒。\r\n须容退食暇，一枕梦吾乡。"
        },
        {
            "title": "留别王景通二首之二",
            "content": "游宦差池太半生，君方倥偬我伶俜。\r\n官衔转落百僚底，衫色浑偷两鬓青。\r\n张掾官曹抛胜日，向平家事汩余龄。\r\n相逢一段盂城梦，明发扁舟是浪萍。"
        },
        {
            "title": "感庭枣",
            "content": "昔来华纂纂，遽许实离离。\r\n西风会摇落，行复见空枝。\r\n岁物感流驶，事功伤暮迟。\r\n咄彼身後名，前人端自欺。\r\n书殚南山竹，奄奄定何知。\r\n贤哉张生翰，千载与心期。"
        },
        {
            "title": "和钱德循古意二首之一",
            "content": "驾犁岂知耕，布谷不入田。\r\n大农坐官府，百吏饱穷年。"
        },
        {
            "title": "秦淮官柳二首之二",
            "content": "西来载病一扁舟，建业江山负胜游。\r\n杨柳经眠方自得，蒲帆临挂复迟留。\r\n长条似舞前溪曲，卷叶宜翻出塞愁。\r\n想见南朝旧人物，可怜能个样风流。"
        },
        {
            "title": "怀寄寇元弼王文举十首之四登飞鸿亭",
            "content": "南京一登眺，朔雁正来宾。\r\n好去长淮北，殷勤访故人。"
        },
        {
            "title": "送僧法印志因西游京师",
            "content": "刻雪裁冰物外人，强随肥马走京尘。\r\n未应无地栽桃李，江北江南一样春。"
        },
        {
            "title": "乌江东乡往还马上作二首之一",
            "content": "黄尘随马染征衣，十里江皋送客晖。\r\n废井草荒蛙黾怒，下田沙涨芋魁肥。\r\n解缨拂树弄清浅，棋榻扫云飞翠微。\r\n人生事事不如意，终日念归何日归。"
        },
        {
            "title": "和崔若拙四时田家词四首之一",
            "content": "鼓声迎客醉还家，社树团栾日影斜。\r\n共喜今年春赛好，缠头红有象生花。"
        },
        {
            "title": "赠僧彦",
            "content": "昔年杖舄几相从，同遇弥天汉上翁。\r\n早恨扬舲南浦别，俄惊扫地北山空。\r\n壮心脱落浮云外，病骨枝梧梦境中。\r\n赖有西岩旧桃李，异时应许共春风。"
        },
        {
            "title": "梦游金陵设堂故基",
            "content": "燕堂遗址压西州，剪径扪萝出石头。\r\n老木駸駸太相逼，连冈衮衮欲东流。\r\n歌钟谁话前朝事，风雨魂惊别夜游。\r\n梦境浮生更多病，结茅归老信悠悠。"
        },
        {
            "title": "放舟下江留寄王元胥",
            "content": "桧楫淹留已涉旬，小窗犹得酒相亲。\r\n寒潮不应溪流涩，病客未行舟子嗔。\r\n挥手便分今夜月，断肠先见隔江春。\r\n凤皇台上长回首，何处高城与故人。"
        },
        {
            "title": "送陈传道之官下邳",
            "content": "昔也官彭城，日与君子亲。\r\n俱游大梁下，不见辄兼旬。\r\n衣食牵迫人，汗走长街尘。\r\n相逢立马语，愁面如含辛。\r\n朝来忽叩门，颇惊黄绶新。\r\n告我即东下，得官淮泗滨。\r\n方语病中暍，药物苦殚贫。\r\n故人复舍去，此怀难重陈。\r\n想见经旧庐，节候属萧辰。\r\n朝寻张翁墅，暮投寇叔邻。\r\n二子亦吾好，尺书坐因循。\r\n交情定相访，为话正迷津。"
        },
        {
            "title": "题张氏白云庄",
            "content": "江左陶徵士，高风昔所闻。\r\n应慙五株柳，难比一溪云。\r\n我有乘桴约，君方植杖耘。\r\n悠悠竟何得，晚岁盍同群。"
        },
        {
            "title": "夏夜怀寄传道",
            "content": "疲筋任藜杖，行药下僧坊。\r\n月出河汉白，雨余草木凉。\r\n有怀社中子，引首东南望。\r\n高韵少谐结，何心事征商。\r\n泗滨六七月，万柳鸣蜩螗。\r\n大艑轲峨来，迎风坐胡床。\r\n投钱授赤券，岂所试君长。\r\n申退尚多暇，不无金玉章。\r\n而余方执热，思得濯沧浪。\r\n云牋傥写寄，珍重未相忘。"
        },
        {
            "title": "历阳十咏之六天门山",
            "content": "天门束箭流，北注据牛弩。\r\n淩高驻翠华，舟师燿威武。\r\n当时侍帷幄，谁复徵往古。\r\n虞舜有苗征，端为两阶舞。"
        },
        {
            "title": "上巳有怀金明池游赏",
            "content": "西城小雨宿尘消，春水溶溶拍画桥。\r\n舍翠汀洲白苹发，披香宫殿紫云高。\r\n彩舟日晚绮罗醉，油幕风晴丝管焦。\r\n侠少朋游应念我，一年佳赏负今朝。"
        },
        {
            "title": "和陈传道秋日十咏之一秋雨",
            "content": "近砌掷鸣签，长檐悬素绠。\r\n湿翅暝鸦归，高梧落寒井。"
        },
        {
            "title": "怀寄寇元弼王文举十首之一初别後",
            "content": "樽酒津亭别，还城何所投。\r\n无情是流水，断送到南州。"
        },
        {
            "title": "寄题浔阳周氏濂溪草堂",
            "content": "濂溪之水清，未足濯公缨。\r\n平生抱苦节，成就此溪名。\r\n长啸置符传，孤云归思轻。\r\n溪头四壁居，溪下百亩耕。\r\n量汲奉晨盥，课樵共夕烹。\r\n希逢杖屦游，但听弦歌声。\r\n为客剪三径，传家通一经。\r\n双珠交照乘，合璧倍连城。\r\n被褐有余乐，问缣无隐情。\r\n桂林两枝秀，借尔俗眼荣。\r\n昔仰名父子，今推难弟兄。\r\n不应文范裔，遽谓公慙卿。\r\n如袭带砺封，毋为权利倾。\r\n地实寝丘比，有力安得并。\r\n勒诗高岸石，敢告後代生。"
        },
        {
            "title": "凌歊/金人捧露盘",
            "content": "控沧江。排青嶂，燕台凉。驻采仗、乐未渠央。岩花磴蔓，妒千门、珠翠倚新妆。舞闲歌悄，恨风流、不管馀香。繁华梦，惊俄顷，佳丽地，指沧茫。寄一笑、何与兴亡。量船载酒，赖使君、相对两胡床。缓调清管，更为侬、三弄斜阳。\r\n【注释】：【注释】：\r\n此为登临怀古之作，约写于徽宗崇宁四年（1105）至大观二年（1108）作者任太平州通判时。\r\n上片前三句写登凌歊台而看到的山川形势。长江流至当涂以后，因两岸山势陡峭，夹峙大江，江面变得比较狭窄 ，形成天门、牛渚两处极为险要的处所，为自古以来的江防重地。故而《姑熟志序》在写到太平州的风俗形胜时说 ：“左天门，右牛渚，当涂、采石之险，实甲于东南 。”此处用一“控”字，写出峭壁临江，形同锁钥；用一“排”字，写出江水排开青山 ，冲突而下 。可谓惜墨如金，言简意赅，山川形胜，尽收眼底。“燕台凉”句转入史实，说凌歊台。\r\n以下数句写凌歊台当时之盛及转瞬之衰。燕台消夏，彩仗驻山，随行的妃嫔宫娥（千门珠翠指宫中妇女），个个盛妆靓饰，千娇百媚，以至使得山花失色，自愧不如。这里，用一个“妒”字，把本没有感情的“岩花磴蔓”写得像人那样产生了“妒”意，写足了宋孝武帝的穷奢极侈，写足了凌歊台当年的盛况。然而，曾几何时，那个“乐未渠央”的喧闹场面，已经风流云散，只给这里留下了破败荒凉的萧条景象。词人以“舞闲歌悄”一句把昔日极盛一笔揭过，又写出“恨风流不管余香”这无限感慨的结句来。此处“余香 ”，是词人由眼前的岩花磴蔓而产生丰富联想的结果 。这些“ 妒”过“千门珠翠倚新妆”的“岩花磴蔓 ”，是历史的见证。它们在凌歊极盛的当年，也曾被脂水香风所浸润，几百年来，花开花落，今天似乎还残存着余香。然而一代风流，杳如黄鹤，眼前却依然是花红欲燃，蔓翠欲滴，这怎是那些醉生梦死之徒所能料到的呢？词人用一个“恨”字，表示了对统治者奢侈淫逸的谴责，也表达了内心复杂的情感，为下片抒怀作引导。\r\n下片前四句承上作出总结。花团锦簇般的繁华岁月 ，转眼之间就如梦云消散；千古如斯的秀丽江山，依然笼罩在一派烟水迷茫的暮霭之间。词人在一“惊”、一“指”之中，表达了自己的无限感慨。\r\n“寄一笑”句是领会此词深意的关键所在。作者此时，官不过佐贰，人已入暮年。昔日请长缨、系天骄的雄心壮志 ，已经消磨殆尽 ，所以只好把千古兴亡，寄之一笑 。这“笑”，如同东坡《念奴娇 》“多情应笑我 ，早生华发”中之“笑”，都是痛感壮志未酬 ，烈士暮年的自嘲 、自笑 。词人虽然口称“ 何与 ”，但他毕竟在这一句之前之后，都清清楚楚地告诉读者，他不仅已经“与”，而且“与”得相当执着。因此，这“一笑”中寄寓着词人英雄末路的凄凉和苦涩。\r\n“量船”至歇拍，故作旷达之语，但字里行间仍然充满着浓郁的感伤情调，与前句一脉相承。词人量船载酒，随波泛舟，徜徉在苍芒的山水之间，所幸还有知心好友与自己相对胡床，差可相慰。在一派凄迷的夕阳残照里，词人请他“缓调清管 ”，为自己吹奏笛曲三弄，借以宣泄胸中的郁郁不平之气。这里，词人化用了一个古典 。据《晋书·桓伊传》载：“王徽之赴召京师 ，泊舟青溪侧 。（伊）素不与徽之相识。伊于岸上过。船中客称伊小字曰：‘此桓野王也。’徽之便令人谓伊曰：‘闻君善吹笛，试为我一奏。’伊是时已贵显 ，素闻徽之名 ，便下车，踞胡床，为作三调。”桓伊曾与谢玄等在淝水大破苻坚 ，稳定了东晋的政局 。很明显，作者在词中是以桓伊称许友人的。\r\n作者此处化用古典，依然是抒发自己不得志于时、不能见赏于执政者的郁郁之情。\r\n综上 ，此词上片由写景引入怀古 ，下片情中置景，情景交融，怀古伤今，全词把登临怀古与写景抒怀和谐地融合在一起，表现了词人对于世事沧桑的深沉感慨和对于人生易逝的遗恨，反映了深刻的思想内容。"
        },
        {
            "title": "送潘景仁之官岭外兼寄桂林从叔",
            "content": "夜衔舟尾昼联樯，齐发都门到楚乡。\r\n我欲尘埃投衮衮，君方湖海去茫茫。\r\n伤心客路逢寒食，回首家园但夕阳。\r\n想见步兵应访问，仲容无复竹林狂。"
        },
        {
            "title": "燕子楼",
            "content": "城据山川胜，千年楚故都。\r\n高楼临汴水，杨柳荫芙蕖。\r\n唐室中多故，将军老镇徐。\r\n球场朝戏马，玉帐夜投壶。\r\n白雪徵清唱，黄金得绿珠。\r\n春风楼上醼，三日极欢娱。\r\n红粉梦云散，白杨兵火余。\r\n当年贺厦燕，老尽几番难。\r\n曲径拥黄叶，西风时扫除。\r\n寒鸱蹲老树，睥睨女墙狐。\r\n有客晚登览，旁徨思壮图。\r\n荆榛闭铜雀，麋鹿游姑苏。\r\n陈迹岂足道，旧欢何日无。\r\n朱栏开酒场，宝勒迎官奴。\r\n醉袖舞鸜鹆，艳声歌鹧鸪。\r\n迟留故时月，桂影来座隅。\r\n回首一相诧，今人如不如。"
        },
        {
            "title": "答许景亮",
            "content": "东嘉海上孕瓌怪，之子人英晦当代。\r\n发之辞章聊一噫，雷鼓霜钟警聋聩。\r\n投吾夜光敢不拜，相期过高幸少杀。\r\n君家风鉴严简汰，顾吾衰迟积尪瘵。\r\n久隐墙东慕牛侩，绝望仲华安石辈。\r\n老矣狂奴犹故态，清思屡遭俗子败。\r\n絮衣棘径动罥碍，京尘浼人更难奈。\r\n行拏一舟犯滂湃，五斗无余杂糠稗。\r\n全家饫飧云梦{上艹下豈}，黄鹤登临指天外。\r\n燕子西飞书可待，访吾少明安好在。"
        },
        {
            "title": "示王泌",
            "content": "违离南北几星霜，短发萧萧带尺长。\r\n执戟郎效官落拓，楚丘生触绪悲凉。\r\n双凫乘雁谁比数，拉虎批熊犹健强。\r\n端恨养奇妨废酒，樽前都属个侬狂。"
        },
        {
            "title": "游夷门资福佛祠园",
            "content": "百根高树挂凌霄，鶗鴂飞来深处巢。\r\n心喜它年有归著，白衣居士此诛茅。"
        },
        {
            "title": "快哉亭",
            "content": "飞亭冠城隅，空豁延四望。\r\n夙昔两文雄，故床此相向。\r\n山川气候美，诗酒风神王。\r\n弹压许昌侯，阳春慙俚唱。\r\n麾车忽南北，荣辱生誉谤。\r\n一躐云逵间，一落江湖上。\r\n我来得陈躅，伏槛徒怊怅。\r\n可畏此尘笼，归哉养荒浪。"
        },
        {
            "title": "和田录事君义咏雪",
            "content": "千里龙沙失旧荒，四来云物助苍凉。\r\n直疑见月应无影，未必因风始解狂。\r\n枉费铅华□楚女，不禁汤饼试何郎。\r\n回中自是人间世，怊怅龟台去路长。"
        },
        {
            "title": "调北邻刘生",
            "content": "荒园老墙百堵破，北邻刘子南邻贺。\r\n今朝两望不相过，端怯衡阳芒屩涴。\r\n吾庖无鱼未必饿，晏饭糠核烦脾磨。\r\n吾床何容凡物坐，书为睡媒即床卧。\r\n彼子刘子何所作，方学商声哦楚些，\r\n细君戛琴与之和。相忘之乐在江湖，\r\n最灵者人情不无。此日可惜难再图，\r\n秋风西来莫挽吾。後日相思几千里，\r\n书不尽言徒耗纸。"
        },
        {
            "title": "寄题泉南陈氏步云亭",
            "content": "紫翠峰前水一湾，趣亭微径白云关。\r\n渔樵不见携筇去，猿鹤相随采药还。\r\n晚月带潮来海上，春风吹雨到人间。\r\n恨君轻为苍生起，曾得东山几日闲。"
        },
        {
            "title": "读李益诗",
            "content": "君虞兴圣孙，诗律早专美。\r\n乐府度新声，宫酺奉天子。\r\n鲜风猎兰苕，华月濯桃李。\r\n独有连眉郎，才称劣相比。\r\n颇闻竹窗句，流落绮纨耳。\r\n吏曹久失调，幕府感恩起。\r\n从军五十篇，王粲慙率尔。\r\n胡沙动霜草，开卷得千里。\r\n骞翔大蓬拜，转顾触排毁。\r\n晚升八座崇，谢事知所止。\r\n高文茂支庶，埋灭长已矣。\r\n斯人今不亡，正赖数番纸。\r\n咄嗟齿踰壮，日就无闻耻。\r\n勉哉课谣吟，请自田居始。"
        },
        {
            "title": "郎官湖",
            "content": "当年贤守令，载酒沔南游。\r\n凉月呈新霁，明湖涵素秋。\r\n郎官夏口使，仙客夜郎囚。\r\n促膝青螭舫，连觞紫绮裘。\r\n高驩随雨散，余躅想风流。\r\n芳草失青履，沧波浮白鸥。\r\n江吞百顷尽，石刻一篇留。\r\n宜有沈碑者，前怀陵谷忧。"
        },
        {
            "title": "自卫还徐憩永城王氏园",
            "content": "归路尘埃嬾著鞭，北窗仰枕碧云天。\r\n柴桑此兴无人学，负尔清风七百年。"
        },
        {
            "title": "赠道士蹇拱辰",
            "content": "尝观妙手御风图，想像斯人世所无。\r\n今识黄冠葆光子，爽气飘颻画不如。\r\n岷峨东来九千里，眼饱高山与流水。\r\n乘春更拟访天台，晨肇当年偶然耳。\r\n葆光子，胡为乎，\r\n鼎中龙虎炼成宝，笔下鬼神驱作奴。\r\n须君且置是等事，三复玄元皇帝书。"
        },
        {
            "title": "渡冷水涧投宿万岁岭",
            "content": "萧萧黄叶下清沟，白鸟飞来故少留。\r\n今夜行人短亭宿，小窗风雨梦渔舟。"
        },
        {
            "title": "老鹤叹",
            "content": "华表华表归来乎，出无车，食无鱼。\r\n懿公之遇难再图，卑栖俛啄同群雏。\r\n谁谓嵇氏子不孤，强颜市井交屠沽，\r\n巨源密启亦已疏。呜呼，\r\n卫侯既不可作，道林今也则无。\r\n露鸣风舞何区区，夙夜供君耳目娱。\r\n西山二子饥相似，南国三闾放不如。\r\n端虑盘飧怀异味，并随焦尾付庖厨。"
        },
        {
            "title": "许永席上赋",
            "content": "流浪江湖跨两年，西风犹驻木兰船。\r\n可人方外二三子，与尔樽中十八仙。\r\n处士妄同公子议，麴生未减索郎贤。\r\n自怜衰病方轰饮，也在刘家幕下天。"
        },
        {
            "title": "怀寄周元翁十首之",
            "content": "周郎走王都，马足尘翻波。\r\n贺老宦江夏，无人惊雀罗。\r\n出处躁静间，奈此贫病何。\r\n平生解指誓，晚境忽婆娑。\r\n迫死不得休，前言食已多。\r\n尚敢厌闲冷，欻为赴火蛾。"
        },
        {
            "title": "过澶魏被水民居二首之一",
            "content": "带沙畎亩几经淤，半死黄桑绕故墟。\r\n未必邻封政如虎，自甘十室九为鱼。"
        },
        {
            "title": "追和亡友杜仲观古黄生曲三首之二",
            "content": "欢归夜何其，月照临门别。\r\n後夜待欢来，开门但明月。"
        },
        {
            "title": "题毗陵僧舍二首之一",
            "content": "古寺相留跨两年，穷通出处固天然。\r\n短檠灯火掩书卷，屡听芭蕉夜雨眠。"
        },
        {
            "title": "留题左顾亭二首之一",
            "content": "余不亭下檥归舟，访古怀贤百刻留。\r\n办得千金脱元绪，此心端不为封侯。"
        },
        {
            "title": "送李主簿夷行之官河阴四首",
            "content": "君才本高绝，流俗固难谐。\r\n桂生樗栎林，宁免相突排。\r\n勾稽谅多暇，帘箔蔽公斋。\r\n圣贤在黄卷，差可遣人怀。"
        },
        {
            "title": "怀寄周元翁十首",
            "content": "周郎嗜茗饮，偶与吾好同。\r\n赠行发吾宝，紫璧琱云龙。\r\n此实太官物，分甘玉堂公。\r\n我曹百石史，藜菽每不充。\r\n诗人盍得尝，可以骄万锺。\r\n愿君间一歠，千里共清风。"
        },
        {
            "title": "阻风白鹭洲招讷上人",
            "content": "凤皇台下凤皇巢，白鹭洲边白鹭涛。\r\n舟未解维先望见，风能传语更相招。\r\n江南春物为谁好，淇上归心不自聊。\r\n何日结茅锺阜尾，幅巾相对一方袍。"
        },
        {
            "title": "重游梵行院",
            "content": "晓渡南冈五里松，精庐未见已闻钟。\r\n门前拂地垂杨柳，扫净秋来过马踪。"
        },
        {
            "title": "题皖山北濒江田舍",
            "content": "江转皖公山北流，萧闲人物美田畴。\r\n一溪春水百家利，二顷夏秧千石收。\r\n小市竹楼张酒旆，平桥松岛荫渔舟。\r\n莫知农老何为者，几叶传封乐国侯。"
        },
        {
            "title": "乌江东乡往还马上作二首之二",
            "content": "悠悠东去欲何之，草莫西还可是归。\r\n残日雨竿荒戍远，青山满眼故园非。\r\n江田经雨菰蒋熟，石路无风蠛蠓飞。\r\n回羡耕夫闲胜我，早收鸡犬闭柴扉。"
        },
        {
            "title": "和邠老郎官湖怀古五首",
            "content": "白也遭时网，临年放夜郎。\r\n何妨去物远，当道横豺狼。"
        },
        {
            "title": "怀寄彭城朋好十首之三刘四",
            "content": "子仲安贫者，毗陵久罢归。\r\n秋风一相忆，赖有燕西飞。"
        },
        {
            "title": "亡女胜璋哀辞",
            "content": "百痾沈顿弥两年，何图壮女死我先。\r\n失声忍号气窒咽，泪如绠縻汲九泉。\r\n呜呼尚敢尤诸天，托非其人死失所。\r\n父孱母嚣犹弃汝，吞辛咀楚申何許。\r\n萎荑殒英春不主，呜呼万古为冤土。"
        },
        {
            "title": "故邺",
            "content": "魏武昔恢图，北平谭尚孽。\r\n卜邺筑新都，非徒三狡穴。\r\n将行迁鼎志，遽有分香诀。\r\n落日繐帷空，莫终歌舞阕。\r\n旋闻瀍洛上，载起苍龙阙。\r\n四叶不归东，苔花驰道绝。\r\n食槽识终验，挂饭期先决。\r\n扰攘百年间，覆车寻此辙。\r\n山川气象变，朝市繁华歇。\r\n白露复青芜，茫茫换时节。\r\n阴风吹葛屦，磷火走兵血。\r\n木叶下西陵，寒虫助骚屑。\r\n当时陪葬骨，马鬣犹环列。\r\n队碣仆纵横，镌文久残缺。\r\n帛砧与柱础，螭首随分裂。\r\n指此一抔间，贤愚两何别。\r\n悠悠凤漳水，寂寂雀台月。\r\n千古配英魂，未随埃烬灭。\r\n田皋访遗老，谓有兴亡说。\r\n但听黍离篇，叱牛耕不辍。"
        },
        {
            "title": "江夏秋怀三首之一",
            "content": "陈物纷然眼界中，长年何与偶书空。\r\n沧浪难为俗子唱，络纬漫催贫女工。\r\n风月少容休吏役，烟波长与济途穷。\r\n功成身退非吾事，犹办扁舟东复东。"
        },
        {
            "title": "和杜仲观青字诗二首之二",
            "content": "白马青络头，青萍宝带钩。\r\n青溪流水急，独上青翰舟。\r\n佳人青雀钗，手把青荷游。\r\n慕君青云器，青发结绸缪。"
        },
        {
            "title": "丛台歌",
            "content": "累土三百尺，流火二千年。\r\n人生物数不相待，摧颓故址秋风前。\r\n武灵旧垅今安在，秃树无阴困樵采。\r\n玉箫金镜未销沈，几见耕夫到城卖。\r\n君不见丛台全盛时，绮罗成市游春晖。\r\n一从琱辇闭荒草，萧散行云无复归。\r\n韶魂想像风流在，晴华露蔓犹依稀。\r\n盘纡棘迳撩人衣，禾黍晚成貊貉肥。\r\n层檐碧瓦碎平地，梦作鸳鸯相伴飞。\r\n登临吊古将语谁，城郭人民今是非。\r\n指君看取故时物，南有清流西翠微。\r\n彷徨华表不忍去，岂独辽东丁令威。"
        },
        {
            "title": "拟王少伯新兴",
            "content": "西北云悠悠，东南日杲杲。\r\n浪语问阴晴，悬知行雨少。\r\n桃蹊换青荫，夙昔一何好。\r\n临牖思茫然，微风动萱草。"
        },
        {
            "title": "题海陵寓舍二首之一",
            "content": "池上千条柳，依依解占春。\r\n自怜衰飒鬓，不与物争新。"
        },
        {
            "title": "同毕绍寓泊永城招李深昆仲",
            "content": "满城杨柳正黄繁，几处秋千出短垣。\r\n经雨河流失清浅，带云春色乍寒暄。\r\n从来嵇阮耽琴酒，况得机云好弟昆。\r\n咫尺津亭望斋馆，杖藜相过莫辞烦。"
        },
        {
            "title": "寄清凉和上人二首之一",
            "content": "吾家无担石之储，朝四暮三如有余。\r\n北岳官粮饱妻子，南朝僧寺寓图书。\r\n迎船春色情亲我，坌马京尘笑谢渠。\r\n莫作江东步兵待，翻然端不为鲈鱼。"
        },
        {
            "title": "留别僧讷",
            "content": "冗从西班谁比数，牛侩马医犹尔汝。\r\n诗解穷人未必工，苦调酸声效梁父。\r\n荥阳道人方外交，谓我有言追屈骚。\r\n骊珠不惜弹黄雀，狗尾何堪联晋貂。\r\n秦淮潮上扁舟发，後日相思一书札。\r\n千里同风了了然，人闲无处无明月。"
        },
        {
            "title": "变竹枝词九首之八",
            "content": "危构压江东，江山形胜雄。\r\n但闻竹枝曲，不见胡床公。"
        },
        {
            "title": "过曹氏园马上作",
            "content": "香风细细出重墙，不见繁枝已断肠。\r\n知有何人卷帘箔，卧看零落满斜阳。"
        },
        {
            "title": "暑夜",
            "content": "渴蝉呜中夜，木叶凝无风。\r\n襟苧不加带，犹如被蒙茸。\r\n三庚信可畏，一扇曾何功。\r\n安得解民愠，苍梧理古桐。"
        },
        {
            "title": "题渊明轩",
            "content": "渊明新榜揭门眉，夫子高情俗不知。\r\n未仰秫秔供岁计，本於松菊有心期。\r\n卧来不浅羲皇兴，归去何慙乡里儿。\r\n窗破檐倾从此始，只应风月解相思。"
        },
        {
            "title": "送李主簿夷行之官河阴四首",
            "content": "少小縻一官，身世两相补。\r\n为饱西复东，志愿劣儿乳。\r\n不无同心友，颇压折腰膂。\r\n寄语北山云，异时吾与汝。"
        },
        {
            "title": "快哉亭朝暮寓目二首之一",
            "content": "夙起喜舒旷，径趋城上楼。\r\n初阳动禾黍，积雨失汀洲。\r\n水牯负鸲鹆，山枢悬栝蒌。\r\n坐慙真隐子，物我两悠悠。"
        },
        {
            "title": "怀寄寇元弼王文举十首之六登黄楼",
            "content": "何处延明月，东城百尺楼。\r\n故人那得见，後夜是中秋。"
        },
        {
            "title": "三鸟咏之一提壶引",
            "content": "绿野带江春漠漠，露湿花蔫朝暮薄。\r\n年芳婉娩欲辞人，啼鸟殷勤劝行乐。\r\n提壶真起予，十千美酒当剩沽。\r\n金龟宝貂家所无，持底可过黄公垆。\r\n调官东来今几日，谓有公田宜种秫。\r\n朝廷未除私酿律，安得一试焦革术。\r\n提壶鸟，叹吾与尔皆悠悠。\r\n君不见长安两市多高楼，大书酒旆招贵游。\r\n脱闻提壶鸣树头，论槽买瓮更献酬。\r\n庶几此声知所投，胡为南乡长滞留，\r\n端使北宗狂客羞。"
        },
        {
            "title": "和彭城王生悼歌人盼盼",
            "content": "东园花下记相逢，倩盼偷回一笑浓。\r\n书簏尚缄香豆蔻，镜奁初失玉芙蓉。\r\n歌阑燕子楼前月，魂断凤皇原上钟。\r\n寄语虞卿谩多赋，九泉无路达鱼封。"
        },
        {
            "title": "和别清凉和上人",
            "content": "明朝解携白鹭洲，後日相望黄鹤楼。\r\n建业水清供白酌，武昌鱼贱足音邮。\r\n著身物外不无处，俛首人群非有求。\r\n愿报西庵落成会，待公退卧侬归休。"
        },
        {
            "title": "江夏八咏之四右舒元舆榜",
            "content": "亭揭奇章榜，斯民孰去思。\r\n多慙羊叔子，涕泗岘山碑。"
        },
        {
            "title": "春行",
            "content": "风俗喜嘉辰，行乐东城春。\r\n人歌芍药章，马度杨柳津。\r\n田亩久枯渴，麦芒栖暗尘。\r\n焦心戴白叟，日望西郊云。"
        },
        {
            "title": "杨柳枝词二首之一",
            "content": "方过清明雨後天，回塘照影弄跹跹。\r\n深情拟属风光主，爱惜长条待少年。"
        },
        {
            "title": "题芭蕉叶",
            "content": "十亩荒池涨绿萍，南风不见芰荷生。\r\n隔窗赖有芭蕉叶，未负潇湘夜雨声。"
        },
        {
            "title": "寄周文清",
            "content": "节物惊心不我留，故人相望海边州。\r\n苦荷老尽池台晚，鸿雁来多云汉秋。\r\n谁共清樽寻乐事，独将长幅写离忧。\r\n明年芳草青门道，好试青衫伴侠游。"
        },
        {
            "title": "易官後呈交旧",
            "content": "当年笔漫投，说剑气横秋。\r\n自负虎头相，谁封龙额侯。\r\n聊辞哙等伍，滥作诗家流。\r\n少待高常侍，功名晚岁收。"
        },
        {
            "title": "东城送客马上",
            "content": "向午孤烟起客樯，一陂春水两鸳鸯。\r\n渔童解唱沧浪曲，应笑尘埃马上郎。"
        },
        {
            "title": "钱塘海潮",
            "content": "高岸如陵累石顽，一支涨海横中间。\r\n九军雷鼓震玉垒，万里墨云驱雪山。\r\n奏政维舟羞胆怯，史迁舐笔恨才悭。\r\n钱郎几许英雄气，强弩三千拟射还。"
        },
        {
            "title": "将发永城留题李氏斋壁",
            "content": "匹马扁舟寄此身，可怜投老尚迷津。\r\n黄尘是处随游子，明日相逢即故人。\r\n东道琴樽能惜夜，西园花絮欲伤春。\r\n分携後日匆匆去，灯火虹桥梦更频。"
        },
        {
            "title": "晚泊长芦有怀历阳金陵朋好",
            "content": "犀照亭边两橹催，凤栖台下片帆开。\r\n龙盘虎踞行远矣，牛渚鸡笼安在哉。\r\n无端鞍马三年役，有意蓴鲈异日来。\r\n樽洒故人谁待我，故应风月尚徘徊。"
        },
        {
            "title": "僧居对雨二首之二",
            "content": "平沙四绕护城堤，小雨经旬不作泥。\r\n似与幽人忍牢落，一双黄鸟隔墙啼。"
        },
        {
            "title": "重别和上人",
            "content": "分手风波路几千，侵寻老境百奇缠。\r\n一官得饱亦劳矣，大士忘情犹泫然。\r\n北道音尘长断望，西庵香火不无缘。\r\n是身脱使先朝露，图像聊依十七贤。"
        },
        {
            "title": "怀寄寇元弼王文举十首之二过碧芦轩",
            "content": "东轩美风月，诗酒伴欢呼。\r\n昨日墙阴过，依依见碧芦。"
        },
        {
            "title": "邯郸郡楼晚望",
            "content": "新凉泻轩槛，草木带秋声。\r\n阔水倒岚影，洗磨刀戟明。\r\n百虫暮吟动，一鸟归思轻。\r\n晚律骇徂景，羁怀念劳生。\r\n去国亦已久，己年今复庚。\r\n官仓容雀耗，世路忌蜗争。\r\n顾我实荒浪，误抛樵与耕。\r\n竹木微迳在，奚独古人行。"
        },
        {
            "title": "送僧云还吴兴",
            "content": "吴兴道人美风度，月下沧浪翘白鹭。\r\n昼公诗律尚能传，间有赤乌黄耳句。\r\n海角相逢一笑新，怀归不待白苹春。\r\n寄声故国群儿辈，潦倒尘埃贺季真。"
        },
        {
            "title": "锺山法云彦上人留中餐罢游草堂寺",
            "content": "弭楫秦淮尾，登临殊兴回。\r\n难销蔬饭饱，更过草堂来。\r\n日转岩扉暝，风披蕙帐开。\r\n吾非海盐令，猿鸟莫相猜。"
        },
        {
            "title": "海陵西楼寓目",
            "content": "天涯樽酒与谁开，风外徂春挽不回。\r\n扫地可怜花更落，卷帘无奈燕还来。\r\n王孙莫顾漳滨卧，渔父何知楚客才。\r\n强策驽筋怀故国，浮云千里思悠哉。"
        },
        {
            "title": "秋江晚望",
            "content": "黄芦洲渚赤枫林，林外残阳叠嶂深。\r\n记得广陵城里市。董源横障卖千金。"
        },
        {
            "title": "约十客同集金山米芾元章约而不至坐中分题以",
            "content": "九客相逢思楚狂，停歌罢铗缓行觞。\r\n座中那更添严令，分韵吟诗招阿章。\r\n\r\n【注释】：【原题】：\r\n约十客同集金山米芾元章约而不至坐中分题以元辛未至分韵作诗拈阄韵应口便作滞思即罚巨觥余得章字"
        },
        {
            "title": "题杨子王辂故居清轩",
            "content": "卜筑负南郭，褰开临要津。\r\n舟舆占集地，奈尔独清人。\r\n坐上一樽酒，江南千里春。\r\n何须茂弘扇，何患元规尘。\r\n游子感陈躅，怳如平生亲。\r\n九原不可作，归老复谁邻。"
        },
        {
            "title": "留别彦上人",
            "content": "道人临别重留连，应念吾生汩世缘。\r\n拄笏看山犹故态，量船载酒异常年。\r\n兴来不计远千里，休去可须持一钱。\r\n会作清凉老庵主，两盂分粥对床眠。"
        },
        {
            "title": "乌江石跂觜晚望有怀故园",
            "content": "山色相衔类太行，江流东去亦浑黄。\r\n鲈鱼鱠美招来客，鸿雁书迟梦故乡。\r\n五斗月支何足道，一帆风便可能忘。\r\n归田有计非今日，莫把移文揭草堂。"
        },
        {
            "title": "九日登戏马台",
            "content": "当时节物此山川，倦客登临独惘然。\r\n戏马台荒年自，久射蛇公去事空传。\r\n黄华半老清霜後，白鸟孤飞落照前。\r\n不与兴亡城下水，稳浮渔艇人淮天。"
        },
        {
            "title": "题乌江汤泉寄老庵",
            "content": "西庵松竹深，薄暮更微雨。\r\n山禽不畏人，嘲哳方对语。\r\n而余倦宦者，罢日今可数。\r\n京邑夙所怀，其如恶尘土。\r\n行复念斯游，回头怅何许。"
        },
        {
            "title": "答陈传道",
            "content": "吾家季真登大蓬，我为斗筲来宝丰。\r\n公乎时以监呼我，自笑名同实不同。\r\n樽酒相望今夜月，鲈鱼又负一秋风。\r\n少须婚嫁怱怱毕，会买扁舟下浙东。"
        },
        {
            "title": "怀寄彭城朋好十首之十王三",
            "content": "试吏王文举，俄缠风树哀。\r\n明年道濉上，为尔一徘徊。"
        },
        {
            "title": "和陈传道秋日十咏之四秋晓",
            "content": "未卷半帘霜，犹疑在庭月。\r\n倚树汲清泉，疏风猎华发。"
        },
        {
            "title": "海陵喜雨",
            "content": "闰年四月之相交，旱天云物何萧骚。\r\n清风卷地换尘世，白雨入林翻海涛。\r\n殊胜农儿踏车健，少宽病夫挥扇劳。\r\n须晴径买一渔艇，想见横塘深半篙。"
        },
        {
            "title": "晓登柏子冈回望金陵怀寄锺山泉禅师",
            "content": "晨征念王事，驽驾烦屡叱。\r\n既陟崔嵬高，稍辞丛薄密。\r\n乌牛沾宿露，白鸟明初日。\r\n清川舴艋迟，绿岸浮图出。\r\n缅怀秣陵游，曾缀秦淮繂。\r\n曳舄白下门，供香金粟室。\r\n得闻四句偈，如奉三尺律。\r\n损益非所知，婚嫁行且毕。\r\n庶几追老庞，薄暮徼万一。\r\n誓将迁枳根，待变江南橘。"
        },
        {
            "title": "诅蚊",
            "content": "公舍踞阴溝，维蚊得所在。\r\n朝昕减志迹，曛暮相期会。\r\n挟是党与繁，岂资躯力大。\r\n饥心过狼贪，毒喙甚蜂蛰。\r\n侜张巧中人，勇悍将何奈。\r\n贫无绡葛裯，拙计燃萧艾。\r\n徒自取熏蒸，举家更嚏咳。\r\n烟销尚鼓箑，夜久禦益懈。\r\n坦腹恣交攻，烦养如搔疥。\r\n神疲复萝悸，少不容清快。\r\n如何造物工，种此生民害。\r\n安得长风驱，投诸四荒外。\r\n断之严霜诛，併命不可贷。\r\n丑类偿一遗，馀孽行当再。"
        },
        {
            "title": "题项羽庙三首之三",
            "content": "三户睢盱竟破秦，君王武略世称神。\r\n途穷一夜无遗恨，挈首殷勤予故人。"
        },
        {
            "title": "梅华寄清凉和上人",
            "content": "石头城上客，领取一枝梅。\r\n何事春消息，今从江北来。"
        },
        {
            "title": "京居暮春感兴二首之一",
            "content": "闲坊税屋远人群，晨鹊昏鸦亦厌闻。\r\n无奈春风作多事，满庭花絮正纷纷。"
        },
        {
            "title": "秋风登城楼",
            "content": "袭人风露觉秋初，临水高楼更雨余。\r\n天幕鲜明河影淡，行云流月两徐徐。"
        },
        {
            "title": "九日寄维扬刘明仲",
            "content": "扬舲瓜步背瓜洲，底处孤亭是玉钓。\r\n蜡烛有心啼别夜，布帆无恙到南州。\r\n黄华嘉节与何事，白发故人分取愁。\r\n赖有沧江知客恨，长年西北望京流。"
        },
        {
            "title": "送赵令畤之官陈州兼简周文清",
            "content": "朱衣白面懿王孙，好去淮阳事相君。\r\n已放扁舟下南浦，更持樽酒醉西曛。\r\n青云计自此行始，明月惜从今夜分。\r\n拟仗短书裁不及，但传穷达报知闻。"
        },
        {
            "title": "寄王岐",
            "content": "未从名宦两蹉跎，可但诗狂与酒魔。\r\n紫陌尘埃日驰逐，青楼灯火夜经过。\r\n当时豪纵年方少，今日疏慵病更多。\r\n唯见凭栏复攲枕，往来方寸奈情何。"
        },
        {
            "title": "送表侄赵子亿之官沧州兼简通守李延宁",
            "content": "吾昔游浮阳，童心初办狂。\r\n淩高瞰海日，径欲穷扶桑。\r\n岁纪忽再周，此图竟莫偿。\r\n今适送子往，临风但彷徉。\r\n之子公族秀，祖基维懿王。\r\n成吾家宅相，裂封复吾乡。\r\n汝翁同谷守，视吾犹雁行。\r\n後生古所畏，之子未易量。\r\n筦库方试吏，事役须更尝。\r\n譬彼汗血驹，齿齐即腾骧。\r\n昃宜勤夙夜，动虞三尺妨。\r\n勿惮川陆遥，千里如邻墙。\r\n勿计弦晦余，俛仰度三霜。\r\n边朔昔云苦，今歌海隅康。\r\n正赖别驾贤，不减晋王祥。\r\n依投得吏师，行见售所长。\r\n为吾语故人，曩契想未忘。\r\n愿致双鱼封，继以一鹗章。"
        },
        {
            "title": "题海陵寓舍四首之二",
            "content": "近湿篱根歌蟪蛄，向明屋角网蜘蛛。\r\n黄葵紫苋雨张王，花蚊白蚁风驱除。\r\n辗转犹憎夏夜久，支离何堪春病余。\r\n预愁还作旧年调，两眼京尘怀镜湖。"
        },
        {
            "title": "放舟通津门外作",
            "content": "国门欲去尚迟迟，况复凄风落照时。\r\n犹有京尘坌舟尾，恼人无几庾元规。"
        },
        {
            "title": "留题左顾亭二首之二",
            "content": "亭际高枞满百围，不无山鬼此焉依。\r\n咿呦为话当年事，曾见将军佩印归。"
        },
        {
            "title": "斗岘山马上",
            "content": "西来投策倦跻攀，晚叶寒华一迳间。\r\n尽日闲云不留雨，斜阳还照隔江山。"
        },
        {
            "title": "晚泊小孤山作",
            "content": "江势东南陡折回，两山屹立地维开。\r\n颠风裂石轰雷下，骇浪澎舟卷雪来。\r\n扪虱王孙初睥睨，饱鱼乌鬼但毰毸。\r\n物情岂识忘形乐，啸倚樯干独快哉。"
        },
        {
            "title": "三鸟咏之二竹鸡词",
            "content": "东南泽国陂塘阔，旱岁少逢晴五月。\r\n田间蛙喜雨冥冥，竹下鸡啼泥滑滑。\r\n而予不耕陂下田，田皋驱马挥长鞭。\r\n稻塍微茫绝复连，如蹑镜面流鲛涎。\r\n植蹄沮洳不敢前，何暇顾惜青莲乾。\r\n竹鸡鸟，汝幸飞翔罗罻外，\r\n安知此涂吁可畏。雄雌更鸣方自慰，\r\n汝不能言意为对。君不见日围赫赫是长安，\r\n大明宫阙开云端。鸡人唱漏辰三刻，\r\n左右相君朝谒还。前驺谁敢干，\r\n後乘不可攀。飘颻青盖望已远，\r\n绿槐阴下沙堤闲。长堤千步沙漫漫，\r\n风不惊尘雨亦乾。君能驰骛此其所，\r\n何事江乡行路难。"
        },
        {
            "title": "重送曾诚之兼简俞澹陈庾",
            "content": "春风漠漠老江蓠，行矣骚人好自持。\r\n半百幻身如且健，石头城下两茅茨。"
        },
        {
            "title": "问内",
            "content": "庚伏压蒸暑，细君弄咸缕。\r\n乌绨百结裘，茹茧加弥补。\r\n劳问汝何为，经营特先期。\r\n妇工乃我职，一日安敢堕。\r\n尝闻古俚语，君子毋见嗤。\r\n瘿女将有行，始求然艾医。\r\n须衣待僵冻，何异斯人痴。\r\n蕉葛此时好，冰霜非所宜。"
        },
        {
            "title": "再送潘仲宝兼寄彭城交旧",
            "content": "风雨扁舟幸少留，为君持酒话徐州。\r\n白鱼紫蟹秋初美，戏马飞鸿梦屡游。\r\n二阮年来知健否，季真老去尽归休。\r\n白云庄畔多闲地，不惜横刀真换牛。"
        },
        {
            "title": "王迥子高挽章五首",
            "content": "我昔官房子，长怀忠穆贤。\r\n里无行马第，山有卧牛阡。\r\n当代三公後，维君五福全。\r\n桐棺远归祔，追旧几潸然。"
        },
        {
            "title": "送王西枢出镇郑圃八首之六",
            "content": "来暖西枢席，斯民赖已多。\r\n前春凤池水，四海涨恩波。"
        },
        {
            "title": "江夏八咏之五奇章亭",
            "content": "南津赵佗石，云是昔人舟。\r\n长忙精卫志，不碍长江流。"
        },
        {
            "title": "留别道士许自然",
            "content": "东晋高贤许远游，裔孙今不坠风流。\r\n还有临川王太傅，每思与语即登楼。\r\n浮名何啻如云薄，钟鼓爰居非所乐。\r\n漱石枕流知善谑，友月朋风差不恶。\r\n吾亦尘闲无所求，终期探药栖罗浮。\r\n异日归来辽海鹤，不见人民见城郭。"
        },
        {
            "title": "酬桂林从叔",
            "content": "江到三湘尽，山围八桂深。\r\n龙蛇寒下蛰，雾露昼多阴。\r\n迢递驰梅信，殷勤访竹林。\r\n淮南风土美，留滞亦何心。"
        },
        {
            "title": "病後登快哉亭",
            "content": "经雨清蝉得意鸣，征尘见处见归程。\r\n病来把酒不知厌，梦後倚楼无限情。\r\n鸦带斜阳投古刹，草将野色入荒城。\r\n故园又负黄昏约，但觉秋风发上生。"
        },
        {
            "title": "舟次淮阴呈邑令田望",
            "content": "狂吟醉约昔悠悠，衰病方谐散浪游。\r\n蔬粥满杯供我饱，兰舟系岸判君留。\r\n尘埃古刹寻遗篆，香火严祠谒故侯。\r\n晚具不须烹赤鲤，聊凭别後作书邮。"
        },
        {
            "title": "变竹枝词九首之二",
            "content": "隔岸东西州，清川拍岸流。\r\n但闻竹枝曲，不见青翰舟。"
        },
        {
            "title": "题贾氏废园",
            "content": "丞相园林半手栽，清樽曾为几人开。\r\n荒榛野蔓换桃李，慙愧春风如故来。"
        },
        {
            "title": "京居感兴五首",
            "content": "壮图可复道，罄折营五斗。\r\n负郭二顷田，何时落吾手。"
        },
        {
            "title": "变竹枝词九首之三",
            "content": "露湿云罗碧，月澄江练白。\r\n但闻竹枝歌，不见骑鲸客。"
        },
        {
            "title": "登头陀寺峰顶庵",
            "content": "磴道淩虚挂白虹，头陀上方黄鹄东。\r\n沧溟五夜浴新日，老木三伏来凄风。\r\n北梦南云展张阔，纵江横汉并吞雄。\r\n楚乡绝境此其一，付与微吟多病翁。"
        },
        {
            "title": "怀寄彭城朋好十首之一庚午九月历阳赋。寇三",
            "content": "元弼今安健，音尘久阔疏。\r\n早年倾盖意，白首复何如。"
        },
        {
            "title": "潘豳老出十数诗皆有怀苏儋州者因赋二首之二",
            "content": "旧隐江城东复东，堂前杨柳付春风。\r\n犹传白雪兴中曲，俄失黄粱梦後翁。\r\n儋耳吉音无雁使，峨眉爽气属狙公。\r\n不应更广穷愁志，悟取平生坐底穷。"
        },
        {
            "title": "重游锺山定林寺",
            "content": "破冰泉脉漱篱根，坏衲遥疑挂树猿。\r\n蜡屐旧痕寻不见，东风先为我开门。"
        },
        {
            "title": "九日雨中作",
            "content": "九夏赤旱百井枯，三秋积雨釜生鱼。\r\n淩高径醉不易图，问底黄叶今有无。\r\n愿致皎白来庭除，昏瞳烂卷勤卷舒。\r\n管中一班聊自娱，未羡北里鸣笙竽。\r\n少日用壮胆力麤，六鳌可取负而趋。\r\n谁谓衰迟百病余，雀鼠入屋不受驱。\r\n长铗长铗归来乎，泥净没胫行无车。\r\n咄嗟蜡屐非双凫，安得翩然过故都。"
        },
        {
            "title": "送王西枢出镇郑圃八首之五",
            "content": "前日神州尹，声华掩赵张。\r\n春风长有待，难树是甘棠。"
        },
        {
            "title": "待晓朝谒天庆作",
            "content": "望晓谒琳宫，荒庭雾气浓。\r\n曾陪羽林仗，如待景阳钟。\r\n薄宦情无几，劳生梦不容。\r\n樵朋与渔伴，它日会相从。"
        },
        {
            "title": "自郓还徐道中",
            "content": "八月过新雨，行云弄晚凉。\r\n山川乍明晦，禾黍半青黄。\r\n西去真何事，东还非故乡。\r\n悠悠尘土里，无路不亡羊。"
        },
        {
            "title": "变竹枝词九首之六",
            "content": "南浦下鱼筒，孤篷信晚风。\r\n但闻竹枝曲，不见沧浪翁。"
        },
        {
            "title": "答王拙见寄：王字闲叟",
            "content": "好在金陵王隐君，尺书忽与我相闻。\r\n蓴鲈久负秋风约，猿鹤终寻旧日群。\r\n横笛卧吹南浦月，杖藜笑度北山云。\r\n六朝陈迹何须问，一曲沧浪酒十分。"
        },
        {
            "title": "久病寄二三亲友",
            "content": "早昧摄生理，百劳戕至真。\r\n药灵翻佐病，诗癖竟穷人。\r\n终负黄垆恨，长违白首亲。\r\n一囊安可得，四壁未应贫。\r\n灯下尘编泪，风前墓草春。\r\n傥忘鸡酒设，腹痛勿多嗔。"
        },
        {
            "title": "和陈传道秋日十咏之二秋晴",
            "content": "归云去悠悠，长风来猎猎。\r\n檐角两长楸，斜阳晒黄叶。"
        },
        {
            "title": "历阳十咏之一厤湖",
            "content": "昔也万家邑，今为无底渊。\r\n城郭泯遗迹，人民安得全。\r\n吊古一回首，薄暮愁风烟。\r\n拯溺不无意，吾生後千年。"
        },
        {
            "title": "自历阳泛江至赤埭访别曹解",
            "content": "我访故人不待招，沧江谓广才容舠。\r\n离城五点寒更急，著岸两竿晴日高。\r\n别来书尺正坐嬾，老去鞍马何堪劳。\r\n明年淮上更携手，醉步卧虹千丈桥。"
        },
        {
            "title": "闻苏眉山谪守英州作",
            "content": "岭首登临楚粤分，披襟先喜得南薰。\r\n座隅鹏鸟敢要赋，溪下鳄鱼知畏文。\r\n酒洗黄茅瘴时雨，啸驱碧落洞中云。\r\n高才何假江山助，未拟区区咏五君。"
        },
        {
            "title": "东畿舟居阻雪怀寄二三知旧三首之二",
            "content": "寒洛未澌结，东趋江海深。\r\n舟人惊朝鼓，歛繂逗长林。\r\n林端落滞雪，沙际起鸣禽。\r\n病客坐长叹，摄衣涕流襟。\r\n亲朋自兹远，可是慕山阴。\r\n兴尽莫回楫，何人知此心。"
        },
        {
            "title": "送王西枢出镇郑圃八首之二",
            "content": "帷幄参神算，边尘万里清。\r\n西藩聊偃息，犹是一长城。"
        },
        {
            "title": "檥舟秦淮雨中寄侍其服之",
            "content": "篷卑每碍帻，仓狭才容席。\r\n凄酸拥膝吟，奈此风雨夕。\r\n欣闻钟漏旦，怀彼南城客。\r\n欲往从之游，塞涂没吾屐。\r\n方君慕栖遁，顾己淹行役。\r\n後夜岁云除，畸辰良足惜。\r\n何当斥氛闭，新阳被东陌。\r\n壶觞殿两骖，聊取一日适。"
        },
        {
            "title": "送僧法印智因西上",
            "content": "千里长淮北，东风破雪寒。\r\n此行休问路，蓦直到长安。"
        },
        {
            "title": "和崔若拙四时田家词四首之三",
            "content": "鸡声犬吠远相望，社酒登槽唤客尝。\r\n晓日晴明陂更阔，风吹荞麦蜜花香。"
        },
        {
            "title": "田园乐",
            "content": "昔我未去国，幽栖淇上村。\r\n分辞侠少事，喜与农老言。\r\n农老孰追从，四邻皆世婚。\r\n机中工织妇，籍上成丁孙。\r\n青驹自走磨，黄犬长候门。\r\n昨日春火开，逍遥望高原。\r\n西照牛羊下，东风花草繁。\r\n今朝夏鸡鸣，麦熟田头喧。\r\n归来息树荫，课汲灌中园。\r\n秋赛方及辰，酿秫烹膏豚。\r\n丛祠响腰鼓，免杖奉神樽。\r\n冬雪断门巷，蚕庐清且温。\r\n地藉熊豹席，炉明荆枥根。\r\n起居就安适，非复系晨昏。\r\n不识百里面，不知千骑尊。\r\n供输先众期，於我何威恩。\r\n太上复淳古，坐超羲与轩。\r\n敢忘天地施，击壤声如埙。\r\n毕此百岁愿，泰然长夜魂。\r\n避秦谁氏子，客死武陵源。"
        },
        {
            "title": "晓晴西郊马上",
            "content": "夜雨萧萧彻晓闻，不应为我扫尘纷。\r\n弄鞭十里西郊道，但见青山纳白云。"
        },
        {
            "title": "雪後同吴达夫慎献玉登黄鹤楼",
            "content": "岁律峥嵘腊尽头，风吹朔雪到南州。\r\n三湖簸荡鲛鼍恐，七泽迷漫狐兔愁。\r\n狂客定回青雀舫，猎儿初试皂貂裘。\r\n江楼伏槛迎新霁，群玉峰前练带流。"
        },
        {
            "title": "檥舟当利口待风累日怀寄城中朋游二首之二",
            "content": "离忧不可解，罢酒独登临。\r\n潮落江空阔，云繁岁晏阴。\r\n愁鸱守渔罧，怒犬突神林。\r\n触目增凄断，聊为泽畔吟。"
        },
        {
            "title": "访周沆郭忱",
            "content": "前日去薄官，驱车望城阙。\r\n情亲周与郭，契阔多年别。\r\n征袍未及解，径造郊扉谒。\r\n存问审安娱，芝眉尉怀渴。\r\n家饱具羹炙，笑我犹饕餮。\r\n野色夜苍茫，松阴步微月。\r\n悲风应长啸，洒面若冰雪。\r\n狭室烛花青，坏炉拥驼褐。\r\n欢呼讲旧好，邻梦憎惊聒。\r\n念昔初冠年，朋从事颠蹶。\r\n忽忽一回首，身志成老拙。\r\n居诸信遄迈，又值阳生节。\r\n春物行可期，良游须屡结。\r\n妇家酒醅美，升斗容丐辍。\r\n斟酌挹东君，手选时芳折。\r\n樽前有余乐，身外无所切。\r\n欲寻玉清路，难访金丹诀。\r\n修短三万朝，黄尘共埋灭。"
        },
        {
            "title": "题叶翰林道卿手书唐人唱和集後",
            "content": "翰客文房万卷余，诜诜翻是蠹书鱼。\r\n载薰载曝徒为尔，秦筑长城错备胡。"
        },
        {
            "title": "宿法惠寺",
            "content": "驱马越飞涧，扬旌下回冈。\r\n欻见层浮图，高风振琅璫。\r\n重门壮且深，老柏森然行。\r\n佛子出延客，投鞭步长廊。\r\n中庭汲新泉，一饮生清凉。\r\n孤坐兴登览，危梯趋上方。\r\n萧萧荒竹林，檐外如环墙。\r\n樵牧断行径，龙蛇知所藏。\r\n山禽喜暄阳，啸侣何琅琅。\r\n子规特殷勤，使人怀故乡。\r\n引领落西北，暮色来苍茫。\r\n一官早见縻，微尚久未偿。\r\n明发复东去，斯游良不忘。"
        },
        {
            "title": "和陈传道秋日十咏之五秋月",
            "content": "霜空出华月，樽酒聊相对。\r\n别夜复婵娟，故人千里外。"
        },
        {
            "title": "怀寄寇元弼王文举十首之九招文举",
            "content": "後夜溪山雪，临门望子猷。\r\n莫因清兴尽，半道却回舟。"
        },
        {
            "title": "送寇元弼王文举",
            "content": "无端嵇氏叟，早结曹家偶。\r\n不遂龙蛇藏，翻从牛马走。\r\n东西只强颜，清镜照人顽。\r\n攲枕知归路，开屏认旧山。\r\n甘心折腰膂，为饱来西楚。\r\n始验釜生鱼，还悲厕中鼠。\r\n两君冰玉人，倾盖许相亲。\r\n何意尘埃地，欻游云汉津。\r\n佳时第行乐，不与华年约。\r\n大白酒交酬，长笺诗间作。\r\n俄报戍期秋，扁舟去莫留。\r\n台乡淮水北，和氏玉坑头。\r\n飘颻同李郭，到岸逢摇落。\r\n俱是长年人，得忘弥日恶。\r\n劳生不自知，会合复何时。\r\n笼鸟槛猿思，烹鸡炊黍期。\r\n此期谅难必，幸勿忘今日。\r\n固有梦依依，可无书一一。\r\n徐国壮山河，黄楼入望多。\r\n後时三五夕，奈尔月明何。"
        },
        {
            "title": "和陈传道秋日十咏之九秋燕",
            "content": "梅梁巢已空，去此复何从。\r\n勿惮归飞远，冰霜不尔容。"
        },
        {
            "title": "历阳十咏之四遏胡城",
            "content": "狂胡昔凭凌，阔步长淮外。\r\n难此百雉城，万甲屯要害。\r\n时平一登望，江山互襟带。\r\n想像文献公，清风宛如在。"
        },
        {
            "title": "重送",
            "content": "夹岸雪初消，青青见麦苗。\r\n传声汶阳客，已解木兰桡。\r\n春水生张泽，春风动乐郊。\r\n良游知不负，回首念无聊。"
        },
        {
            "title": "送陈传道摄官双沟",
            "content": "弭楫想登临，闲云护日阴。\r\n青蒲泗水阔。古木汉祠深。\r\n应醉杯中物，谁闻泽畔吟。\r\n禅坊养奇客，轻别若为心。"
        },
        {
            "title": "题画卷後六言二首之二鸣琴召鹤图",
            "content": "结茅百尺荒台，杖藜一径莓苔。\r\n谢绝鸡群老鹤，不应端为琴来。"
        },
        {
            "title": "寄有捷上人",
            "content": "捷也当年避畏途，寄身一叶泛隋渠。\r\n定须慙愧操舟子，千里风波汝渡吾。"
        },
        {
            "title": "上巳後一日登快哉亭作",
            "content": "上巳信嘉辰，流觞传旧俗。\r\n良游怅不遂，吏局方有属。\r\n东风吹晓雨，万窍嗥林麓。\r\n疑有泊舟人，狂歌河女曲。\r\n逾期始澄霁，物色如新沐。\r\n城角趋危亭，登临尉幽独。\r\n纷华扫不见，胡蝶飞平绿。\r\n竚倚穷夕曛，悠哉此心目。"
        },
        {
            "title": "烛蛾",
            "content": "鬼蛾来翩翩，慕此堂上烛。\r\n附炎竟何功，自取焚如酷。\r\n感彼万动微，保生在无欲。\r\n不见青林蝉，饮风聊自足。"
        },
        {
            "title": "早发王村道中寄李智父",
            "content": "鸡鸣戒徒御，驱马度前陂。\r\n得雨人耕早，边山日上迟。\r\n罢休何复道，会合邈无期。\r\n赖有西来水，悠悠慰我思。"
        },
        {
            "title": "登如方山",
            "content": "楚郊十月尚闻蝉，傍道黄华亦可怜。\r\n特上西山最高处，长安应在夕阳边。"
        },
        {
            "title": "临汴亭送客还马上作",
            "content": "衮衮尘埃与愿违，可堪持酒送将归。\r\n壮心已服驽骀老，羁思常先鸿雁飞。\r\n十口无厌太仓粟，四邻分采故山薇。\r\n何时偃卧柴桑里，自讼渊明昨日非。"
        },
        {
            "title": "檥舟当利口待风累日怀寄城中朋游二首之一",
            "content": "一叶寄津口，怒涛安可乘。\r\n朝风占酒旆，夜爨乞渔灯。\r\n牛渚逢新月，秦淮想结冰。\r\n故人它夕梦，歌吹满金陵。"
        },
        {
            "title": "和王文举别馆初夏",
            "content": "薰风酣绿树，午日思黄鹂。\r\n的的罗窗梦，西邻可得知。"
        },
        {
            "title": "游滕县时氏园池",
            "content": "珍重西园主，开门待子猷。\r\n城隅树交荫，楼下水通流。\r\n鸲鹆鸣深竹，蜻蜓驻小舟。\r\n可能忘梦想，尘土满徐州。"
        },
        {
            "title": "长安在何许二首之一",
            "content": "长安在何许，疑是青天上。\r\n矫首遡西风，溪云断人望。"
        },
        {
            "title": "送咸宁陈令完夫移官吴郡",
            "content": "蒿莱东郭居，长者车成辙。\r\n礼经尚往来，岂为我辈设。\r\n临分怀出饯，津远舟速发。\r\n十月雁啼寒，沧波洒微雪。\r\n送君一樽酒，孤饮聊耳热。\r\n会取屈平书，商声歌九阕。\r\n开正到吴郡，阳暖张灯节。\r\n两地见梅花，相思不同折。\r\n官闲羁绁□，陈迹得搜阅。\r\n虎去丘隧空，燕惊宫火灭。\r\n廊倾罢鸣屧，兰劚香迳绝。\r\n逮□故时人，唯余剑池月。\r\n名城见图绘，丹墨殊灭裂。\r\n细与赋新诗，长封寄天末。\r\n老狐首丘志，客子敢忘越。\r\n未死定归东，柴荆昼常闭。\r\n右军领妙语，年大不堪别。\r\n况复鱼鸟情，飞沈方此诀。"
        },
        {
            "title": "彭城三咏之一戏马台歌",
            "content": "秦蛇已中断，刘项方龙战。\r\n叱吒沮风云，睢盱走霆电。\r\n鸿沟一画天地开，楚王洗剑东归来。\r\n新都形胜控淮泗，笼山络谷营高台。\r\n重瞳登览何为者，不知招贤知戏马。\r\n上如激矢下投丸，兰筋霜腕便回盘。\r\n半夜悲歌骓不逝，明日阴陵行路难。\r\n騋牝三千归汉闲，粟豆尤闻蠹县官。\r\n君不见华山之阳古垧牧，春风吹草年年绿。"
        },
        {
            "title": "夜行邹县道中遇雨作",
            "content": "昨日秋遂分，村村歛禾黍。\r\n半夜宿田人，相嘑深陂雨。\r\n駸駸马上客，厌浥投何所。\r\n暮发邹子城，朝期饭东鲁。\r\n据鞍思假寐，颠坠惭不武。\r\n俯畏道旁石，颓然如伏虎。\r\n远惊荞麦华，白水漫洲渚。\r\n安能叱吾驭，亲闱寄西楚。\r\n念昔卧苏门，夙兴犹及午。\r\n岂谓从一官，羁离遽如许。\r\n归欤惜迟暮，幽愫将谁语。\r\n赖尔草根虫，助我长吟苦。"
        },
        {
            "title": "陈留道中",
            "content": "强半春风掩户庭，出门唯见麦青青。\r\n从来赤白歌桃李，曾与何人伴醉酲。"
        },
        {
            "title": "怀寄周元翁十首",
            "content": "周郎西笑时，叠寄两函书。\r\n情亲语恳到，骨肉所不如。\r\n妙翰骋遒放，抵突黄与苏。\r\n黄癯曳羸筋，苏厚凝腯肤。\r\n我於季孟间，增少损有余。\r\n家鸡敢复道，储此橐中珠。"
        },
        {
            "title": "赠赵参军滂",
            "content": "髯参军，髯参军，\r\n平昔相好书相闻。妙兼八法嗤五云，\r\n一字仅课三年勤。春回玉树生兰筋，\r\n骅骝气压千羸群。庾家之鸡安足云，\r\n君子砚渔而笔耘，桓扇兮羊裙。\r\n奈何不书蘂珠秘录之真文，宝厨钿轴缄灵芸。\r\n阆居清绝无世纷，谁其观者紫阳君。\r\n後日人间偶流落，犹得标题持键钥。"
        },
        {
            "title": "游盱眙南山示杨介",
            "content": "霜晓无轻颸，长淮净如眼。\r\n招携南山游，老子兴不浅。\r\n不从千步桥，飞度一渔舠。\r\n中流鼓素楫，鲂鱮欻惊跳。\r\n禅叟延游客，匆匆问行色。\r\n千里远京关，浮骖去安适。\r\n长啸指沧浪，濯缨湔我裳。\r\n朱门曳裾地，槐柳自成行。\r\n多年困靴板，未立中人产。\r\n沈痼迫衰迟，求田咄何晚。\r\n神丸傥驻延，投此寄余年。\r\n凿室邻杨氏，然薪系太玄。"
        },
        {
            "title": "宿黄叶岭田家",
            "content": "聚落荒山里，畲田岁不登。\r\n牛衣障隙雪，鼠穴见邻灯。\r\n愁信鱼难瞑，寒凝酒亦冰。\r\n怅然歌白石，推枕待晨兴。"
        },
        {
            "title": "和杜仲观青字诗二首之一丙寅四月京师赋",
            "content": "青袍少年子，独出青门游。\r\n逢人少青眼，凝笑望青楼。\r\n窗中青蛾女，正为青春愁。\r\n心事属青鸟，青骢能少留。"
        },
        {
            "title": "历阳十咏之三濡须坞",
            "content": "孙郎昔鹰扬，曹瞒方虎视。\r\n敢忘板筑勤，远推兵锋锐。\r\n俄闻青盖谣，无复金陵气。\r\n六代迭倾亡，长江亦平地。"
        },
        {
            "title": "历阳姥矶下马上有怀京都游好",
            "content": "楚泽初冬正获田，孤鸿欲下却翻然。\r\n人烟隐约青山郭，云物离披小雪天。\r\n送别杯盘犹昨日，劳生鞍马遂穷年。\r\n故人多在金闺籍，谁念心寸如断弦。"
        },
        {
            "title": "舟次金陵怀寄历阳王掾相",
            "content": "昨时江北望江南，把酒离愁已不堪。\r\n今夜江南望江北，抵掌清谈安可得。\r\n历湖白下非吾乡，官身俗眼禁人狂。\r\n後日扁舟更西去，江北江南两何处。"
        },
        {
            "title": "京居感兴五首",
            "content": "扰扰尘笼下，容身亦自贤。\r\n横尸道边子，共笑直如弦。"
        },
        {
            "title": "金山游",
            "content": "轻舠放中{左氵右霝}，岸远春风壮。\r\n楫师俯仰呼，天水争簸荡。\r\n吾方扣其舷，聊赓小海唱。\r\n梢回即东麓，侧磴联屦杖。\r\n危刹表层巅，疲筋蹑牵强。\r\n斜廊缭复殿，鱼脊分背向。\r\n放日四垠宽，秋毫入吾望。\r\n侵云铁瓮垒，崛起去缘傍。\r\n映日海门山，不蔕沧波上。\r\n吾虽百石吏，平昔有微尚。\r\n俄得金仙徒，翦萝开岫幌。\r\n誓投桑榆年，浮玉翁自况。"
        },
        {
            "title": "寄兴化黄主簿杞",
            "content": "何准第五不足称，黄童无双非自名。\r\n卑栖鸾凤安初仕，葆练龙虎希长生。\r\n明月高吟紫芝曲，红尘先老白云兄。\r\n莫辞一力走三舍，遽未能来频寄声。"
        },
        {
            "title": "再游西城",
            "content": "柳条破眼已堪攀，鹭下城隅水一湾。\r\n後日重来寒食近，杏花林外见青山。"
        },
        {
            "title": "送左禹赴江夏尉",
            "content": "泛泛青翰舟，亭亭黄鹤楼。\r\n江山信清洒，人物想风流。\r\n美酒遣归思，新诗题旧游。\r\n有鱼知不食，端作置书邮。"
        },
        {
            "title": "春怀",
            "content": "东风吹雪阴复晴，西日冉冉林间明。\r\n著水苔衣渐涵绿，向阳竹鞭初引萌。\r\n官粮得饱酒不足，春物有意人无情。\r\n驰书相谢五陵侠，汗板尘靴今半生。"
        },
        {
            "title": "送金坛慎令瓛",
            "content": "清素复多闻，天涯晚得君。\r\n相延蒲塞馔，细演贝多文。\r\n世味淡如水，身谋散胜云。\r\n谩为花县约，聊慰此临分。"
        },
        {
            "title": "海陵书事",
            "content": "海滨流浪胡为乎，况复支离百病余。\r\n三月逢梅识春色，半年无雁托归书。\r\n老乌啄屋巫呼鬼，野艇横门米换鱼。\r\n回首扬州才百里，画桥风月可怜渠。"
        },
        {
            "title": "内翰出龙眠居士写真图",
            "content": "落墨龙眠品如神，横笻一见谪仙人。\r\n孤云老鹤来何处，异石清流有是身。\r\n瞻仰生风开鬓发，卷舒盥手敬星辰。\r\n他年莫用黄金鋳，传在人间此逼真。"
        },
        {
            "title": "京居暮春感兴二首之二",
            "content": "扰扰奔蹄与疾轮，九街寻胜作狂人。\r\n东风漫送朝来雨，可奈长安自古尘。"
        },
        {
            "title": "登黄鹤楼怀古兼寄潘豳老昆仲",
            "content": "汉大将军楚国材，半生倦韵浼尘埃。\r\n徐夫人匕首安在，丁令威华表归来。\r\n紫府无踪劳彷像，白云有待久裴徊。\r\n楼标空阔天垠露，川势从横地纽开。\r\n陇鸟赋成洲共永，越人歌断棹先回。\r\n会招物外二三子，长啸披襟挹快哉。"
        },
        {
            "title": "茅塘马上",
            "content": "壮图忽忽负当年，回羡农儿过我贤。\r\n水落陂塘秋日薄，仰眠牛背看青天。"
        },
        {
            "title": "题宝泉官舍壁",
            "content": "偶著强名字，非才但铸金。\r\n不妨称外监，况复住山阴。\r\n胜日聊披卷，清风故解衿。\r\n余生偷禄隐，何等是升沈。"
        },
        {
            "title": "拟温飞卿",
            "content": "露网朱甍上，风帘翠锁前。\r\n宿衾熏萏菡，朝镜拂漪涟。\r\n津润销金笔，香依扑粉绵。\r\n度闲双陆子，拨恨十三弦。\r\n鹦鹉殷勤语，旃檀委曲烟。\r\n鲛绡乾玉筋，鱼钥限金莲。\r\n团扇酬桃叶，乌丝代杏牋。\r\n朱门长窅窅，白马自翩翩。\r\n难钓三珠树，徒抛七宝鞭。\r\n酒阑应有待，梦破即无缘。\r\n信鹊新秋去，孤蟾後夜圆。\r\n浪言墙外地，的是洞中仙。"
        },
        {
            "title": "有僧自峡中来持黄黔州手制茶兼能道其动静与",
            "content": "平生得禄仅荣亲，持底天涯料理贫。\r\n夜户不关无长物，晨炊待火乞诸邻。\r\n山{狇木換喿}颇侠能来虎，水弩何知枉中人。\r\n少减家园旧年调，携笼先采雨前春。\r\n\r\n【注释】：【原题】：\r\n有僧自峡中来持黄黔州手制茶兼能道其动静与潘豳老赋二首"
        },
        {
            "title": "游庄严寺园",
            "content": "石楠花落小池清，独下平桥弄扉行。\r\n蔽日绿阴无觅处，不如归去两三声。"
        },
        {
            "title": "历阳十咏之八百福寺",
            "content": "文昌西郭居，修竹闭环堵。\r\n琴樽不复存，青莲开梵宇。\r\n尘纷晦遗像，粉绘才可睹。\r\n拜莫愧无言，长哦君乐府。"
        },
        {
            "title": "金山夜集招米芾元章不至作",
            "content": "芳洲撷兰佩，清夜栖宝坊。\r\n晚风驾飞涛，柱石摇长廊。\r\n微月逗檐际，助我灯烛光。\r\n黄童天下才，斖斖陈与章。\r\n狂歌间险语，捧腹屡烘堂。\r\n惜无杯中物，可以延楚狂。\r\n兴阑半道去，浪学山阴王。\r\n明发吾将还，沧波渺相望。\r\n如何方外徒，漫仕烦官仓。\r\n端尔凉秋节，白云来帝乡。"
        },
        {
            "title": "离冠氏道中",
            "content": "别酒厌厌一据鞍，远林微迳雪迷漫。\r\n伤心不似来时路，柳摆东风絮作团。"
        },
        {
            "title": "舟发金陵望历阳作",
            "content": "尚识历阳道，依然西照间。\r\n风烟石碛戍，林麓楚王山。\r\n隔水一凝伫，当年百往还。\r\n谁怜跃马客，衰病再投闲。"
        },
        {
            "title": "金堤客舍望南乐城",
            "content": "黄流漫涣浸城根，烟火依微日欲昏。\r\n禾黍不登非政罪，居人犹得饱鱼飧。"
        },
        {
            "title": "乌江北道中作",
            "content": "寒麦田畴雪糁花，暮潮洲渚水吞沙。\r\n凫鷖长作渔舟伴，桑柘深藏老圃家。\r\n浊酒纵贤谁与醉，青山有价不容赊。\r\n南来学得沧浪唱，却著征衫袖马挝。"
        },
        {
            "title": "感兴六首",
            "content": "青鵳噉雀雏，饫饱侮鸢乌。\r\n不知皂鵰力，拏杀北城狐。"
        },
        {
            "title": "酬别道师许自然",
            "content": "早慕浮云耻系匏，泠然风驭起三茅。\r\n青菁可种无闲地，黄鹤归来失旧巢。\r\n石鼎颇传惊俗句，醉图未免取僧嘲。\r\n何须西望长安笑，谁是平生莫逆交。"
        },
        {
            "title": "广津门东马上",
            "content": "津头落帆鼓，薄暮尚蓬冬。\r\n疑是秦淮口，扁舟醉梦中。\r\n不堪隋岸北，尘土一鞭风。\r\n传语端能否，伯劳飞自东。"
        },
        {
            "title": "感兴六首",
            "content": "皂鵰狞觜爪，飞走披肝脑。\r\n不知游猎儿，必尔韝上老。"
        },
        {
            "title": "题杜仲观南康遗编後",
            "content": "高吟晚节动江关，自况孤云岂易攀。\r\n赋鹏一篇传日下，骑鲸半夜去人间。\r\n知音谁复称流水，招隐吾方拟小山。\r\n固有清风千古在，不应空伴月明闲。"
        },
        {
            "title": "秦淮官柳二首之一",
            "content": "秦淮两潮西复东，淮边杨柳酣薰风。\r\n送春白花去漠漠，避日黄鸟啼怱怱。\r\n陶彭泽多倦官叹，桓琅邪今衰病翁。\r\n此身会复有健日，拟就绿阴横钓篷。"
        },
        {
            "title": "江夏寓兴二首之二",
            "content": "陂湖蹙坊市，江汉复纵横。\r\n沮洳莎城阽，晴阳竹瓦鸣。\r\n新文添鹏赋，异味识鼋羹。\r\n岂复悲流落，官粮寓此生。"
        },
        {
            "title": "送武庠归隐终南",
            "content": "君不见南朝豪儁有郗生，自厌出身时网婴。\r\n乐闻栖遁去人者，倾金累百赠其行。\r\n关西武郎将家种，心实慕儒官冗从。\r\n春走巴东岁暮还，逢迎偶在江南梦。\r\n过门把酒豁清襟，行将归隐南山阴。\r\n终焉之计咄嗟办，愿赋一诗轻百金。\r\n吾闻自古咸秦称陆海，六印可求田莫买。\r\n别墅三千亩上腴，将军部曲犹多在。\r\n未应亲手把钩锄，岁事经营付家宰。\r\n一官换得今是翁，昔何所缚今谁解。\r\n携琴领鹤白云乡，身世相辽自两忘。\r\n北窗仰枕安足道，未知何者为羲皇。\r\n岂不胜俛首尘埃百僚底，南北推迁随尺纸。\r\n摩肩接武半台舆，谁谓淮阴非哙比。\r\n君家鼎甲盛先唐，两都朱邸森相望。\r\n天道恶盈几赤族，当时赖有安平王。\r\n庆牒蝉联今几代，云孙庠继游方外。\r\n他时野史逸民篇，铸也磨铅跂而待。"
        },
        {
            "title": "送历阳潘司户瑶移令归东鲁",
            "content": "衰俗纷纷务近功，几人心迹与君同。\r\n低回州县青衫列，踊跃圣贤黄卷中。\r\n牛渚江山空夜月，河阳桃李再春风。\r\n相望鲁卫无多远，异日能寻卖药翁。"
        },
        {
            "title": "三山",
            "content": "南朝凤皇台，置酒昔高会。\r\n酒酣望三山，宛在青山外。\r\n长哦谪仙吟，如啖鲸鲵鱠。\r\n明日信东风，孤帆出其背。\r\n荒戍接江濆，开门适相对。\r\n鼎足跱长川，不为舟楫碍。\r\n雨阳云吞吐，早晏潮进退。\r\n万古免浮沈，曾微拚鳌戴。\r\n伊余厌尘坌，闭目何可奈。\r\n爽气豁襟灵，山乎吾有赖。\r\n尝闻晋阿童，万舻飞戈快。\r\n径造此山陲，沧波为之隘。\r\n顾我疲软姿，功名让前辈。\r\n玄晖昔凭眺，物色颇有在。\r\n他时挂武冠，刀剑行且卖。\r\n山价略可酬，庵栖谢当代。\r\n远持三山矶，况彼七里濑。\r\n犹得傲狂奴，吾无故人待。"
        },
        {
            "title": "怀寄彭城朋好十首之二张大",
            "content": "努力张谋父，躬耕老白云。\r\n无年俭足用，此外奈何君。"
        },
        {
            "title": "酬别法云彦上人",
            "content": "将别雁门师，殷勤访所之。\r\n江湖怀北阙，鸥鸟恋南枝。\r\n朝隐非吾所，山英不汝欺。\r\n明年东下约，春水漾苹时。"
        },
        {
            "title": "腰疼山浮图下作",
            "content": "兹山非峻极，名不载图谱。\r\n投策一攀跻，未觉病腰膂。\r\n苍松带寒日，交阴层窣堵。\r\n俨然黄面师，粉绘色已古。\r\n我贪五斗米，磬折向儿乳。\r\n复著鞍马劳，疲筋剧笞楚。\r\n此身异金石，能涉几寒暑。\r\n诛茅结圆庐，宴坐此其所。\r\n清心日焚诵，庶拔未来苦。\r\n望尘彼何人，碌碌安足数。"
        },
        {
            "title": "清明病中",
            "content": "寒食晴阳少，江南此候同。\r\n侵晨泼火雨，薄暮驾潮风。\r\n目力书签上，生涯药裹中。\r\n可怜佳节物，似不系衰翁。"
        },
        {
            "title": "题彭城南台寺苏眉山诗刻後",
            "content": "秋风媿度老江蓠，鼎水眉峰隔梦思。\r\n下走误传宣室召。上前谁进子虚辞。\r\n东坡麋鹿同三径，西掖鵷鸾占一枝。\r\n独有野僧违一俗，翠珉新勒旧题诗。"
        },
        {
            "title": "彭城三咏之三歌风台词",
            "content": "汉祖高风百尺台，千年客土生蒿莱。\r\n何穷人事水东去，如故地形山四来。\r\n江淮犹沸鲸鲵血，八十一车枉归辙。\r\n白叟逢迎皆故人，牢酒欢呼惜将别。\r\n崤渑迢遥非我乡，死生此地何能忘。\r\n酒阑鸣筑动云物，青衿儿曹随抑扬。\r\n尔时可无股肱良，端思猛士守四方。\r\n君不闻淮阴就缚何慨慷，解道鸟尽良弓藏。"
        },
        {
            "title": "和陈传道秋日十咏之八秋兴",
            "content": "拟从康乐公，双蹑登山屐，\r\n晴夜宿天台，披云看初日。"
        },
        {
            "title": "晓度黄叶岭东谷怀寄金陵王居士闲叟",
            "content": "阴谷不寓暑，风松朝露零。\r\n乳溪逗绿筱，琴筑声泠泠。\r\n老石渍金碧，窅然沈列星。\r\n酌此石上泉，饵彼松下苓。\r\n倏欻振飞步，岂徒制颓龄。\r\n何须历五岳，即蹈神人庭。\r\n顾余方有役，俗驾不敢停。\r\n寄音采真子，来卜白云扃。"
        },
        {
            "title": "扬州叙游",
            "content": "迷藏九曲属樵耕，野草闲花故有情。\r\n废苑春风遽如许，隔江山色可怜生。\r\n新声度曲复谁道，古井酌泉聊独清。\r\n杜紫微灵定相笑，青楼薄幸不知名。"
        },
        {
            "title": "赠僧孚",
            "content": "北道交游窦了然，手持丹诀口谈禅。\r\n吾年方少不解事，贪酒放歌相助癫。\r\n十载驱车道梁楚，汴水之阳一环堵。\r\n著书直上窥鬻熊，郑圃漆园聊尔汝。\r\n旋闻瞥作去乡行，声迹相辽扫风雨。\r\n我遭官缚未渠央，君割尘缘遽如许。\r\n扁舟三月遡长川，故人投谒俄童颠。\r\n周妻何肉败吾事，成佛定输灵运先。\r\n此行历涉佳山水，随牒不妨行乐耳。\r\n与君更结莲社游，径取盂囊付舟尾。"
        },
        {
            "title": "题潘大临东轩",
            "content": "陈公少荒诞，一室未遽扫。\r\n事功竟何成，老魅死不早。\r\n潘郎治寓舍，箒秃无遗蚤。\r\n庭砌莳兰萱，未霜除恶草。\r\n明窗羃轻素，朝日上杲杲。\r\n烟蔓擢薰炉，松腴浮墨沼。\r\n著书析鲁史，百传见脱藁。\r\n贼乱久逋诛，吾方力穷讨。\r\n不应两观下，仅获少正卯。\r\n坐可骄素臣，俾渠眸子了。\r\n而翁晏退食，笔削日课了。\r\n伯仲咏南陔，余风飒林杪。\r\n安知自娱适，聊尉堂上老。\r\n起居侍杖藜，寒燠躬炀澡。\r\n昏定仰屋眠，是中亦大好。"
        },
        {
            "title": "怀寄周元翁十首",
            "content": "周郎妙雅道，五字可人师。\r\n许与非不严，奈何取我诗。\r\n我诗如秋虫，徒增长年悲。\r\n指疵固有望，逐臭得无嗤。\r\n诗鸣人必穷，我穷岂所宜。\r\n愿君勿阂此，晚节益经奇。"
        },
        {
            "title": "历阳十咏之五当利港",
            "content": "龙骧乘上游，锐气吞敌境。\r\n风便趋吴京，收功在俄顷。\r\n平生负雄图，晚岁方获骋。\r\n何必传鼎彝，江山与之永。"
        },
        {
            "title": "重别王掾",
            "content": "别访难遽了，不知寒夜长。\r\n回灯撤杯案，抱被宿船仓。\r\n载听远鸡唱，稍分征雁行。\r\n临风满掬泪，吹落一襟霜。"
        },
        {
            "title": "京居感兴",
            "content": "为问长安客，何人识要津。\r\n长持一马箠，浪走六街尘。\r\n城阙烟中晓，关河雪後春。\r\n故园桃李在，樽酒愿相亲。"
        },
        {
            "title": "赠张之才",
            "content": "夙龄垂耳慕飞黄，晚岁相逢两漫郎。\r\n浼我青衫奈尘土，误君白首坐文章。\r\n折腰仅厌米五斗，满腹莫骄钱一囊。\r\n多病劳生余有几，买山筑室愿邻墙。"
        },
        {
            "title": "东平周村驿观临川吴公题",
            "content": "顿辔挥毫墨尚新，碧纱从此碧生尘。\r\n可怜庭下长杨树，犹有清阴待路人。"
        },
        {
            "title": "戏答张商老",
            "content": "扬子江头两信潮，送君西去木兰桡。\r\n依依暮雨鸳鸯梦，嫋嫋春风豆蔻梢。\r\n细字碧笺随雁到，小帘朱户抵天遥。\r\n长安触绪牵情地，不特魂销骨亦销。"
        },
        {
            "title": "同张汉求宿升中院西寮",
            "content": "僧合窗扉学画船，青荧灯火对床眠。\r\n北风带雪披檐竹，浑似潇湘夜泊天。"
        },
        {
            "title": "寒宵叹",
            "content": "可怜明月光，委曲照空床。\r\n自是元无梦，更悲今夜长。"
        },
        {
            "title": "历阳十咏之十平痾汤",
            "content": "文础护清漪，炯若涵冰玉。\r\n澡涤起沈痾，功参灵剂速。\r\n荒唐桑氏经，琐碎桐君录。\r\n利物本无穷，何须尘简牍。"
        },
        {
            "title": "怀寄周元翁十首",
            "content": "周郎强仕年，药石甘苦口。\r\n得无耗天和，汤剂御衰朽。\r\n空华与□色，种种竟何有。\r\n妄爱温柔乡，荡然不回首。\r\n坐令松桂姿，凋脆等蒲柳。\r\n幸勿易斯言，前车镜湖叟。"
        },
        {
            "title": "送江与京归山阳",
            "content": "山阳泽国四无山，百雉危城两水关。\r\n杨柳遥知紫极路，沧波长羡白鸥闲。\r\n病来药裹为吾累，兴尽渔舟送子还。\r\n风月异时何限思，区区并入尺书间。"
        },
        {
            "title": "题崇胜寺无心庵",
            "content": "老鹤依林表，孤云寓山间。\r\n结茅穷释子，著身如许闲。\r\n有心即尘纷，无心犹石顽。\r\n有无心并置，日暮客来还。"
        },
        {
            "title": "题流香亭",
            "content": "秋色朝来已十分，远山清瘦露云根。\r\n芙蕖昨夜惊风雨，叶叶流香有泪痕。"
        },
        {
            "title": "烈洲守风",
            "content": "张帆早发石头城，淹泊风波百里程。\r\n白芷汀洲潮进退，黄梅村落昼阴晴。\r\n官粮牵迫少休日，药物扶持多半生。\r\n深闭船扉谢渔老，自慙尘垢满襟缨。"
        },
        {
            "title": "宝应野泊",
            "content": "伏枕漳演後，维舟楚泽边。\r\n筋骸非壮日，节物迫穷年。\r\n夜雨侵床漏，晨炊凑鼻烟。\r\n劳生我其分，十口亦飘然。"
        },
        {
            "title": "题惠崇画扇六言二首之二秋水芦雁",
            "content": "塞南秋水陂塘，芦叶萧萧半黄。\r\n直北飞来鸿雁，端疑个是潇湘。"
        },
        {
            "title": "僧居对雨二首之一",
            "content": "檐雨溅溅滴砌沙，绿丛深处一榴花。\r\n小窗隐几俄成梦，堪笑无功饭後茶。"
        },
        {
            "title": "留别龟山白禅老兼简杨居士介",
            "content": "汴尾望龟山，人烟了可数。\r\n长淮断日风，浩若千里阻。\r\n舟无百石载，两腋忧双橹。\r\n鷁首荡颓波，中流几翔舞。\r\n维梢迫曛暮，坎坎禅林鼓。\r\n曳锡辱来过，依然识眉宇。\r\n青荧灯火畔，再得亲软语。\r\n多慙晚闻道，忠义夙自许。\r\n刚肠愤激际，赤手搏豺虎。\r\n过壮缠百痾，余生托儿乳。\r\n羸躯假缓死，岂复胜冠组。\r\n会约子云孙，西岩两庵主。"
        },
        {
            "title": "留别王闲叟",
            "content": "婆娑晚境未知还，邂逅故人增厚颜。\r\n次道志包宇宙外，子牟身寄江湖间。\r\n一悉妙义想冰释，九死余生非石顽。\r\n敢负清凉阿师约，西庵先办十年闲。"
        },
        {
            "title": "有僧自峡中来持黄黔州手制茶兼能道其动静与",
            "content": "未闻东观奏书成，俄见西南万里行。\r\n从坐何关李都尉，补亡犹待褚先生。\r\n心悬黄犬沈来耗，耳惯青驹祗旧鸣。\r\n时节私庭差自慰，凤将雏去雁随兄。\r\n\r\n【注释】：【原题】：\r\n有僧自峡中来持黄黔州手制茶兼能道其动静与潘豳老赋二首"
        },
        {
            "title": "老槐",
            "content": "老树久枯秃，俯临清路尘。\r\n曾无席地阴，庇暍及斯民。\r\n枭巢与狐穴，凶怪相凭亲。\r\n嗥啸属阴黑，惊摇旁近人。\r\n周环筑级坛，立社祠秋春。\r\n既享不材寿，滥当有土神。\r\n勿惑巫妇言，请挥樵者斤。\r\n犹疑终窃据，复作後来薪。"
        },
        {
            "title": "送蒲圻陈主簿彦升归越",
            "content": "好在稽山北，因君访故园。\r\n风流久衰歇，湖水自清浑。\r\n可得千秋观，相传百代孙。\r\n时闻祖行客，不减汉东门。"
        },
        {
            "title": "江夏八咏之二右灵竹寺",
            "content": "高岸已为谷，斯人如蜕蝉。\r\n固应留宝刻，信示当家仙。"
        },
        {
            "title": "夏夜雨晴遣怀",
            "content": "积潦被广陌，谁过牛侩翁。\r\n闭关养尪瘵，药石收良工。\r\n高斋俯嘉樾，疏箔延清风。\r\n左右列图史，披张俄一通。\r\n从嗤獭祭鱼，聊学蠹书虫。\r\n坐挹古人语，孰云吾道穷。\r\n浮生梦境间，不蔕之惊蓬。\r\n生死犹物化，今昔贤愚同。\r\n分阴贱垂棘，白日莫再中。\r\n薄暮纷滓澄，寥寥还太空。\r\n为问此何夕，凉蟾生自东。\r\n荒哉西园士，联盖追轻鸿。\r\n行乐以至斯，不知息微躬。\r\n侧聆天鸡鸣，凡耳初破聋。\r\n吾从汗漫游，遡景鞭垂虹。\r\n濯缨咸池渊，曦发若木丛。\r\n亲串不我忘，惠音赤鯶公。\r\n长哦赋来归，阅尔世上雄。"
        },
        {
            "title": "历阳十咏之七采石矶",
            "content": "东西采石矶，山水两清绝。\r\n渔舠与商舶，今古几沿越。\r\n飘颻翰林主，长笑弄明月。\r\n难访物外游，飞云眇天末。"
        },
        {
            "title": "送毕彦祖先之京师",
            "content": "日日东风吹旱云，弄鞭低帽送西曛。\r\n客亭五里复十里，春物三分今二分。\r\n但解征衣平酒债，莫随肥马作尘纷。\r\n扁舟不及清明约，紫笋朱樱未负君。"
        },
        {
            "title": "席上呈钱德循",
            "content": "枣华纂纂桑叶肥，老蚕起眠雏雀飞。\r\n南邻买酒劝行乐，越客废书歌式微。\r\n式微式微胡不归，明日会知今日非。\r\n旧溪手种水杨柳，长与秋风扫钓矶。"
        },
        {
            "title": "答靳生",
            "content": "轩轩陆士龙，卓卓荀鸣鹤。\r\n云间日下逢，此段殊不恶。\r\n方君嗜狂药，而吾穷病缚。\r\n相望不相过，赋诗聊尔谑。\r\n知君酒隐慕先贤，谁何合作饮中仙。\r\n金陵妙唱丹砂弦，当日新声传不传。\r\n莫学沧波弄云月，老鲛哆口馋流涎。\r\n访吾之居在何许，春明门东大道边。\r\n青鞋布袜不妨步，何待东家蹇驴乃著鞭。\r\n我屋真无坐客毡，蒲团柽机共萧然。\r\n斗鸡走狗春风颠，付与垣东恶少年。"
        },
        {
            "title": "怀寄清凉和上人二首之一",
            "content": "不见江南客，愿听江南钟。\r\n倾耳度遥夜，天寒多北风。"
        },
        {
            "title": "烹鸡叹",
            "content": "膳夫缚三鸡，二雌先就烹。\r\n一雄置机上，不废知时鸣。\r\n有客见之叹，人情犹物情。\r\n宁昌言即死，何噤口偷生。\r\n愚闻此客言，退思因窃评。\r\n鸡实鼎俎资，杀身非罪声。\r\n人忘枢机诫，鼓舌为祸萌。\r\n宜念千金躯，与鸡何重轻。"
        },
        {
            "title": "九日张谋父席上",
            "content": "浪竹低枝扫隙尘，到帘清月欲留人。\r\n西家一斛黄华酒，沈醉吴音贺季真。"
        },
        {
            "title": "客有携寇莱公真挂于驿舍傍题云今作閰罗王概",
            "content": "凛凛英风万世孤，忽瞻容貌涕洟俱。\r\n遗谋不愧生张说，异事犹烦鬼薰狐。\r\n黑白已分归节义，丹表长慑在奸谀。\r\n不烦摇扇苍蝇去，一片寒冰挂座隅。\r\n\r\n【注释】：【原题】：\r\n客有携寇莱公真挂于驿舍傍题云今作閰罗王概然有作"
        },
        {
            "title": "和王文举玉台体",
            "content": "南城空目送，西馆断心期。\r\n悬知今夜思，明灯半下帷。"
        },
        {
            "title": "送何安中之官新安录事",
            "content": "带郭荒山百匝牢，跻攀几见病猿猱。\r\n官粮可数才鸡肋，吏事悬知倍马曹。\r\n芸阁有书行且召，萱堂须养未容高。\r\n庆湖老子何堪别，隐几僧坊更寂寥。"
        },
        {
            "title": "秋怀二首之一",
            "content": "室迩人尚远，况乎千里间。\r\n岂徒道路长，重水复重山。\r\n清霜老芳物，嘉树不堪攀。\r\n欲寄陇头信，春风殊未还。"
        },
        {
            "title": "送王西枢出镇郑圃八首之七",
            "content": "门阑曳裾客，皆自许人豪。\r\n今日宸廷下，谁知北郭骚。"
        },
        {
            "title": "答陈传道五首之二",
            "content": "游梁复归宋，南北更相送。\r\n失得两如何，劳劳不如梦。"
        },
        {
            "title": "留侯庙下作",
            "content": "文成念韩痛，破产伺强奏。\r\n千金募健士，椎断属车尘。\r\n东去变名姓，浮游淮泗滨。\r\n忍耻奉遗履，得书何老人。\r\n十年风云会，赤帝资经纶。\r\n鸿门祸端结，一言即解纷。\r\n英彭既合纵，楚项提孤军。\r\n伟哉借箸谈，竖儒无复陈。\r\n分疆饵两将，来若从龙云。\r\n释怨俾侯印，谋销蛇豕群。\r\n定都天府国，推功归奉春。\r\n四老落吾术，拂巾辞隐沦。\r\n东朝羽翼就，楚调徒悲辛。\r\n出处能事毕，致君终乞身。\r\n岂眷万户封，仅与萧酇均。\r\n淮阴败晚节，顾亦非吾伦。\r\n愿访赤松子，逍遥云汉津。\r\n强饭示终殁，爽灵方上宾。\r\n严祠镇川湄，余泽及斯民。\r\n客子老将至，低回冗从臣。\r\n慙无应时策，肝膈空轮囷。\r\n可教固无类，慨然辄求伸。\r\n未应终万古，黄石独能神。"
        },
        {
            "title": "王迥子高挽章五首",
            "content": "萧散竹林风，平生约略同。\r\n官班魏叔夜，年辈晋安丰。\r\n民咏濡须政，朝推{左月右旬}{左月右忍}功。\r\n九原无复作，埋玉恨何穷。"
        },
        {
            "title": "怀寄彭城朋好十首之五董大",
            "content": "希远来彭泽，聊为三迳资。\r\n拂衣归底处，命驾定何时。"
        },
        {
            "title": "西城有怀旧游",
            "content": "西郭天泉里，依依得旧游。\r\n绮罗红芰晓，丝管万蝉秋。\r\n柳碍秋千陌，萍枕祓褉舟。\r\n华年勿复道，谁为驻东流。"
        },
        {
            "title": "重送曾诚之兼简俞澹陈庾",
            "content": "陈颠俞散旧朋游，樽酒相逢定少留。\r\n衰病故情犹有在，春风一夜梦扬州。"
        },
        {
            "title": "春怀有寄代同行作",
            "content": "未应一笑为千金，且解樽前绿绮琴。\r\n归雁不将书北去，行云长伴日西沉。\r\n楚兰径远飞黄蝶，湘水帘空对绿阴。\r\n无复赏心酬节物，断肠翻咏白头吟。"
        },
        {
            "title": "赋得枕上闻雁",
            "content": "朔吹飘惊雁，寒声彻枕前。\r\n远违沙漠雪，不下汶阳田。\r\n客梦悲中夜，归期隔故年。\r\n莓苔与菰米，何处是湘天。"
        },
        {
            "title": "食芡实作",
            "content": "钱侯官舍旁，走水来方塘。\r\n暑雨过初伏，斜阳生晚凉。\r\n风翻芡盘卷，万觜争低昂。\r\n犹疑秦鸡暴，擅此六国场。\r\n下榻延密客，开樽荐新尝。\r\n金刀剥老蚌，玉沙磨夜光。\r\n殷勤烦钉饾，未咀悲生肠。\r\n引领鄘卫西，百泉乃吾乡。\r\n水产富此物，数钱论斗量。\r\n朝餐取餍饱，无复炊黄梁。\r\n贪嗜比羊枣，况乎惟味良。\r\n十年去国仕，遇得才微芒。\r\n季鹰思蓴羹，拂衣谢齐王。\r\n我亦散浪者，未许斯人狂。\r\n长歌定行矣，千载会相望。"
        },
        {
            "title": "送李主簿夷行之官河阴四首",
            "content": "古来英特士，往往沈下僚。\r\n念君鸾鹄姿，俛首栖蓬蒿。\r\n霜气歛陂泽，伊流才半篙。\r\n舟行何以尉，酌酒诵离骚。"
        },
        {
            "title": "怀寄周元翁十首",
            "content": "周郎有史才，班马可并驱。\r\n纷纷谗谄人，畏君笔削诛。\r\n我恨接君晚，要亦君之徒。\r\n沈痾积岁月，顾此留须臾。\r\n志我圹中石，赖君文不谀。\r\n庶乎陵谷变，名字见君书。"
        },
        {
            "title": "和同行潘生悒悒悠悠二首之二",
            "content": "悠悠复悠悠，泪寄东风流。\r\n所思怅何许，西北齐云楼。"
        },
        {
            "title": "和人游白云庄二首之二",
            "content": "可爱白云翁，前溪檥钓篷。\r\n耕樵一径下，井臼四邻同。\r\n倦宦终何得，余生寄此中。\r\n预烦多种秫，毋使酒杯空。"
        },
        {
            "title": "南楼歌送武昌慎太守还朝",
            "content": "君不见鄂渚山环少城半，高牙之冲仰飞观。\r\n裴回华月天一隅，缥缈青山江两岸。\r\n题榜南楼非昔时，今人可复识元规。\r\n唯余在得昔时月，与此江山长住持。\r\n公堂坐啸无留事，清夜登临谁辨此。\r\n流风逸响殆千年，初见东吴贵公子。\r\n剸繁健手付方州，迎刃未始逢全牛。\r\n潢池小儿归田畴，田无高下乃多收。\r\n每寻不浅胡床兴，更有歌人行酒筹。\r\n明日云颿望嶢阙，镜湖老生愁欲绝。\r\n一钱何敢浼刘公，送行聊以南楼月。\r\n照见金闺待漏时，结佩正冠勤晓谒。\r\n公乎莫负鲈鱼菰菜期，依锦东还使持节。"
        },
        {
            "title": "留别寇定",
            "content": "不见步兵今一秋，年来复与仲容游。\r\n苍颜白发慙衰暮，纵饮狂歌作辈流。\r\n顾我宦情真漫浪，为君行计几淹留。\r\n能寻三月皇州约，拍手同登卖酒楼。"
        },
        {
            "title": "自讼",
            "content": "朝听明钟出，暮随衙鼓归。\r\n朝朝复暮暮，是是与非非。\r\n迹寄升沈路。言投祸福机。\r\n何穷百年事，端使一心违。"
        },
        {
            "title": "怀寄彭城朋好十首之七王十三",
            "content": "不见会之久，每思诗酒豪。\r\n扁舟由甬上，乘兴可须招。"
        },
        {
            "title": "野步",
            "content": "津头微迳望城斜，水落孤村格嫩沙。\r\n黄草庵中疏雨湿，白头翁妪坐看瓜。"
        },
        {
            "title": "九日答张谋父见招",
            "content": "昨夜新霜满菊丛，起来何面对西风。\r\n白衣送酒无消息，赖有西邻张长公。"
        },
        {
            "title": "长安在何许二首之二",
            "content": "长安在何许，疑在白日下。\r\n徘徊天一隅，华月生新夜。"
        },
        {
            "title": "除夜叹",
            "content": "壮发忽种种，华年今复穷。\r\n客怀少安适，况乃京尘中。\r\n病肺厌斟酌，疲筋谢过从。\r\n闲坊税老屋，车马无来踪。\r\n日俸才百钱，盐齑犹不供。\r\n夜榻覆龙具，晨炊熏马通。\r\n出门欲贷乞，羞汗难为容。\r\n安得一扁舟，浮家乘兴东。\r\n江山此深隐，终老为田翁。\r\n春秧二顿苗，秋获期百锺。\r\n稚子课樵汲，壮妻兼织舂。\r\n行歌沧浪清，卧快柴桑风。\r\n神明养内观，忧患无旁攻。\r\n有客闻此言，诮余何不衷。\r\n兹行果勇决，谁揽冥冥鸿。\r\n安知禄籍间，去就如樊笼。\r\n微尚良自信，所悲君不同。"
        },
        {
            "title": "感兴六首",
            "content": "猎儿燕楚俗，得意唯驰逐。\r\n不知庙堂上，坐饱万钱肉。"
        },
        {
            "title": "题兰陵王碑阴",
            "content": "齐室生武贤，兰陵乃颇牧。\r\n析瓜飨虎士，餍饫比粱肉。\r\n金墉免胄战，破阵何神速。\r\n乐府有遗声，当歌凯旋曲。\r\n盘宗既不寿，霸祚宜尔促。\r\n十代六百年，人间换陵谷。\r\n荒途接幽垅，谁复禁樵牧。\r\n窆石半欹摧，钩锄断鳌足。\r\n苍苔蚀瑑刻，仰睇眩尘目。\r\n操翰无愧辞，千言不为辱。\r\n流湍啮马鬣，客土日危蹙。\r\n霪潦并年间，弥漫即川陆。\r\n昔多万两送，今无一抔筑。\r\n人生妄区别，共尽同草木。\r\n何待雍门弹，令君泪盈匊。"
        },
        {
            "title": "陈留南城马上简李公年",
            "content": "南郭何人卜筑幽，平田高树带清沟。\r\n隔墙野鸟啼晴昼，驻马行人照白头。\r\n二顷难寻归老计，一樽宜结探春游。\r\n步兵不惜供厨费，更作东风数日留。"
        },
        {
            "title": "怀寄寇元弼王文举十首之三出小市门",
            "content": "小市门南路，旧游联马行。\r\n只从前日别，秋草一番生。"
        },
        {
            "title": "送张师常之官南雄",
            "content": "爰居蹭蹬海西头，紫凤求皇亦少留。\r\n持酒一樽明日别，题诗几处旧年游。\r\n春风白芷江南岸，暑雨黄梅岭上州。\r\n却望衡阳千里远，悬知无雁托音邮。"
        },
        {
            "title": "题武昌郑判官直节亭",
            "content": "开亭榜直节，宠尔青琅玕。\r\n岁晚傲霜雪，不同天下寒。\r\n挺立百丈夫，被之古衣冠。\r\n春华白粉泽，正色莫敢干。\r\n越客与登览，微吟复长叹。\r\n六鳌方拚戏，云海翻狂澜。\r\n傥逢龙伯公，何惮剪一竿。\r\n岐山鸣凤雏，久刷五色翰。\r\n何以慰朝饥，美实来加餐。\r\n高材陋时用，自持良独难。\r\n不愿裁乐管，伶伦非古官。\r\n浪遭野王辈，三弄为人欢。\r\n愿制杀青简，灿然漆与丹。\r\n褒贬约鲁史，终古垂不刊。\r\n顾此托根地，辱哉久泥蟠。"
        },
        {
            "title": "成安道中怀寄冯惟逸",
            "content": "苍面黄须过壮时，欲投闲去两难期。\r\n人生自是无根物，南北东西任所之。"
        },
        {
            "title": "载病东归山阴酬别京都交旧",
            "content": "我家湖水接山溪，载病东归路不迷。\r\n城郭依然辽海鹤，鵷鸿邈矣会稽鸡。\r\n可须印绶怀中出，幸有珠玑袖里携。\r\n行赋渔歌寄亲串，春风吹渡浙江西。"
        },
        {
            "title": "初见白发示内",
            "content": "安能屈指计封侯，西日东风见白头。\r\n信是色身非我有，若论身外更悠悠。"
        },
        {
            "title": "舣舟秦淮雪中访侍其瑀",
            "content": "北风破雨初成雪，斋舫篷窗吹纸裂。\r\n篮舁触冷访圆庐，得把一杯聊耳热。\r\n人生自适待何时，矧君与我皆衰迟。\r\n会待晴天暖风日，杖藜同赴北山期。"
        },
        {
            "title": "寄杜仲观",
            "content": "中春雨收霁，与子登丛台。\r\n形胜宛然在，太行西北来。\r\n无情百尺土，千载未摧颓。\r\n四顾发悲啸，凄风振颐颏。\r\n淩高气象变，似不容徘徊。\r\n下出破禅刹，断碑生紫苔。\r\n严公赋怀古，复使後人哀。\r\n西寻王氏园，一径趋城隈。\r\n老竹未萌笋，繁花如雪开。\r\n惠然丘少年，逸躅欣攀陪。\r\n小榭罗醼豆，开帘按俳诙。\r\n招呼缈缥人，晚镜催妆梅。\r\n水调唱金缕，云罍浮玉醅。\r\n倾觞敢惜醉，忘著接{上罒下离}回。\r\n明日遂分首，旧游安在哉。\r\n我为东徐官，客鬓栖尘埃。\r\n君调南康吏，江山役清才。\r\n西风吹去雁，尺纸为君裁。\r\n我已困摧辱，壮心如湿灰。\r\n行将隐名姓，采药孙登嵬。\r\n异日傥相过，衡门翦蒿莱。"
        },
        {
            "title": "过鼌掾端智",
            "content": "西风吹晚雨，饥雀噪寒丛。\r\n文举对谈客，坐慙觞豆空。\r\n咄嗟宦游子，贫病略相同。\r\n斗俸折腰得，醉钱常不供。\r\n君看北里儿，高堂燕歌钟。\r\n虽夸酒无算，饱德何由丰。\r\n吾岂乞墦者，不为妻妾容。\r\n永怀冰蘖操，未媿屠酤雄。"
        },
        {
            "title": "苦竹村南马上",
            "content": "楚泽薰风後，林皋夕照间。\r\n渔船沿绿岸，鸟道转荒山。\r\n久负杯中乐，长偷马上闲。\r\n悠悠白门路，何日杖藜还。"
        },
        {
            "title": "题定山寺法远上人壁",
            "content": "支郎风味喜相亲，乘兴来寻雪後春。\r\n夹径竹阴疑碍马，隔江山色似招人。\r\n岂无暇日容高卧，如有闲田愿卜邻。\r\n预约东城二三子，岁时相过莫辞频。"
        },
        {
            "title": "送李主簿夷行之官河阴四首",
            "content": "夙昔一樽酒，相从清泗滨。\r\n回首欻四载，长安逢故人。\r\n交情久益淡，辞笔老加新。\r\n送子复西去，劳生悲重陈。"
        },
        {
            "title": "送周元通昆仲官蜀",
            "content": "周郎弟兄皆可人，外朗内润连城珍。\r\n樽酒逢迎记梁宋，联骖行迈度咸秦。\r\n宝鸡道上冰雪晚，金雁江边梅柳春。\r\n公暇乐游须念我，青衫白发倦京尘。"
        },
        {
            "title": "招寇元弼兼呈白云庄张隐居",
            "content": "长铗长铗归来乎，十口想厌淮南鱼。\r\n游宦非图饱而已，浮生且问乐何如。\r\n定无佳客青樽酒，赖有古人黄卷书。\r\n我亦尘埃同病者，与君长愧白云居。"
        },
        {
            "title": "变竹枝词九首之一",
            "content": "莫把雕檀楫，江清如可涉。\r\n但闻歌竹枝，不见迎桃叶。"
        },
        {
            "title": "檥舟广津门外作",
            "content": "彩蝀桥西七日留，几回回首凤皇楼。\r\n如何一叶扁舟里，载得离人万斛愁。"
        },
        {
            "title": "马上重经旧游六言：丙寅三月京师赋",
            "content": "浅浅东流宛溪，当年罢酒分携。\r\n认得桥边杨柳，春风几度鸦啼。"
        },
        {
            "title": "和钱德循书怀",
            "content": "咄嗟世与我相疏，岁月推排负壮图。\r\n狂客大难兼外监，方回小得胜常奴。\r\n胸中累块亦何有，鬲上督邮非所须。\r\n径买一舟归自好，五云溪接当家湖。"
        },
        {
            "title": "广陵山光寺夜集留别黄材昆仲",
            "content": "维舟山光步，却顾广陵城。\r\n十里春风外，夹津芳草生。\r\n渔篷衔尾来，愧尔故人情。\r\n更卜连床语，神房温且清。\r\n语阑夜自久，泪烛剪复明。\r\n撤樽兀相视，酸涕流金缨。\r\n我本山海士，误遭时网婴。\r\n出身两纪余，何等为浮名。\r\n矧此一分首，几年当合并。\r\n离忧如惊澜，荡潏未易平。\r\n疏亲系远迩，斯言出荒伧。\r\n音邮无禁限，勤访白云兄。"
        },
        {
            "title": "晚泊三山怀古兼寄历阳明游",
            "content": "三山春水拍江流，六代余风扫地收。\r\n破国龙骧复安在，赋诗宣城难与酬。\r\n伤心远宦北宗老，满眼旧游南豫州。\r\n寄声好住数君子，一别相忘风马牛。"
        },
        {
            "title": "送彭城周主簿建中移黄县令",
            "content": "客宦逢迎泗上州，酒筹诗卷慰淹留。\r\n九层灯火偃王塔，四面溪山彭祖楼。\r\n此去君辞栖棘地，年来吾有负薪忧。\r\n终期一过河阳县，相对春风话旧游。"
        },
        {
            "title": "和题毗陵荐福寺红梅",
            "content": "一种梅生禅老家，屋檐古干恣鼓斜。\r\n诗人莫讶深红色，可胜寻常桃杏花。"
        },
        {
            "title": "龟山晚泊",
            "content": "春候半寒温，维舟淮上村。\r\n长林补山豁，青草际潮痕。\r\n久厌浮家役，重招去国魂。\r\n禅房欲舒写，烟雨促黄昏。"
        },
        {
            "title": "拟刘孝胜咏安仁得果",
            "content": "果尽犹招手，车停更起尘。\r\n固应持一笑，先答近辕人。"
        },
        {
            "title": "感兴六首",
            "content": "庙堂击鲜食，日负天下责。\r\n不知五湖上，自有扁舟客。"
        },
        {
            "title": "辛未兴龙节日怀历阳王掾元胥",
            "content": "昨岁东溪口，扁舟欲下江。\r\n伴愁灯映幔，欺睡月侵窗。\r\n漫寄书连纸，谁同酒一缸。\r\n何当见之子，聊使我心降。"
        },
        {
            "title": "飞鸿亭",
            "content": "禅林跨山胁，飞构凿崚嶒。\r\n千里寄双睫，百忧消一登。\r\n斯游属公暇，晓日东南升。\r\n霜野明练甲，云阴垂海鹏。\r\n东州地阳暖，腊月川无冰。\r\n大艑出洪口，突去如骞腾。\r\n趺坐思方寂，桐鱼闻饭僧。\r\n生台饱驯鸽，散上浮图层。\r\n矫首发长啸，清风鼓尘膺。\r\n寥寥紫虚路，鸿雁正凭凌。\r\n仿像中散公，俯手朱丝绳。\r\n粉绘久零落，爽灵呼不应。\r\n顾余识尤寡，况复无才称。\r\n行且置缨笏，庵栖宗大乘。\r\n二子勿多诮，有心何不能。"
        },
        {
            "title": "九日怀京都旧游",
            "content": "昔年九日登临处，把酒梁王旧吹台。\r\n今年九日登临处，江上黄华殊未开。\r\n一川落日随朝下，万里西风送雁来。\r\n节物可惊人更老，宦情归计两悠哉。"
        },
        {
            "title": "和钱德循古意二首之二",
            "content": "维汉南有箕，垂象列三辰。\r\n长司簸扬职，糠秕居前尘。"
        },
        {
            "title": "舟次广陵怀寄京都交旧",
            "content": "朋游冠盖满京华，病客东流迹自赊。\r\n音驿未闻来日下，邻墙不见亦天涯。\r\n尚慙斗粟烦官廪，已指扁舟是我家。\r\n莫谓因风无可寄，雪梅开遍腊前花。"
        },
        {
            "title": "重赋京居暮春感兴",
            "content": "怒风狂雨信悠悠，收拾春华不少留。\r\n祗有柳绵吹未尽，墙阴落泊伴人愁。"
        },
        {
            "title": "再酬讷师兼简清凉和上人",
            "content": "莫谓功名是可希，定知求法不求衣。\r\n此身於世百无用，异日与君同所归。\r\n遮眼何关黄卷在，安心更悟白牛非。\r\n清凉有道平如掌，岂比他方大铁围。"
        },
        {
            "title": "行路难",
            "content": "惊飚猎榛莽，西山匿颓阳。\r\n四五阴魄晚，繁星亦光芒。\r\n驱车何所投，却顾归路长。\r\n挟辕两羸牸，犯此豺虎场。\r\n安得渥洼骏，皎旦游康庄。\r\n岂徒写我忧，要使尘不扬。"
        },
        {
            "title": "怀寄寇元弼王文举十首之八招元弼",
            "content": "暑雨茅柴熟，秋风淮白肥。\r\n留连阮校尉，何日跨驴归。"
        },
        {
            "title": "和邠老郎官湖怀古五首",
            "content": "岑辅何为者，当年唱不应。\r\n名随诗石在，附骥两青蝇。"
        },
        {
            "title": "答孙休兼简清凉和上人二首之二",
            "content": "渭北人游楚水东，论诗说旧偶从容。\r\n乡关此日几多远，春酒与愁相胜浓。\r\n且免牛衣愧妻子，莫将羊酪诧吾侬。\r\n哀王孙赖弥天释，肯学扬州饭後钟。"
        },
        {
            "title": "寄武昌方令临李尉援兼简黄冈二潘昆仲",
            "content": "好在桐江三拜翁，谪仙之裔好应同。\r\n如闻花县两郎子，兴发能来一水东。\r\n共醉南楼故时月，断无庾令浼人风。\r\n季真老病不堪酒，泽畔微吟怀四侬。"
        },
        {
            "title": "答致仕吴朝请潜登黄鹤楼见招",
            "content": "城隅黄鹤莫登临，端使悲翁动楚吟。\r\n日下长安人共远，天围梦泽岁方阴。\r\n北风欲雪雁飞急，南渚始冰鱼伏深。\r\n谁似草堂安隐客，下帷隐几不求心。"
        },
        {
            "title": "闲情二首",
            "content": "秋风动朱箔，流尘污鸳绮。\r\n念昔合欢人，两心今万里。\r\n冰霜变松竹，况复如桃李。\r\n欲寓相思文，无多右军纸。"
        },
        {
            "title": "和田录事新燕",
            "content": "新巢故国两依依，似与春华秋叶期。\r\n雨过池塘得泥近，日高台榭卷帘迟。\r\n秋千节後初相见，祓禊人归有所思。\r\n双侣多情拟凭杖，小牋封就碧云诗。"
        },
        {
            "title": "梦後闻蛩",
            "content": "笼灯耿欲灭，枕下虫声切。\r\n底许事相关，煎人肠断绝。"
        },
        {
            "title": "东畿舟居阻雪怀寄二三知旧三首之一",
            "content": "舟路江淮永，岁寒冰雪深。\r\n戍期良敦迫，王畿方滞淫。\r\n疲筋苦跧卧，行药长川阴。\r\n云物接平陆，不见西飞禽。\r\n风从城阙来，如闻钟漏音。\r\n昕霁更东迈，区区子牟心。"
        },
        {
            "title": "变竹枝词九首之七",
            "content": "胜概今犹昨，层楼栖燕雀。\r\n但闻歌竹枝，不见乘黄鹤。"
        },
        {
            "title": "寄题狄丘李伟官舍东斋",
            "content": "树竹开窗小屋东，低檐却日竹通风。\r\n长年驰骛欲何往，终日退藏於此中。\r\n未厌睡魔常有在，若思人事即无穷。\r\n躬耕不是悠悠计，来作苏门邻舍翁。"
        },
        {
            "title": "寄汉阳赵尉沔",
            "content": "庆湖遗老坐诗穷，强仕之年百病攻。\r\n谁谓南昌禄隐翁，伏枕呻吟四壁空。\r\n相思限此江西东，寄声每托江头风。\r\n斯言近俳聊一笑，江水方清饥可疗。\r\n人生奇偶类探筹，造物岂容人数料。\r\n君初试吏或当然，我太半生真不调。\r\n昔不愿起家百日登三司，今不愿还家六印金累累。\r\n但愿官粮办亲养，归来尚三径资。\r\n邻墙晏起访安否，尔酌我歌尧舜时。\r\n咄嗟此愿良难必，吞声食蘖甘如蜜。"
        },
        {
            "title": "怀寄寇元弼王文举十首之五游百步洪",
            "content": "百步洪头水，秋霖一夜浑。\r\n相携濯缨处，无复履綦痕。"
        },
        {
            "title": "题金陵长干寺塔",
            "content": "霞构云扉不著关，甍檐开处见人间。\r\n断墙废井连东第，白塔青松对北山。\r\n昨夜桂娥奔月去，经秋芝盖御风还。\r\n玉虚真籍家声在，再熟金桃愿一攀。"
        },
        {
            "title": "食鲥鱼",
            "content": "雨长沙田三尺芦，截江逻钓待嘉鱼。\r\n上钩一尾夸先得，下筋千钱忍弃余。\r\n倦客罢弹腰下铗，故人忘寄腹中书。\r\n知机何独张生翰，不俟秋风已起予。"
        },
        {
            "title": "鹦鹉洲",
            "content": "鹦鹉陇下鸟，能语奇羽毛。\r\n罗罻巧相致，琱笼关鐍牢。\r\n长怀故园树，烟雨落空巢。\r\n万里迁泽国，舟舆□□劳。\r\n正平托物赋，健笔不停操。\r\n千载访陈躅，晴沙葭菼高。\r\n珍禽不复见，慨想若人豪。\r\n处士起河朔，英风拔时髦。\r\n文章俪坟诰，俛就犹诗骚。\r\n儿汝命杨孔，奴兵视刘曹。\r\n奸雄可奈此，束之投楚郊。\r\n忤俗竟非命，惜哉时不遭。\r\n非无择木智，天下方滔滔。\r\n遗干泯鱼腹，浮魂谁复招。\r\n近结屈平好，佩兰杂申椒。\r\n远慙子胥烈，怒气翻秋涛。\r\n空余春草碧，恨血满江皋。"
        },
        {
            "title": "赠张士元",
            "content": "夫子安贫五十年，年来生事更茫然。\r\n青衿稚子彼何有，白首故人谁见怜。\r\n霜後鹑衣寒绽线，日高鱼釜冻无烟。\r\n冗官犹愧苏司业，不得时时送酒钱。"
        },
        {
            "title": "彭城三咏之二斩蛇泽歌",
            "content": "君不闻泗滨亭长送徒如咸阳，徒夫怀归多道亡。\r\n泽中置酒饮相诀，吾亦从此奔芒砀。\r\n阴风萧萧导者惧，前有修蛇怒横路。\r\n酒酣拔剑肯留行，划断蜿蜒不回顾。\r\n河明月出人踵来，彼媪何冤号且哀。\r\n谓遭赤帝屠吾子，语竟莫知安在哉。\r\n真人闻此自心许，茫茫四海吾其主。\r\n虎变龙飞十二年，馘项枭英盖狐鼠。\r\n半夜雄鋩飞上天，几见长陵一抔土。"
        },
        {
            "title": "早发斜沟道中寄王有元",
            "content": "处处春林有鸟啼，恨无芳酒一樽携。\r\n何缘复得彭城梦，日日东风送我西。"
        },
        {
            "title": "留别米雍丘二首之二",
            "content": "好住楚公子，山林何处逢。\r\n官身须自乞，俗眼可相容。\r\n叔夜懒犹锻，伯鸾佣且舂。\r\n多慙方禄隐，尔汝傲吴侬。"
        },
        {
            "title": "雨晴郊寓目",
            "content": "城中厌雨过清和，偶出西郊野意多。\r\n蚕簇趁晴初摘茧，麦场经润欲生蛾。\r\n营巢黄鸟啼深树，引犊青牛饮暮河。\r\n老圃念人留竚久，挽衣沽酒愿相过。"
        },
        {
            "title": "和人游白云庄二首之一",
            "content": "原野正春风，登临一醉同。\r\n阴晴时未定，今古思何穷。\r\n山势落还起，溪流噎复通。\r\n隐君方自得，可羡尔冥鸿。"
        },
        {
            "title": "金山化成阁望焦山作",
            "content": "朝登化成阁，写睇沧江东。\r\n岿然痤鹤山，屏截横流中。\r\n云烟生蔽亏，水石相磨砻。\r\n飞构结岩腹，天龙严佛宫。\r\n初无刳木智，不与尘界通。\r\n旷莽天地间，胜事岂易穷。\r\n将谋乘兴入，难此迎潮风。\r\n可信浮桴约，仅有由也同。\r\n我亦念行役，翻如征北鸿。\r\n他日一渔艇，悠悠浮玉翁。"
        },
        {
            "title": "江南曲",
            "content": "游倡搴杜若，别浦鸳鸯落。\r\n向晚鲤鱼风，客樯千里泊。\r\n当时桃叶是新声，千载长余隔水情。\r\n乌衣巷里人谁在，白鹭洲边草自生。"
        },
        {
            "title": "相思引 送范殿临赴黄岗",
            "content": "终日怀归翻送客。春风祖席。南成陌。便莫惜。离觞频卷白。动管色。催行色。动管色。催行色。何处投鞍风雨夕。临水驿。空山驿。临水驿。空山驿。纵明月相思千里隔。梦咫尺。勤书尺。梦咫尺。勤书尺。\r\n【注释】：【注释】：\r\n此为送别词。词中充分地发挥词的声情美，巧妙地利用叠句的回环往复，造成形式上的错落有致，一咏三叹，以参差不齐之句，写郁勃难状之情，使人在恬吟密咏之中，更强烈地体会到词人低回缥缈的别离情绪。\r\n首句“ 怀归”二字，点出方回此时正羁宦天涯，他乡为客。“怀归”之前冠以“终日”，则无时无刻不在思念家乡，盼望着能够早日归去的满腹牢愁，已经溢于言表。在这种心情之下，又要为朝夕相伴、志同道合的挚友送别，所以词人在这两者之间连以“翻”字，顿时把客中送客，宦愁加离愁的怅触和伤感全盘托出。这一句自王勃“ 与君离别意 ，同是宦游人”（《送杜少府之任蜀川》）化出，但变旷达为执着，层深浑成，感情更为沈郁。\r\n“春风”句点时、地。“祖”，古代出行时祭祀路神的一种活动 ；“祖席 ”，引申为饯行酒宴。春风骀荡，风和日丽，本来正宜于与知友郊外踏青，水边饮宴，现在却要在南城陌上的长亭为他饯行，这样，平常的叙事被涂上了一层浓郁的感伤色彩。\r\n“便莫惜 ”句写离宴。“卷白”，即“卷白波”。宋黄朝英《缃素杂记》卷三：所谓卷白波者，盖卷白上之“酒波耳 ，言其饮酒之快也。”词人只以一句席间的劝酒辞即代替了以上之一切，使主客二人，悒悒寡欢，愁颜相向，以酒浇愁之场景如在目前。在“卷白”之上加以“频”，“频”之前再加以“莫惜”，“莫惜”之上再以“便”字承上句转折，语气沉痛，字字重拙。友情之笃，分携之苦，见于言外。\r\n上片最后几句是一叠句，以声传情，点醒临行在即。这个时候，席间奏起了凄婉的骊歌，那可能就是催人泪下的《 阳关三叠 》吧！悲凉的乐曲在席间回荡，也在离人的心头回荡，似乎在提醒、在催促着行人立即上路 。三字短句回环反复，“动”和“催”字重复出现，都深化了此时此刻离人茫然若失的惆怅。\r\n下片设想别后的情景。前两句一问一答，描画出一幅山程水驿、风雨凄迷的古道行旅图，把词人对范殿监体贴入微的关切之情具体化，形象化。“临水驿，空山驿”的一再咏叹，更是把野水空山，荒驿孤灯的寂寞和凄凉渲染得淋漓尽致 。结拍两句，笔锋陡转，振起全篇。一别而后，千里相隔，临清夜而不寐，睹明月而相思 ，这当然是去留双方将面临的凄婉现实。\r\n然而方回在“ 明月相思千里隔”之前加一“纵”字，立刻使地域上的千里相隔失去了应有的份量。真挚的友情将会超越时空，全词就在“梦咫尺，勤书尺”这样语重情长的再三嘱托中结束 ，余音袅袅 ，令人回味。"
        },
        {
            "title": "和陈传道秋日十咏之十秋蝇",
            "content": "不复怒飞声，朝鸡得擅鸣。\r\n婆娑犹有地，媚灶毕余生。"
        },
        {
            "title": "北园初夏",
            "content": "天气清和树荫浓，冥蒙薄雨湿帘栊。\r\n蔫红半落生香在，向晚玫瑰架上风。"
        },
        {
            "title": "题香社寺平痾汤泉",
            "content": "骊山御汤殿，岁久玉莲倾。\r\n谁谓大江北，有泉温且清。\r\n相传白云宝，中閟丹砂英。\r\n澡濯浃肌骨，沈痾亟能平。\r\n岂特涤吾足，径当洁吾缨。\r\n筑庐俯源上，涵泳凫鸥轻。\r\n非复罜尘网，御风朝玉京。\r\n赋诗投楚泽，用吊怀沙生。"
        },
        {
            "title": "投宿清凉寺",
            "content": "建业衣冠集，秦淮舟楫屯。\r\n东西万里客，朝暮两潮浑。\r\n何处契心赏，片时清耳根。\r\n仆夫浪见问，但出石城门。"
        },
        {
            "title": "答王文举",
            "content": "茫茫尘土欲安之，珍重吾人个处期。\r\n绿野相随一藜杖，青山正对两茅茨。\r\n自怜悾惚负平昔，尚敢婆娑临暮迟。\r\n第恐阿戎犹喜仕，它时不与五君诗。"
        },
        {
            "title": "病告中答王錡见招",
            "content": "伏枥驽骀伏枕人，不应俱是厌京尘。\r\n东城自有乘肥客，白苎新裁探候春。"
        },
        {
            "title": "罢官有期怀寄历阳朋好",
            "content": "迅雨荡阑暑，层飚披滞云。\r\n澄川缭楚甸，新阳丽秋旻。\r\n物候岂不嘉，中怀怆离群。\r\n亲朋满城邑，系滞此江濆。\r\n及瓜信匪遥，遂作河梁分。\r\n何人具供帐，樽酒展殷勤。\r\n一聆雪儿歌，载凄游子魂。\r\n津鼓惊朝梦，□烟生夕曛。\r\n所悲紫兰缨，复染京洛尘。\r\n春风有归雁，报我相思文。"
        },
        {
            "title": "题海陵开元寺栖云庵",
            "content": "道人犹浮云，发彼王屋岑。\r\n朝见肤寸合，暮为四海霖。\r\n造物一戏耳，浮云本无心。\r\n永谢应龙召，深栖双树林。\r\n苍生热恼地，千载仰慈阴。\r\n皎月示弦晦，清风何古今。\r\n谁举甘露颂，轰然海潮音。\r\n支离病居士，和以无弦琴。"
        },
        {
            "title": "留别王掾元胥",
            "content": "之子贯东牟，青衫试宦游。\r\n颠非小贺比，爽自阿戎流。\r\n未即芸香拜，俄先瓜戍秋。\r\n孤蓬别夜思，霜月满沧洲。"
        },
        {
            "title": "重游寄老庵怀僧芝",
            "content": "淡游已恨失芝公，陈躅空留梦境中。\r\n欲问孤云何处去，庭前双树自西风。"
        },
        {
            "title": "和陈传道秋日十咏之七秋望",
            "content": "宿雨尘霾静，寒原黍稷空。\r\n临风聊放目，不为送飞鸿。"
        },
        {
            "title": "快哉亭朝暮寓目二首之二",
            "content": "积潦际危堞，登临西照中。\r\n苔衣罥白羽，槐荫悬青虫。\r\n不浅胡床兴，无多团扇功。\r\n目穷犹起羡，演漾一渔篷。"
        },
        {
            "title": "和答郑郎中见寄",
            "content": "客子由来怀故乡，苏门冷落白云旁。\r\n梦随夜月钟前断，诗入秋风草共荒。\r\n操板鎌靴游宦厌，开樽挥麈旧欢长。\r\n泜川逸老应相念，为倚阑干向夕阳。"
        },
        {
            "title": "汴下晚归",
            "content": "隋渠经雪已流冰，乘兴东游恐未能。\r\n试问何人知夜永，一樽相伴小窗灯。"
        },
        {
            "title": "玉钩环歌",
            "content": "良工得玉蓝溪窟，相璞命形心匠出。\r\n螳蜋倔强疑有骨，颈系一环犹莫屈。\r\n镜湖老狂厌袍笏，素裰纁绦须此物。\r\n价比连城不容乞，王孙辍好人所难。\r\n何以报之明月盘，薰炉波面山漓岏。\r\n吾乡美笴鵾鸡翰，闽瓷兔碗霜毛寒。\r\n称是头贡双龙团，聊送公斋增冗长。\r\n短歌粗可评珍贶，吾方野装事游放。\r\n局步臞颜曳藜杖，薄暮微吟江汉上。\r\n彼渔丈人误相访，谓似三闾大夫样。"
        },
        {
            "title": "渔歌",
            "content": "严公桐江上，吕父清渭滨。\r\n出处两能事，寥寥乎若人。\r\n拥蓑芘苙吴侬子，身偶一竿生寄水。\r\n侯庖富馔美鲥鲈，寸鬣分鳞辱刀机。\r\n吾将一钩悬十犍，笑倚扶桑不计年。\r\n鲲鲸怀饵脱相得，坐使东南饫食鲜。"
        },
        {
            "title": "此日足可惜",
            "content": "此日足可惜，此樽何可辞。\r\n人生信浮寓，老境将安之。\r\n念昔青衿岁，九七殊未知。\r\n忽忽俯仰间，复见趋庭儿。\r\n名系冗从籍，顾亦胡能为。\r\n抚此多病躯，敢有黄发期。\r\n每虞毙奔走，明哲永见嗤。\r\n後日卖刀剑，买牛耕故陂。\r\n不惮力作勤，农事有闲时。\r\n慨想无心子，清言真我师。"
        },
        {
            "title": "登快哉亭有属",
            "content": "南浦东风拂水文，汀洲芳草绿罗裙。\r\n桃花旧叶应相望，杨叶新声我独闻。\r\n酸鼻可怜香欲绝，断肠不待酒初醺。\r\n斜阳归去书窗下，一幅蛮笺赋梦云。"
        },
        {
            "title": "东畿舟居阻雪怀寄二三知旧三首之三",
            "content": "沄沄清川流，冉冉浮云阴。\r\n天寒日云莫，鱼鸟方潜沈。\r\n吾岂厌安隐，东浮违宿心。\r\n一官未足养，老境行侵寻。\r\n牛歌感白石，马骨要黄金。\r\n慙无子虚作，万里悬知音。"
        },
        {
            "title": "登乌江泊子冈怀潘景仁",
            "content": "驱车柏子冈，引首东南望。\r\n孤戍带寒日，长江流大荒。\r\n故人越五岭，旅雁留三湘。\r\n好待春风暖，相随还北乡。"
        },
        {
            "title": "变竹枝词九首之四",
            "content": "北渚芙蓉开，褰裳拟属媒。\r\n但闻竹枝曲，不见莫愁来。"
        },
        {
            "title": "和邠老郎官湖怀古五首",
            "content": "杜守王明府，吾知夫不凡。\r\n解持余酒胾，一饫逐臣馋。"
        },
        {
            "title": "送毕平仲西上",
            "content": "吟鞭西指凤皇州，好趁华年访昔游。\r\n新样春衫裁白苎，旧题醉墨满青楼。\r\n鸣蛙雨细生梅润，扬燕风高报麦秋。\r\n须念江边桃叶女，定从今日望归舟。"
        },
        {
            "title": "寄杜邯郸",
            "content": "穷巷厌多雨，颓垣藜藿生。\r\n蜩螗饱风露，晏景一何清。\r\n坐指岁芳歇，羇人心骨惊。\r\n所怀不可见，东州闻政声。\r\n三年但弦歌，百里称神明。\r\n风月动高兴，诗章时一鸣。\r\n天葩落健笔，直与春工争。\r\n浑河失故渠，怒水方纵横。\r\n难凭束苇济，跬步万里程。\r\n梦想不知远，笑谈何可并。\r\n赖有西飞翰，尺纸缄驰情。"
        },
        {
            "title": "寄金陵仓官赵令毣通直",
            "content": "岁律倏云莫，王孙兴可堪。\r\n羡云归日下，随雁滞江南。\r\n卑湿求长健，登临赖半酣。\r\n西州眼中近，早晚寄华缄。"
        },
        {
            "title": "怀寄周元翁十首之",
            "content": "周郎贯江华，而复厌湖湘。\r\n我亦非乐此，西归计茫茫。\r\n颓年抱沈痼，生理岂得长。\r\n後期真何时，存殁两莫忘。\r\n怀君辄赋诗，落笔联十章。\r\n它年一掩卷，为我涕浪浪。"
        },
        {
            "title": "再涉南罗渡",
            "content": "滞水生苔没马蹄，涨沙隐约见金堤。\r\n禹功寖久人无继，未信东流不复西。"
        },
        {
            "title": "上巳晚泊龟山作",
            "content": "薄暮东风不满帆，迟迟未忍去淮南。\r\n故园犹在北山北，佳节可怜三月三。\r\n兰叶自供游女佩，芸编聊对故人谈。\r\n洛桥车骑相望客，曾为吴儿几许慙。"
        },
        {
            "title": "题乌江丘氏昆仲岁寒亭",
            "content": "新甫移根远，苍然对两翁。\r\n闭门三尺雪，仰枕一亭风。\r\n东郭颜何厚，西来意莫穷。\r\n未应输狭小，酿酒待春丛。"
        },
        {
            "title": "送海陵周太守邠受代还朝",
            "content": "汤汤水东流，奈何载此西行舟。\r\n紞如五鼓鸣城头，使君去矣不可留。\r\n前日使君来，天子惠此州。\r\n传道管城政，先声走群偷。\r\n不关外户息吠大，悉把钩锄谁带牛。\r\n雨阳不违祷，舄卤数倍收。\r\n吏却一钱贿，狱无五木囚。\r\n黄堂坐啸有余暇，八咏新诗追隐侯。\r\n斯民幸使君，毕世为吾休。\r\n俄及瓜时代，本朝官重内。\r\n旧通金门籍，行奉玉宸对。\r\n问君何以治海陵，但陈圣主之德臣何能，\r\n狂生有意水衡丞。"
        },
        {
            "title": "寄别僧芝",
            "content": "不见江南汤惠休，芝钱今也嗣风流。\r\n烧香弄笔一生事，蹑屐佩囊千里游。\r\n乞酒未还黄菊晚。拟诗初就碧云秋。\r\n临高跂马君行矣，从此安期始欲愁。"
        },
        {
            "title": "李氏池上",
            "content": "湖外西风吹雨丝，半随杨柳拂涟漪。\r\n女郎偷折藕花去，沙上鸳鸯睡不知。"
        },
        {
            "title": "题秦观少游写真",
            "content": "淮海多才士，徒希马少游。\r\n谁容老芸阁，自谶死藤州。\r\n状貌披图爽，阳春掩卷愁。\r\n湛郎长鬣尔，殊不嗣风流。"
        },
        {
            "title": "变竹枝词九首之五",
            "content": "西戍长回首，高城当夏口。\r\n但闻竹枝歌，不见行吟叟。"
        },
        {
            "title": "对酒",
            "content": "白驹不可驻，尺璧非所珍。\r\n独把一鳟酒，悲歌送徂春。\r\n歌阑酒亦尽，回头迹已陈。\r\n自笑十年仕，尚弥天下津。\r\n岂无濯缨水，奈尔长路尘。\r\n命也复何道，今人犹昔人。"
        },
        {
            "title": "玉津晚归马上",
            "content": "落日南城陌，东风禁火时。\r\n醉醒皆自得，单袷正相宜。\r\n绿树侵高阁，繁花洒曲池。\r\n未应判节物，可奈故园思。"
        },
        {
            "title": "和陈传道秋日十咏之三秋夜",
            "content": "病骨倦空林，曳杖闲庭步。\r\n暗烛与寒虫，迢迢思风露。"
        },
        {
            "title": "拟南梁慧偘法师独杵捣衣",
            "content": "峄阳桐杵鸣，莲岳石砧平。\r\n待谁相应节，要自不胜情。\r\n吹衣风稍急，吊影月微明。\r\n会有不眠客，听此断肠声。"
        },
        {
            "title": "壬申上元有怀金陵旧游",
            "content": "瓦官大庭千步方，灯如流萤月如霜。\r\n高僧共礼旃檀像，游女来焚薰陆香。\r\n旧国破亡何物在，少年逐乐个侬狂。\r\n别来白社更牢落，回首衡湘春梦长。"
        },
        {
            "title": "晚泊会亭",
            "content": "後日符离复舍舟，马蹄尘土人徐州。\r\n只应明月曾相识，伴我时登燕子楼。"
        },
        {
            "title": "题惠崇画扇六言二首之一梅花雪雀",
            "content": "春雪霏霏晚梅，抱枝寒雀毰毸。\r\n陇下有人肠断，为衔芳信东来。"
        },
        {
            "title": "送王西枢出镇郑圃八首之一",
            "content": "千载君臣会，将图不世功。\r\n卷收天下福，偏厚右扶风。"
        },
        {
            "title": "高邮舟居对雪",
            "content": "天涯晚岁客无欢，拥鼻微吟行路难。\r\n三楚浮程波淼淼，五陵归梦雪漫漫。\r\n兔园授简心犹壮，剡曲拏舟兴久阑。\r\n病骨支离仍禁酒，渔蓑重缉待春寒。"
        },
        {
            "title": "席上分韵寄陈传道",
            "content": "忍穿布袜与青鞋，困走京尘十二街。\r\n拟仗飞云寄招隐，东风吹送落君怀。"
        },
        {
            "title": "暮投葛墟马上",
            "content": "旬浃走千里，尘埃如有缘。\r\n慙无季子印，可换洛阳田。\r\n广泽雁行去，荒山雨脚悬。\r\n长亭犹未见，疲马不胜鞭。"
        },
        {
            "title": "寓泊临淮有怀杜修撰",
            "content": "幕卷歌鬟列，堂深蜜炬然。\r\n临风鸣羯鼓，待月戏秋千。\r\n短韵吟牋出，长檐醉帽偏。\r\n斯人违薄俗，何减孟公贤。"
        },
        {
            "title": "丙寅舟次宋城作",
            "content": "水馆四边村，登临奈断魂。\r\n黄作开小径，红粉哭高原。\r\n舟楫逢新火，松楸老故园。\r\n斜阳一千里，依约是苏门。"
        },
        {
            "title": "广陵茱萸湾晚泊",
            "content": "冷云抛雪未成花，过埭东风冻著沙。\r\n荻浦渔归初下雁，枫桥市散祗啼鸦。\r\n旧闻南国饶春事，行见东风换物华。\r\n老病心情亦何有，药囊诗卷是生涯。"
        },
        {
            "title": "和钱适德循寓怀二首",
            "content": "悠悠北山云，苒苒东门草。\r\n纷吾起故居，与尔即远道。\r\n巅崖博锱铢，得不偿所耗。\r\n寄语邻墙翁，岁晚从吾好。\r\n鲁酒味自薄，楚歌声更悲。\r\n曾无忘忧用，安事酒歌为。\r\n西风激商序，流芳迫衰迟。\r\n寄语邻墙客，兹非行乐时。"
        },
        {
            "title": "黄楼歌",
            "content": "君不见熙宁丁巳秋，灵平未塞河横流。\r\n澶漫势欲浮东州，斯人坐有为鱼忧。\r\n当时贤守维苏侯，厌术不取三犀牛。\r\n跨城迢嶢起黄楼，五行相推土胜水，鼍作鼋惊走鞭箠。\r\n三丈浑流变清泚，南来船车鷁衔尾。\r\n使君登览兴如何，舞剑吟笺宾从多。\r\n水平照影见雁下，山空答响闻渔歌。\r\n楼下汀洲长芳草，一麾南出彭门道。\r\n昨日春游咏白苹，後夜秋风悲鹏鸟。\r\n黄冈汝海心悠哉，青衫白发多尘埃。\r\n采菱伎女今何在，骑竹儿童望不来。\r\n望不来，碧云明月长裴徊。"
        },
        {
            "title": "杨柳枝词二首之二",
            "content": "杨柳东风尽日吹，柔条应自不禁持。\r\n都门三月伤心地，强半青青赠别离。"
        },
        {
            "title": "潘豳老以长篇求假吾书以副本送之",
            "content": "元凯有言君盍知，借书还书皆可嗤。\r\n家传五载亦勤矣，吾与两雏当共之。\r\n吏役岂容方外驾，古人端在个中期。\r\n聊分副本天随子，辑缀来归是一奇。"
        },
        {
            "title": "登海陵齐云楼",
            "content": "楼外浮云何可攀，聊持樽酒共销闲。\r\n归心欻起登临际，春色来从想像间。\r\n晚雪曦时见芳草，沧波尽处欠青山。\r\n长安桃李行应好，解笑刘郎底未还。"
        },
        {
            "title": "题承天寺竹轩",
            "content": "征衫初解就僧床，惠我翛然一枕凉。\r\n赤日黄尘畏途里，此君风味可能忘。"
        },
        {
            "title": "题画卷後六言二首之一关路逢僧图",
            "content": "蹇驴乌帽禅客，落日黄尘故关。\r\n已悔弃繻昔去，更逢挈履今还。"
        },
        {
            "title": "送张商老西上",
            "content": "雾气敛陂泽，鼓声催客航。\r\n蒹葭靡宿露，观鹤盘朝阳。\r\n行役自兹远，离愁安可忘。\r\n黄华一樽酒，何处望吾乡。"
        },
        {
            "title": "怀寄彭城朋好十首之八王七",
            "content": "子敏超龙级，得官何处州。\r\n它时趋洛下，独与士龙游。"
        },
        {
            "title": "与张历阳追怀从禽之乐因赋",
            "content": "宜秋门外养鹰坊，好草陂头射雉场。\r\n油幕毡庐张野饮，锦袍貂帽结戎装。\r\n兴阑落日黄尘断，梦後西风白发长。\r\n谁念江湖独流寓，此情难话与渔郎。"
        },
        {
            "title": "丹阳客舍示曾纡公衮",
            "content": "眼里铅华今日见，胸中冰炭几时除。\r\n欲知老子消怀处，静夜青灯一卷书。"
        },
        {
            "title": "曹永州哀词",
            "content": "老眼春风两泪倾，繐帷樽俎异平生。\r\n可惊人与琴俱绝，但见肴曦酒复清。\r\n相合水边传美政，飞来峰下启佳城。\r\n翩翩五六奇男子，肯使高门坠厥声。"
        },
        {
            "title": "东城马上",
            "content": "彩虹桥下水关东，接畛园林狭迳通。\r\n繁杏半开随半落，短墙无计碍春风。"
        },
        {
            "title": "江夏寓兴二首之一",
            "content": "风与樯乌便，侬先塞雁来。\r\n山经七泽断，潮自九江回。\r\n渔父犹知隐，骚人枉衒才。\r\n朋游正相远，梅信为谁开。"
        },
        {
            "title": "和邠老郎官湖怀古五首",
            "content": "郎官老辞笔，得尔寿春碑。\r\n奸贼余灵在，斯文是戮尸。"
        },
        {
            "title": "题诗卷後",
            "content": "诗岂穷人穷者工，斯言闻诸六一翁。\r\n端慙少作老更拙，不废汝诗吾固穷。"
        },
        {
            "title": "寄题栗亭县名嘉亭",
            "content": "少陵昔避地，幽栖凤皇川。\r\n始愿获其所，赋诗此终焉。\r\n睠彼美林麓，荫膏腴上田。\r\n阳坡饶垂珠，阴谷繁玉延。\r\n长鑱勤采劚，服食攀飞仙。\r\n兵祲夺和气，力耕无善年。\r\n林垧开冰雪，旬浃断庖烟。\r\n呜呼歌七章，暮节西南迁。\r\n环堵久芜没，斯亭名尚传。\r\n茂宰怆怀古，增崇殊过前。\r\n雕甍揭长帘，下容十客筵。\r\n嫩岚隔春丛，清竹鸣夏蝉。\r\n风月有高兴，写之武城弦。\r\n狂客属尪废，驽筋难强鞭。\r\n何暇远登览，但哦鲸海篇。\r\n尚苦八口累，依稀同曩贤。\r\n余龄寄幻境，未断东西绿。\r\n江淮米价平，一舸去悠然。\r\n幸此岁丰乐，浮游吾所便。\r\n异时访陈躅，复使後人怜。"
        },
        {
            "title": "京居感兴五首",
            "content": "稠人致高位，一二难遽数。\r\n骠骑彼将军，未应贤第五。"
        },
        {
            "title": "酬宗室令率惠墨",
            "content": "麝煤新剂黝而坚，谁谓奚生法不传。\r\n信是文房希代宝，益知公子过人贤。\r\n蔡中郎老喜飞白，扬执戟穷耽草玄。\r\n雅意肯要琼玖报，十丸聊以助吾颠。"
        },
        {
            "title": "感兴六首",
            "content": "雏雀学翻飞，不知毛羽微。\r\n青鵳笑高树，待尔饱朝饥。"
        },
        {
            "title": "春夜对月",
            "content": "丽景门头初月明，清川灯火两桥横。\r\n一舟若许东南去，何啻西风羽翼生。"
        },
        {
            "title": "答陈传道五首之四",
            "content": "闻有高秋兴，清樽醉飞鸿。\r\n应悲故人远，薄晚面西风。"
        },
        {
            "title": "寄金陵和上人",
            "content": "旧年问米欲东流，先赋新诗寄石头。\r\n赤鯶久沉江上信，杂悬误落海边州。\r\n想君道眼遥相识，顾我官身可自由。\r\n香火因缘知有在，草庵蔬粥不他求。"
        },
        {
            "title": "题城张氏放鹤亭",
            "content": "曾见君家亭上碑，东望风月动闲思。\r\n昔无卜筑如相待，今遂登临是不期。\r\n万顷白云山缺处，一庭黄叶雨来时。\r\n许昌应负重泉恨，当日阳春枉赋诗。"
        },
        {
            "title": "宿宝泉山慧日寺",
            "content": "日入不遑息，驱车更之东。\r\n回蹊出蒙密，解袂迎长风。\r\n风从何许来，历历江南钟。\r\n顿辔阿兰若，虚庭月正中。\r\n流萤逗深竹，白鸟巢青松。\r\n华灯耿翠箔，瑶花擢春丛。\r\n绝境美清夜，怳非尘界逢。\r\n惜无一樽酒，幸与之子同。\r\n明发即南北，浮生两飞蓬。"
        },
        {
            "title": "三鸟咏之三子规行",
            "content": "长江靡迤山坡陀，旅竹荒松蒙茑萝。\r\n蚕初眠起风日暖，梅弄黄时烟雨多。\r\n山间有径行逶迤，倦客据鞍生睡魔，\r\n奈尔思归啼鸟何。子规鸟，\r\n不如归去好。谁家西北最高楼，\r\n几为王孙怨芳草。子规怜尔解归飞，\r\n我独何心长不归。十年迹绝苏门道，\r\n梦里旧游知是非。一官窃食官仓米，\r\n十口之家饱而已。金印锦衣耀闾里，\r\n少年此心今老矣，问舍求田从此始。"
        },
        {
            "title": "卯醉口号",
            "content": "丙寅元佑初年冬，贺老困寓京尘中。\r\n无心炙手权门热，曝背晴阳坐屋东。"
        },
        {
            "title": "芜湖王敦城下作",
            "content": "斗立孤城日四围，贼奴曾未慑天威。\r\n风生虎帐豺声厉，尘犯龙颜鱼服归。\r\n首揭大航遗臭在，歌流乐府旧音非。\r\n当时不慕桓文举，草满中原胡马肥。"
        },
        {
            "title": "东华马上怀寄清凉和公兼简社中王拙居士",
            "content": "鸡鸣紞五鼓，驱马东华路。\r\n月落潮上时，云披日生处。\r\n摇摇渔艇子，挂席淩江去。\r\n送目思悠悠，横槊聊一赋。\r\n鸿雁南飞江北流，亭亭双塔是升州。\r\n前朝物色今何见，白鹭平沙接石头。\r\n石头城上清凉国，中有弥天大比丘。\r\n右军远孙傲时者，巾鉢久从莲社游。\r\n吾亦明年及瓜代，一庵见寄外何求。"
        },
        {
            "title": "雨余晚望",
            "content": "相应乳鸠鸣，桑间返照平。\r\n明津小舫度，高陇一牛耕。\r\n林薮归心健，尘埃病骨轻。\r\n屈骚魂爽在，未许独君清。"
        },
        {
            "title": "九月十日寄潘邠老",
            "content": "明月昔如许，怀人殊不来。\r\n徒歌桃叶曲，又负菊华开。\r\n尺纸缄愁去，扁舟载梦回。\r\n它年鸡黍约，千里信悠哉。"
        },
        {
            "title": "喜雨",
            "content": "终春久旱暵，涉夏俄溽暑。\r\n垢汗浼衣襟，梅津蒸柱础。\r\n黄霾闭赤景，测候错辰午。\r\n沙燕逐风鸢，翻飞遡来雨。\r\n纷纷白羽箭，齐发万牛弩。\r\n落瓦复鸣阶，浮沤如沸煮。\r\n崇朝已沛浃，枯渴顿清愈。\r\n田父喜过从，迎门好相语。\r\n蚕桑薄可具，豚酒与笔鼓。\r\n择吉谢丛祠，巫娘罢狂舞。\r\n晨炊饱丁壮，庇笠耕舄卤。\r\n少缓麦租期，庶将秋稼补。\r\n输入太仓中，蕃肥任黄鼠。"
        },
        {
            "title": "送鄂州刑狱掾王懋元功罢官还海陵兼简金陵和",
            "content": "暖云芳草横塘路，送客何之官鄂渚。\r\n江皋暑淫气如蒸，别来何之还海陵。\r\n海陵鄂渚非吾土，每後君来先我去。\r\n人无根蔕本悠悠，况指沧波是舟路。\r\n君方少健我衰迟，局蹙辕间不自持。\r\n因行寄声雁门远，岁暮敢亡林下期。\r\n好去将无同语掾，行见春风花满县。\r\n隐显它年不我遗，为续白莲社中十八传。\r\n\r\n【注释】：【原题】：\r\n送鄂州刑狱掾王懋元功罢官还海陵兼简金陵和上人"
        },
        {
            "title": "重寄潘豳老",
            "content": "轻舠蓦水帆如弓，一伸臂顷来江东。\r\n聊持美酒致吾子，方事彩衣娱汝翁。\r\n悬榻可容它客坐，闭关正与无月同。\r\n夙兴行乐竟何有，醒醉阴晴皆梦中。"
        },
        {
            "title": "再由赤埭有怀曹梦得",
            "content": "江上颠风倒客樯，江豚舞浪卷浑黄。\r\n故人漂泊知何处，何日平安到故乡。\r\n野色苍茫春尚浅，梦魂惝怳夜仍长。\r\n可无百斛兵厨酝，此段离夏未易忘。"
        },
        {
            "title": "感兴六首",
            "content": "扁舟彼何人，国霸始谋身。\r\n不知钓鱼翁，羞作故人臣。"
        },
        {
            "title": "京居春日遣怀",
            "content": "青梅小叶柳长条，相对春风各动摇。\r\n物色依依如有待，人情忽忽自无聊。\r\n五陵剑侠知谁健，三径车工不我招。\r\n好去广津门下水，新秋稳送木兰桡。"
        },
        {
            "title": "西城马上",
            "content": "烛冷尘消过上元，晴明风日柳初繁。\r\n偷闲偶到西城陌，喜见青山似故园。"
        },
        {
            "title": "广四愁寄李譓",
            "content": "夜如何其夜未央，斗星灿兮河苍凉。\r\n微月入牖窥曲房，候虫刺促鸣我床。\r\n离忧欻来煎人肠，夜如何其夜何长。\r\n绿琴在荐兮，拟楚奏之沈湘。\r\n朱弦湿露兮，声戾指而不扬。\r\n屏琴浩歌兮，屑涕泗之浪浪。\r\n我有所思兮，在河之阳。\r\n僾而不见兮，衷难弭忘。\r\n騄骥腾跃兮，鸿鹄翱翔。\r\n明璫玉案兮，尔不我将。\r\n缄诚结惠兮，久莫汝偿。\r\n永如牛女兮，南北相望。\r\n昔燕处兮，灵芸之堂。\r\n纫兰为佩兮，集芰为裳。\r\n西风凄紧兮，淩百草以殒黄。\r\n兰萎芰裂兮，恐被服之不芳。\r\n念汝玉立兮，贱组绣之文章。\r\n玄节日厉兮，奈惨栗之冰霜。\r\n胡不乘白云兮，归来乎帝乡。\r\n尚何所徯兮，毕永岁而彷徉。"
        },
        {
            "title": "病暑",
            "content": "早夏景延永，烈日天中央。\r\n欻欻燎原野，中人如探汤。\r\n病肺苦焦渴，吐舌生喉疮。\r\n蔗浆与茗饮，未易苏膏盲。\r\n稍惊气象变，云物来冥茫。\r\n仰枕视簷际，浩浩浮沧江。\r\n忽得灌顶偈，酒然心地凉。\r\n雷公未鼓怒，风伯何猖狂。\r\n扫荡太宇空，万影纔斜阳。\r\n俯辞楚台上，拱立齐鼎旁。\r\n一介命蝼蚁，敢干私雨晹。\r\n田夫信无罪，触热正驱蝗。"
        },
        {
            "title": "答陈传道五首之五",
            "content": "倒橐黄金尽，方悲行路难。\r\n桂薪炊玉粒，可是乐长安。"
        },
        {
            "title": "檥舟当到港作",
            "content": "为问溪头潮浅深，片帆长挂北归心。\r\n夜风吹雪晓尤怒，午日破云寒复阴。\r\n江淮行役殊未已，京洛朋游安事寻。\r\n何时稳坐饱麤饭，鼓腹东皋农父吟。"
        },
        {
            "title": "汴上留别李智父",
            "content": "一马西投汴水滨，自惊秋鬓带尘纷。\r\n秋风尽日吹黄叶，心事经年寄白云。\r\n去矣尺书勤访我，醉来樽酒强酬君。\r\n北窗络纬寒声急，明夜伤心独自闻。"
        },
        {
            "title": "题永城县园水亭",
            "content": "诘曲池塘碧玉流，褉亭孤占小汀洲。\r\n长纫座上芳兰佩，不系檐前画鷁舟。\r\n好泛羽觞修旧事，为书茧纸记清游。\r\n季真待得东还日，初见红蕖十亩秋。"
        },
        {
            "title": "送陈传道摄双沟戍商税",
            "content": "墙外长川拥万舟，门前山色入南州。\r\n风来浦口客争发，日下庭阴印未收。\r\n乍厌折腰从吏役，屡应回首念朋游。\r\n病夫颇有东流兴，预约清樽为少留。"
        },
        {
            "title": "答陈传道五首之一",
            "content": "客子厌京尘，长街风眯目。\r\n安得卧南阳，清潭渍寒菊。"
        },
        {
            "title": "怀寄潘孝本兼简其子言",
            "content": "春色先梅岭，秋声後桂林。\r\n溪通五羊险，云近九疑阴。\r\n无雁难逢信，有猿能伴吟。\r\n一樽烧酒美，应对阿戎斟。"
        },
        {
            "title": "寄别秦观少游",
            "content": "沔阳湖上小留连，疑是前时李谪仙。\r\n流向夜郎才半道，径还江夏乐当年。\r\n个侬生以才为累，阿堵官于老有缘。\r\n待得公归吾亦罢，春风先办两渔船。"
        },
        {
            "title": "将发彭城作",
            "content": "四年吟笑老东徐，满目溪山不负渠。\r\n得米径须偿酒债，有田便拟卜吾庐。\r\n明朝门外扁舟雪，别夜灯前满纸书。\r\n会问怱怱解携客，相思命驾定何如。"
        },
        {
            "title": "送王西枢出镇郑圃八首之八",
            "content": "衮绣行将复，沙堤百里东。\r\n病夫虽老矣，犹解赋豳风。"
        },
        {
            "title": "部兵之秋丘道中怀寄彭城社友",
            "content": "驾马出北门，徒御何迟迟。\r\n日气方汹涌，霜阴亦纷披。\r\n役夫前驱行，少妇痛不随。\r\n分携仰天哭，声尽有余悲。\r\n虽非远行迈，要之为别离。\r\n顾我岂无家，从公难遂私。\r\n且怀二三友，缺此文酒期。\r\n临分各有赠，婉思见乎词。\r\n吟讽一回首，烟林失城池。\r\n相思肯相过，斗黍为君炊。"
        },
        {
            "title": "送汉阳刑狱掾邹永年解官归养",
            "content": "高歌每忆故山薇，笑掷青衫换彩衣。\r\n竟为苍生安石起，本来男子次君归。\r\n脱冠弭棹兴非浅，戴笠乘车誓莫违。\r\n明日渡江聊赠别，武昌官柳尚依依。"
        },
        {
            "title": "怀寄周元翁十首",
            "content": "周郎尘外人，冰甃立寒玉。\r\n去我千里余，炯炯长在目。\r\n有德且有言，可采篆缣竹。\r\n未为造物怜，方徇斗筲禄。\r\n司晨属群鸡，安事彼鸾鹄。\r\n聊自况疲驽，盐车不为辱。"
        },
        {
            "title": "兴龙节日渡江怀寄二友弟兼示同行",
            "content": "燕庭冠佩拜炉香，丸剑纷纷想定场。\r\n江上烹鱼犹得信，座中惊雁已离行。\r\n浇愁酩酊一樽酒，破睡咿哑两橹床。\r\n不特赋诗怀二仲，故呈凡韵恼支郎。"
        },
        {
            "title": "怀寄彭城朋好十首之四张十七",
            "content": "好在张居士，云龙寄梦频。\r\n西斋见风月，连榻复何人。"
        },
        {
            "title": "方明古免丧西上山阴贺铸方回以诗送行非敢赠",
            "content": "西上迟迟谁挽留，了君方寸慕松楸。\r\n三年既尽亦当起，五斗有余非所求。\r\n早岁向风劳企羡，残生指日愿依投。\r\n得官傥近柴桑里，应许江边著钓舟。\r\n\r\n【注释】：【原题】：\r\n方明古免丧西上山阴贺铸方回以诗送行非敢赠言聊书美志"
        },
        {
            "title": "登黄楼有怀苏眉山",
            "content": "登黄楼，望黄州，\r\n黄州望不见，楼下水东流。\r\n水流何可留，浮云更悠悠。\r\n伤心泽畔客，憔悴楚兰秋。"
        },
        {
            "title": "闲情二首",
            "content": "青窗隐夕曛，玉甃紫苔春。\r\n佳人久不见，翠被销檀薰。\r\n长巾拂绿绮，上有三年尘。\r\n聊弹别燕弄，寄谢阳壹云。"
        },
        {
            "title": "和邠老郎官湖怀古五首",
            "content": "昔人泯黄壤，陈迹变沧波。\r\n劫火洞然坏，无如嘉句何。"
        },
        {
            "title": "题项羽庙三首之二",
            "content": "楚都陈迹久灰埃，一曲虞兮尚寄哀。\r\n不作偷生渡江计，可须千里更西来。"
        },
        {
            "title": "题天清寺安上人北轩",
            "content": "南城繁氏台，维昔孝王筑。\r\n歌吟寂无闻，万楹联佛屋。\r\n道人开北牖，俯就百乔木。\r\n八月鸣青蝉，槐蛾委平绿。\r\n客来借榻卧，吹睡俄顷足。\r\n疏雨隔斜阳，垂虹跨长陆。\r\n良游怅迟後，回谢三庚酷。\r\n瘦马尾华轩，江颜尘一掬。\r\n昨非忽复道，佳约犹可续。\r\n载酒定何时，新黄糁庭菊。"
        },
        {
            "title": "寄清凉和上人二首之二",
            "content": "南国风流百不存，石头今是给孤园。\r\n山连雉堞犹侵路，潮送渔舟自到门。\r\n方丈定容居士病，贝多应待客儿翻。\r\n悬知後日逢迎际，桃李春风两不言。"
        },
        {
            "title": "和张谋父游石佛山观魏太武书",
            "content": "中夏昔屯否，代邦天所开。\r\n鸿图属太武，不世英雄才。\r\n南洗洛阳血，西荡长安灰。\r\n毡车十万乘，略地驱风雷。\r\n一苇济长淮，筑宫瓜步隈。\r\n东邻拜牢饩，走使为婚媒。\r\n云旗即归路，览胜此悲徊。\r\n俯挥铁马鞭，顽石同陶坏。\r\n划成四大字，屹栗阴虹摧。\r\n沦精入崖壑，怒气羞蟠回。\r\n茫茫六百年，风雨生莓苔。\r\n伟迹寖销泯，威灵安在哉。\r\n生存贵无上，零落等尘埃。\r\n君为访古游，赋诗追七哀。\r\n人生谁不尔，莫负手中杯。"
        },
        {
            "title": "游云龙张氏山居",
            "content": "昔闻张逸民，卜筑云龙山。\r\n东望结遐想，喜得彭城官。\r\n一语定襟契，宛如平生欢。\r\n招携属休沐，投此萝薜间。\r\n女仆候门巷，青袿双翠鬟。\r\n苏斋轩户明，饼火焚椒兰。\r\n宝墨鬼神护，清诗冰玉寒。\r\n森然拱檐溜，架石排琅玕。\r\n东趋放鹤亭，磴道披茅菅。\r\n指顾百村落，炊烟林莽间。\r\n日脚洒平陆，两山如断环。\r\n凄风振晚叶，坐怯衣裘单。\r\n引领紫霄极，飘颻如可干。\r\n缅怀眉山公，五马来游盘。\r\n酣兴走颠笔，苍崖即鑱刊。\r\n午年仲冬月，雪野云弥漫。\r\n扫石坐舒啸，惠泉烹凤团。\r\n当时诧盛集，千古陋逵安。\r\n俛仰迹遂陈，斯人久泥蟠。\r\n我来後千日，逸躅何由攀。\r\n遇胜不能赋，俯寻尘路还。\r\n山英移未勒，时款白云关。"
        },
        {
            "title": "江夏秋怀三首之二",
            "content": "人物駸寻迫暮迟，秋风万里来如期。\r\n幽虫切切竟何道，羁燕怱怱将安之。\r\n洛下微吟聊拥鼻，西山爽气为支颐。\r\n肯将翰墨悲流落，寄语三闾彼一时。"
        },
        {
            "title": "迁家历阳江行夜泊黄泥潭怀寄冯善渊",
            "content": "黄泥潭口檥征篷，回指东城祗眼中。\r\n半夜凫鷖先觉雨，连江葭菼自生风。\r\n青灯解作无眼伴，白酒难招一醉同。\r\n从此相思寖相远，便凭归框附诗筒。"
        },
        {
            "title": "题汉阳招真亭",
            "content": "大别山颠清沔尾，飞亭迢嶢带云起。\r\n清狂使君初燕喜，拍手招呼黄鹤子。\r\n玄津炼出太阳酥，手葺胎发蒙头颅。\r\n每夸久落北酆籍，岂意齎恨归黄垆。\r\n越客登临兴何有，愁不能言病妨酒。\r\n残阳云梦窅然深，尚欲开襟吞八九。\r\n羽驾飘颻安在哉，使君余迹已尘埃。\r\n但见庾令楼横烟树杪，角声催月渡江来。"
        },
        {
            "title": "登乌江宝泉寺南山望金陵作",
            "content": "我爱金陵望不厌，独寻微迳蹑晴岚。\r\n柔桑浅草三月尾，踊塔飞楼一水南。\r\n苒苒流云牵仿像，迟迟艳日助醺酣。\r\n何须拊手歌桃叶，已觉王郎思不堪。"
        },
        {
            "title": "访金陵王闲叟不遇留别",
            "content": "歌成五噫赁舂者，药不二价夺牛翁。\r\n衰俗何知贵公子，清贫颇有昔人风。\r\n君方上冢渡沔去，我适乘舟投剡中。\r\n差池相失重回首，好住海鸥忘塞鸿。"
        },
        {
            "title": "同道通师之香林马上",
            "content": "冰霜节候迟，淮楚早春时。\r\n白草风头急，黄云日脚垂。\r\n鸟声投古戍，马力倦长陂。\r\n吾有官箴畏，劳生尔浪为。"
        },
        {
            "title": "题任氏传德集",
            "content": "钓鱼公子学屠龙，潦倒西班八品中。\r\n鼠目獐头登要地，鸡鸣狗盗策奇功。\r\n仪刑拔士无光禄，经术传家有圣童。\r\n慨想斯人安可作，九原松檟几秋风。"
        },
        {
            "title": "题项羽庙三首之一",
            "content": "分张天下付群雄，回首咸阳卷地空。\r\n六国三秦随扰攘，锦衣何暇到江东。"
        },
        {
            "title": "江行写望",
            "content": "斜照侵疏箔，微凉逗小窗。\r\n青蒲故依渚，白鸟屡横江。\r\n遣兴诗三百，煎愁橹一双。\r\n前舟定未远，叠鼓听逢逢。"
        },
        {
            "title": "中秋日怀寄潘邠老赋",
            "content": "西戍角声清且哀，东城鼓动殷然雷。\r\n雨阑伏槛月可待，风横檥舟君不来。\r\n得酒未容欢独伯，把书端与睡为媒。\r\n雪堂歛谷急还舍，更约头陀黄菊开。"
        },
        {
            "title": "题陶靖节集後",
            "content": "渊明不乐仕，解组归柴桑。\r\n遡风北窗下，坦腹傲羲皇。\r\n储粟既屡空，乞食何惶惶。\r\n有身即大患，斯语闻伯阳。\r\n顾我亦多忤，丘樊思退藏。\r\n慙无辟粒术，圭勺耗官仓。"
        },
        {
            "title": "黄鹤楼",
            "content": "登真者谁子，昔有费公禕。\r\n白日玉书下，青天驾鹤飞。\r\n此地少留憩，神标怅依依。\r\n振裾谢尘浊，与尔方远违。\r\n层楼宠陈迹，江山长四围。\r\n登临美商素，雨气薄西晖。\r\n水落州觜嫩，风豪帆背肥。\r\n飘然起遐想，琳馆閟岩扉。\r\n明月识悠阔，白云疑是非。\r\n金桃未遽熟，薤露虞先曦。\r\n高树两华表，长招羽驾归。\r\n灵瓢五色剂，定与遗民挥。\r\n自顾乏仙质，延生犹可希。\r\n刀圭傥不吝，如饱首阳饥。"
        },
        {
            "title": "秋怀二首之二",
            "content": "萧萧庭木落，格格鸡声恶。\r\n荒檐日影斜，饥猫捕黄雀。\r\n窗间养痾客，起念丘园乐。\r\n欲赋归去来，西风老藜藿。"
        },
        {
            "title": "答僧讷",
            "content": "唐代衣冠高四姓，天宗之亚荥阳郑。\r\n不坠家声五百年，桂籍相望三叶庆。\r\n上人猛谢区中缘，破冠投栉还童颠。\r\n寸灰已灭五经笥，来入辨才无碍禅。\r\n我窃官粮众人後，相逢宛是平生旧。\r\n一闻南国白头吟，万媿西风碧云陋。\r\n老鹤终辞鸡鹜群，谁将断绠绊浮云。\r\n它日传衣度梅岭，解留何语与将军。"
        },
        {
            "title": "和人伤春",
            "content": "人帘轻絮故依人，梦後题诗欲判春。\r\n纵使相思解销骨，此情终未作黄尘。"
        },
        {
            "title": "送李易初还汶阳",
            "content": "客宦怆离群，徐方复得君。\r\n青衫初试吏，白面颇能文。\r\n画舸浮春水，清樽醉舞裙。\r\n它年会相访，分卧北山云。"
        },
        {
            "title": "江夏八咏之六右赵佗石",
            "content": "西戍夕阳晴，东城石镜明。\r\n有山名八字，供作两眉横。"
        },
        {
            "title": "题汉阳寓舍老桑",
            "content": "曾无沃若饱吴蚕，腹蠹聊供啄木馋。\r\n底事殷勤喭元绪，不应有意附炎炎。"
        },
        {
            "title": "过澶魏被水民居二首之二",
            "content": "莫问居人溺与逃，破篱攲屋宿渔舠。\r\n中庭老树秋风後，鹳鹤将雏夺鹊巢。"
        },
        {
            "title": "酬别盱眙杜舆",
            "content": "君希谢太傅，筑室卧东山。\r\n应携玉人去，为问何时还。\r\n扁舟欲之东，霜落江潮悭。\r\n难从京口渡，且转广陵湾。\r\n与君合复离，悦若愁梦间。\r\n婴疾再寒暑，医师怜我顽。\r\n颓龄未遽尽，解组誓投闲。\r\n幽岩有芳桂，晚岁约同攀。"
        },
        {
            "title": "王迥子高挽章五首",
            "content": "已矣知无憾，贤愚共此途。\r\n白驹驰白日，黄发掩黄垆。\r\n和氏终还赵，干将不葬吴。\r\n驽疴如可强，犹拟奠生刍。"
        },
        {
            "title": "同王克慎宿清凉寺兼示和上人孙安之",
            "content": "六代风流不可寻，石头胜概古犹今。\r\n疏钟答响江山迥，啼鸟忘形松竹深。\r\n借问白云谁卜筑。拟要明月共登临。\r\n终投逸少兴公社，蔬粥麻衣事道林。"
        },
        {
            "title": "得周元翁蕲春道中书",
            "content": "离离赤枣墙东林，开窗下榻依墙阴。\r\n杖藜相顾赖之子，隐几忘言知我心。\r\n晚契初逢一东野，清诗屡掷双南金。\r\n官身为米自南北，世路亡羊无古今。\r\n梦泽草荒孤驿远，洞庭雨入沧江深。\r\n相思何以祝高韵，桂树秋风吟玉琴。"
        },
        {
            "title": "李固道中怀寄杜邯郸",
            "content": "西望丛台百尺间，车轮无角不知还。\r\n大夫庭下长无讼，谁伴青堂整日闲。"
        },
        {
            "title": "送王西枢出镇郑圃八首之三",
            "content": "公论由来重，高怀此去轻。\r\n吾非厚知己，感叹此苍生。"
        },
        {
            "title": "寓泊金陵寻王荆公陈迹",
            "content": "晚泊扁舟一问津，依然节物思羁人。\r\n江山月照六朝梦，桃李风吹三月春。\r\n宅枕谢公墩下路，诗寻萧寺壁间尘。\r\n可须樽酒平生约，长望西州泪满巾。"
        },
        {
            "title": "追和杜仲观咏蝶",
            "content": "黄蝶寻花日百回，荒庭多雨漫莓苔。\r\n老狂能似徽之辈，借宅犹应乞竹栽。"
        },
        {
            "title": "题赠芥堂老僧偶来",
            "content": "岁计江边二顷田，不能多应世间缘。\r\n闭门密竹荒松里，杯粥炉香六十年。"
        },
        {
            "title": "野步",
            "content": "津头微径望城斜，水落孤邨格嫩沙。\r\n黄草庵中疏雨湿，白头翁妪坐看瓜。"
        },
        {
            "title": "送人朝飨裕陵",
            "content": "三年不见鼎湖龙，弓剑尘埃玉座空。\r\n白发孤臣心断绝，满山明月柏城风。"
        },
        {
            "title": "泊舟永城寄京都朋游",
            "content": "正西千里是青门，桥下春流带雨浑。\r\n想见旧游芳草合，有谁楼上与销魂。"
        },
        {
            "title": "病后登快哉亭",
            "content": "经雨清蝉得意鸣，征尘见处见归程。\r\n病来把酒不知厌，梦後倚楼无限情。\r\n鸦带斜阳投古刹，草将野色入荒城。\r\n故园又负黄昏约，但觉秋风发上生。"
        },
        {
            "title": "秦淮夜泊",
            "content": "官柳动春条，秦淮生暮潮。\r\n楼台见新月，灯火上双桥。\r\n隔岸开朱箔，临风弄紫箫。\r\n谁怜远游子，心旆正摇摇。"
        },
        {
            "title": "宿芥塘佛祠",
            "content": "青青麰麦欲抽芒，浩荡东风晚更狂。\r\n微径断桥寻古寺，短篱高树隔横塘。\r\n开门未扫杨花雨，待晓先烧柏子香。\r\n底许暂忘行役倦，故人题字满长廊。"
        },
        {
            "title": "题诸葛谼田家壁",
            "content": "晚度孔明谼，林间访老农。\r\n行冲落叶径，坐听隔江钟。\r\n後舍灯犹织，前溪水自舂。\r\n无多游宦兴，卜隐幸相容。"
        },
        {
            "title": "题海陵寓舍二首之二",
            "content": "池上雪初消，春鸦已占巢。\r\n自怜流寓迹，无地可诛茅。"
        },
        {
            "title": "清燕堂",
            "content": "雀声啧啧燕飞飞，在得残红一两枝。\r\n睡思乍来还乍去，日长披卷下帘时。"
        },
        {
            "title": "送武桓之安阳",
            "content": "黄金络征辔，之子待明发。\r\n樽酒少迟留，禅林见凉月。\r\n歌鬟结蛾黛，怨此佳期阔。\r\n去去柳堤风，青蝉催白发。"
        },
        {
            "title": "石州引/石州慢",
            "content": "薄雨初寒，斜照弄晴，春意空阔。长亭柳色缠黄，远客一枝先折。烟横水际，映带几点归鸦，东风销尽龙沙雪。还记初关来，恰而今时节。将发。画楼芳酒，红泪清歌，顿成清别。已是经年，杳杳音尘多绝。欲知方寸，共有几许清愁，芭蕉不展丁香结。枉望断天涯，两厌厌风月。"
        },
        {
            "title": "伴云来/天香",
            "content": "烟络横林，山沈远照，逦迤黄昏钟鼓。烛映帘栊，蛩催机杼，共苦清秋风露。不眠思妇，齐应和、几声砧杵。惊动天涯倦宦，駸駸岁华行暮。当年酒狂自负。谓东君、已春相付。流浪征骖北道，客墙南浦。幽恨无人晤语。赖明月曾知旧游处。好伴云来，还将梦去。"
        },
        {
            "title": "人南渡/感皇恩",
            "content": "兰芷满芳洲，游思横路。罗袜尘生步。迎顾。整鬟颦黛，脉脉两情难语。细风吹柳絮。人南渡。回首旧游，山无重数。花底深朱户。何处。半黄梅子，向晚一帘疏雨。断魂分付与。春将去。"
        },
        {
            "title": "凌?/金人捧露盘",
            "content": "控沧江。排青嶂，燕台凉。驻采仗、乐未渠央。岩花磴蔓，妒千门、珠翠倚新妆。舞闲歌悄，恨风流、不管馀香。繁华梦，惊俄顷，佳丽地，指沧茫。寄一笑、何与兴亡。量船载酒，赖使君、相对两胡床。缓调清管，更为侬、三弄斜阳。"
        },
        {
            "title": "天门谣",
            "content": "牛渚天门险，限南北、七雄豪占。\r清雾敛，与闲人登览。\r\r待月上潮，平波滟滟，塞管轻吹新阿滥。\r风满槛，历历数、西州更点。"
        },
        {
            "title": "喋恋花",
            "content": "几许伤春春复暮，杨柳清阴，偏碍游丝度。\r天际小山桃叶步，白菽花满湔裙处。\r\r竟日微吟长短句，帘影灯昏，心寄胡琴语。\r数点雨声风约住，朦胧淡月云来去。"
        },
        {
            "title": "减字木兰花",
            "content": "冷香浮动。望处欲声胡蝶梦。晓日曈曨。愁见凝酥暖渐融。鼓催歌送。芳酒一尊谁与共。寂寞墙东。门掩黄昏满院风。"
        },
        {
            "title": "新念别/夜游宫",
            "content": "湖上兰舟暮发。扬州梦断灯明灭。想见琼花开似雪。帽檐香，玉纤纤，曾为折。渔管吹还咽。问何意、煎人愁绝。江北江南新念别。掩芳尊，与谁同，今夜月。"
        },
        {
            "title": "试周郎/诉衷情",
            "content": "乔家深闭郁金堂。朝镜事梅妆。云鬟翠钿浮动，微步拥钗梁。情尚秘，色犹庄。递瞻相。弄丝调管，时误新声，翻试周郎。"
        },
        {
            "title": "绿头鸭",
            "content": "玉人家，画楼珠箔临津。托微风彩箫流怨，断肠马上曾闻。宴堂开、艳妆丛里，调琴思、认歌颦。麝蜡烟浓，玉莲漏短，更衣不待酒初醺。绣屏掩、枕鸳相就，香气渐暾暾。回廊影、疏钟淡月，几许消魂？\r\n　　翠钗分、银笺封泪，舞鞋从此生尘，任兰舟、载将离恨，转南浦、背西曛。记取明年，蔷薇谢后，佳期应未误行云。凤城远、楚悔香嫩，先寄一枝春。青门外，只凭芳草，寻访郎君。\r\n【注释】：①玉人：指钟爱女子的呢称。\r\n②珠箔：珠帘。\r\n③琴思：琴曲中的情思。\r\n④枕鸳：即鸳枕，绣有鸳鸯的枕头。\r\n⑤翠钗：翠色的头钗，即碧玉钗。\r\n⑥曛：落日的余光。\r\n⑦凤城：即有凤阙之城，旧时京师的别称。\r\n⑧楚梅：楚地的梅花。用南朝陆凯《赠范晔诗》意。\r\n⑨青门：此处借指京师汴梁。【译文】：　　美人之家，一座门垂珠帘的彩楼俯临着渡口。借着微风，彩箫发出流荡的幽怨哀音，断肠的声韵我在马上奔波时也曾听闻。宴席在厅堂摆开，丽人们艳汝成群，她调弄着琴韵，我认出她微蹙黛眉的歌吟。麝香配制的蜡烛烟雾氤氲，手把荷叶杯饮酒时间苦短，当有些微微醉意的时候，便去更衣就寝。掩闭了彩绣屏风，枕上鸳鸯互相偎依亲近，芳香的气息越来越暖暖融融。环绕着回廊阴影，淡淡月色里传来稀疏的钟声，欢爱中有多少消魂情景。自从玉钗离分，她寄来银色的信笺封住泪痕，跳舞的绣鞋从此蒙起任随那木兰舟，载着离愁别恨，辗转过了现浦，背着夕阳西下的余辉远远消隐。请记住明年，当蔷薇花凋谢之后，别误 了有情人的佳期良辰。长安已经遥远，南楚梅花刚绽出香嫩，请你便先折一枝梅花寄芳香。到长安城东门之外，只凭着芳草引路，去寻访郎君。【赏析】：　　贺铸的词语言清新，风格多样，既有哀婉缠绵、典雅工丽，近似晏几道、秦观的一面；也有沉郁挺拔、豪爽峻迈，有如豪放派的另一面。这首词无疑属于前者，但又吸取了柳永词长调结构严密、动荡开合、往返交织的特点。但也正由于受到柳词太多的影响，在遣词用语上多少有点粗欲浅露。本词当是绍圣年间作者离开汴京后，在江夏（今湖北武汉）宝泉监任上的怀旧之作。上片回忆与一女子相识相爱的经过，笔触细腻，下片写分别后的相思之情，情致深婉。词的上片，开头“玉人”二句，写歌妓所居。“托微风”二句，写彩箫传情。“宴堂”二句，写宴堂巧遇。“麝蜡”七句，写欢爱情事。词的下片，过片“翠钗”三句，写乍欢旋离。“任兰舟”三句，写已之行踪。“记取”三句是来年佳约，“凤城”二句乃寄梅传信。“青门”三句，遥想来年重逢情景。先写对方来信及信中的伤感。再写自己为宦情所羁的无奈。并在信中预约再次相会的日期。最后设想情人一定在思念自己，并会届时到城门外前来迎接。从对方思念自己着笔来表现自己之思，亦抒情一妙法。而且设想巧妙，入情入理，很是精彩。情浓词艳，逼近花间。全词笔触细腻，将相思之情写得情致深婉。"
        },
        {
            "title": "摊破浣溪沙/山花子",
            "content": "锦鞯未弦瑟瑟徽。玉纤新拟凤双飞。缥缈烛烟花暮暗，就更衣。约略整环钗影动，迟回顾步佩声微。宛是春风胡蝶舞，带香归。"
        },
        {
            "title": "画眉郎/好女儿",
            "content": "雪絮雕章。梅粉华妆。小芒台、榧机罗湘素，鼓铜蟾砚滴，金雕琴写，玉燕钗梁。五马徘徊长路，漫非意、凤求凰。认兰情、自有怜才处，似题桥贵客，栽花潘令，真画眉郎。"
        },
        {
            "title": "簇水近",
            "content": "一笛清风弄袖，新月梳云缕。澄凉夜色，缠过几点黄昏雨。侠少朋游，正喜九陌消尘土。鞭穗袅、紫骝花步。过朱户。认得宫妆，为谁重扫新眉妩。徘徊片响难问，桃李都无语。十二青楼下，指灯火章台路。不念人、肠断归去。"
        },
        {
            "title": "乌啼月/乌夜啼",
            "content": "牛女相望处，星桥不碍东西。重墙未抵蓬山远，却恨画楼低。细字频传幽怨，凝缸长照单栖。城乌可是知人意，偏向月明啼。"
        },
        {
            "title": "小梅花/梅花引",
            "content": "思前别。记时节。美人颜色如花发。美人归。天一涯。娟娟姮娥，三五满还亏。翠眉蝉鬓生离诀。遥望青楼心欲绝。梦中寻。卧巫云。觉来珠泪，滴向湘水深。愁无已。奏绿绮。历历高山与流水。妙通神。觉知音。不知暮雨朝云、何山岑。相思无计堪可比。珠箔雕阑集千里。漏将分。月窗明。一夜梅花忽开、疑是君。"
        },
        {
            "title": "蝶恋花",
            "content": "几许伤春春复暮。杨柳清阴，偏碍游丝度。天际小山桃叶步。白苹花满湔裙处。竟日微吟长短句。帘影灯昏，心寄胡琴语。数点雨声风约住。朦胧淡月云来去。"
        },
        {
            "title": "望湘人",
            "content": "厌莺声到枕，花气动帘，醉魂愁梦相半。被惜余薰，带惊剩眼，几许伤春春晚。泪竹痕鲜，佩兰香老，湘天浓暖。记小江风月佳时，屡约非烟游伴。\r\n　　须信鸾弦易断，奈云和再鼓，曲中人远。认罗袜无踪，旧处弄波清浅。青翰棹舣，白蘋洲畔，尽目临皋飞观。不解寄、一字相思，幸有归来双燕。\r\n【注释】：①带惊剩眼：因消瘦而吃惊。\r\n②剩眼：指人变瘦后，腰带上空出越来越多的孔眼。泪竹痕鲜，佩兰香老，湘天浓暖记小江。\r\n③泪竹：二女娥皇，女英为舜妃，舜死后，二女洒泪于竹，成为班竹。见《博物志》。\r\n④佩兰：佩饰的兰花。\r\n⑤非烟：步非烟，唐开功业妾。【译文】：　　莺啼声传来，鲜花的香气飘进屋里。这动人的声音，这沁人肺腑的香气，却只能令我心烦。因为我在醉中苦闷，在梦中无法摆脱萦缠。它们消耗了我大半光阴。鸳被上还有她熏的余香，令我珍惜。我因思念她为她瘦得太快，双眼憔悴。多少次伤春悲秋，今年的春天似乎更晚。斑竹的泪痕似乎未干，曾佩过的幽兰消减，湘地的天气阴柔。记得在清风明月的良辰，多次相约美人，与我结伴游赏玩乐。我相信鸾弦脆弱，任凭我再三弄弦曲终人散，佳人依然不曾出现。她的踪迹无处可寻，昔日同游的地方，只有微风吹拂江面，江波处无迹可求。我登上岸边高高的楼观，终日里凝神眺看，无一音信，只有双燕归来以解相思。【赏析】：　　本词是伤春怀人之作，起三句以乐景反衬愁情，愈见其愁之深，统报全篇，以下写湘天春愁，上片开头三句起笑突兀，由外而内，由景入情，惝恍迷离，开篇已有哀感艳情。以“厌”字领起，下接四言对句，描绘室外春意盎然之美景，极细腻柔媚，且声味兼到，使人有如临其境之感。第三句具体描写“厌”字之神理，或醉或梦，表现愁情之深浓。下片由情入景，以燕子双归而情人尚锭在天涯作结，末句虽强作自我宽解之辞，貌似旷达，实质上不过是含泪的强笑，更令人心酸。此首怀人之作，艺术特点是融景入情，设色浓丽。上片重在伤春，而以莺声、花气、泪竹、佩兰融入之。泪竹、佩兰是正面渲梁、莺声、花气是反面衬托。过拍由伤春转入伤别。下片写曲终、人散、访旧、骋望，而以江峰、清秋、青翰、白频融入之。歇拍再融入双燕，既是以景结情，又与篇首“莺声”相映成章。“似曾相识”的双燕归来，似乎可以给人带点安慰，人有情，偏偏不解寄相思，燕无知，却依旧归来伴孤独。似自宽自解，仔细品味，却有无限凄凉和感伤。燕归而人远，燕双而人孤，愈显酸悲。感情上与起句的“厌”相呼应，针线甚为缜密。全词语言典雅华丽，结构动荡开合，十分严密。李攀龙评曰：“词虽婉丽，意实展转不尽，诵之隐隐如奏清庙朱弦，一唱三叹”（《草堂诗余隽》）。全词语言典雅华丽，结构动荡开合，十分严密。"
        },
        {
            "title": "南柯子/南歌子",
            "content": "斗酒才供泪，扁舟只载愁。画桥青柳小朱楼。犹记出城车马、为迟留。有恨花空委，无情水自流。河阳新鬓尽禁秋。萧散楚云巫雨、生此休。"
        },
        {
            "title": "凤栖梧/蝶恋花",
            "content": "为问宛溪桥畔柳。拂水倡条，几赠行人手。一样叶眉偏解皱。白绵飞尽因谁瘦。今日离亭还对酒。唱断青青，好去休回首。美阴向人疏似旧。何须更待秋风後。"
        },
        {
            "title": "减字木兰花",
            "content": "簪花照镜。客鬓萧萧都不整。拟倩东□。化作尊前如梦云。风香月影。信是瑶台清夜永。深闭重门。牵绊刘郎别後魂。"
        },
        {
            "title": "失调名",
            "content": "风头梦、吹无迹。"
        },
        {
            "title": "失调名",
            "content": "罗帷映月，玉研生冰。"
        },
        {
            "title": "石州慢",
            "content": "薄雨收寒，斜照弄晴，春意空阔。长亭柳色才黄，倚马何人先折？烟横水漫，映带几点归鸿，平沙消尽龙荒雪。犹记出关来，恰如今时节。\r\n　　将发，画楼芳酒，红泪清歌，便成轻别。回首经年，杳杳音尘都绝。欲知方寸，共有几许新愁？芭蕉不展丁香结。憔悴一天涯。两厌厌风月。\r\n【注释】：①平沙：广漠的沙原。\r\n②龙荒：一作“龙沙”，指荒凉的塞外。\r\n③方寸：指心中。\r\n④几许：多少。【译文】：　　寒水缓缓消退，岸边留下一线沙痕。春意渐渐回临，空阔 的沙洲靄纷纷。晴日良照，溪 边的新梅香气氤氲。数枝梅花争相吐蕊，装点新春。我在天涯满腔怨恨，试想我现胆何等的悲怆伤神？长亭门外，群山重叠，望不断的远山遥岑，正是令人忧愁的节令时分。遥想学闺中的你，一一也是思绪纷纭。画楼的层门紧闭，春风暗暗使你的容颜瘦损。我真是对不起你啊，让你独守空闺冷衾。辜负了多少尊前花月的美景，浪费了大好青春。你可知道，我也是归心似箭 ，恨不得一步跨进闺门。更有多少酸甜苦酸，留着回去向你诉说详尽。可等到我们再度相逢，恐怕又要过一年光阴。【赏析】：　　贺铸此词是追忆一段恋情。据吴曾《能改斋漫录》卷十六载：“方回眷一姝，别久，姝寄诗云：‘独倚危阑泪满襟，小园春色懒追寻。深恩纵似丁香结，难展芭蕉一寸心。’贺得诗，初叙分别之景色，后用所寄诗成《石州引》。”唐圭璋先生分析本词结构层次简明而精当：“此首，上片写景，‘空阔’二字，统括全景。初点日晚，次点柳黄。‘烟横’三句。写远景空阔，音响尤佳。‘犹记’十字，写别时所见之景相同也。下片抒情。换头承‘出关’，回忆昔日别时情况。‘回首’两句，转到如今。‘欲知’二句，一问一答，极见愁深念切。‘芭蕉’句，以景收，写出两地思念，视前更进一层”（《唐宋词简释》）\"上片写关外之景，而以“春意空阔”四字统括。“犹记”二句，点明别时景色正如今相同。换头承“出关”，回忆昔年轻别情形。“回首”二句，折到如今。“欲知”三句，由李商隐《代赠》“芭蕉不展丁香结，同向东风各自愁”诗句化出，而改叙述为问答，更觉摇曳生姿。“憔悴”二句，所谓“一种相思，两处闲愁”，更可见相知之深，相忆之切。欲知方寸，共有几许新愁？“欲知”句辞意顿转，写突接京都恋人诗篇，抒发相思。以“共有”二字将天涯两地双挽，借用恋人诗篇中丁香、芭蕉之意象，巧妙回复恋人。"
        },
        {
            "title": "蝶恋花",
            "content": "小院朱扉开一扇。内样新妆，镜里分明见。眉晕半深唇注浅。朵云冠子偏宜面。被掩芙蓉熏麝煎。帘影沈沈，祗有双飞燕。心事向人犹腼腆。强来窗下寻针线。"
        },
        {
            "title": "木兰花/玉楼春",
            "content": "银黄雁柱香檀拨。镂板三声催细抹。舞腰轻怯绛裙长，羞按筑球花十八。东城柳岸匆匆发。画舫一篙烟水阔。可怜单枕欲眠时，还见尊前前夜月。"
        },
        {
            "title": "木兰花/玉楼春",
            "content": "佩环声认腰肢软。风里麝熏知近远。此身常羡玉妆台，得见晓来梳画面。回廊几步通深院。一桁绣衣帘不卷。酒阑歌罢欲黄昏，肠断归巢双燕燕。"
        },
        {
            "title": "浪淘沙",
            "content": "一叶忽惊秋。分付东流。殷勤为过白苹洲。洲上小楼帘半卷，应认归舟。回首恋朋游。迹去心留。歌尘萧散梦云收。惟有尊前曾见月，相伴人愁。"
        },
        {
            "title": "浣溪沙",
            "content": "叠鼓新歌百样娇。铜丸玉腕促云谣。揭帘飞瓦雹声焦。九渠池边杨柳陌，香轮轧轧马箫箫。细风妆面酒痕销。"
        },
        {
            "title": "浣溪沙",
            "content": "云母窗前歇绣针。低鬟凝思坐调琴。玉纤纤按十三金。归卧文园犹带酒，柳花飞度画堂阴。只凭双燕话春心。"
        },
        {
            "title": "浣溪沙",
            "content": "翠縠参差拂水风。暖云如絮扑低空。丽人波脸觉春融。缨挂宝钗初促席，檀高微注玉杯红。芳醪何似此情浓。"
        },
        {
            "title": "江城子",
            "content": "麝熏微度绣芙蓉。翠衾重。画堂空。前夜偷期，相见却匆匆。心事两知何处问，依约是，梦中逢。坐疑行听竹窗风。出帘栊。杳无踪。已过黄昏，缠动寺楼钟。暮雨不来春又去，花满地，月朦胧。"
        },
        {
            "title": "六州歌头",
            "content": "少年侠气，交结五都雄。肝胆洞。毛发耸。立谈中。死生同。一诺千金重。推翘勇。衿豪踪。轻盖拥。聊飞鞚。斗城东。轰饮酒炉，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。似黄粱梦。辞丹凤。明月共。漾孤篷。官冗从。怀倥偬。落尘笼。薄书从。鶡弁如云众。共粗用。忽奇功。笳鼓动。渔阳弄。思悲翁。不请长缨，系取天娇种。剑吼西风。恨登山临水，手寄七弦桐。目送归鸿。"
        },
        {
            "title": "小重山",
            "content": "飘径梅英雪未融。芳菲消息到，杏梢红。隔年欢事水西东。凝思久，不语坐书空。回想夹城中。采山箫鼓沸，绮罗丛。钿轮珠网玉花骢。香陌上，谁与斗春风。"
        },
        {
            "title": "鹤冲天",
            "content": "冬冬鼓动，花外沈残漏。华月万枝灯，还清昼。广陌衣香度，飞盖影、相先後。个处频回首。锦房西去，期约武陵西口。当时早恨欢难偶。可堪流浪远，分携久。小畹兰英在，轻付与、何人手。不似长亭柳。舞枫眠雨，伴我一春销瘦。"
        },
        {
            "title": "思越人/朝天子",
            "content": "怊怅离亭断采襟。碧云明月两关心。几行书尾情何限，一尺裙腰瘦不禁。遥夜半，曲房深。有时昵语话如今。侵窗冷雨灯生晕，泪湿罗笺楚调吟。"
        },
        {
            "title": "思越人/朝天子",
            "content": "紫府东风放夜时。步莲秾李伴人归。五更钟动笙歌散，十里月明灯火稀。香苒苒，梦依依。天涯寒尽减春衣。凤凰城阕知何处，寥落星河一雁飞。"
        },
        {
            "title": "惜双双/惜分飞",
            "content": "皎镜平湖三十里。碧玉山围四际。莲荡香风里。彩鸳鸯觉双飞起。明月多情随舵尾。偏照空床翠被。回首笙歌地。醉更衣处长相记。"
        },
        {
            "title": "摊破浣溪沙/山花子",
            "content": "湖上秋深藕叶黄。清霜销瘦损垂杨。洲嘴嫩沙斜照暖，睡鸳鸯。红粉莲娃何处在，西风不为管馀香。今夜月明闻水调，断人肠。"
        },
        {
            "title": "摊破浣溪沙/山花子",
            "content": "双凤箫声隔彩霞。朱门深闭七香车。何处探春寻旧约，谢娘家。旖旎细风飘水麝，玲珑残雪浸山茶。饮罢西厢帘影外，玉蟾斜。"
        },
        {
            "title": "清平乐",
            "content": "小桃初谢。双燕还来也。记得年时寒食下。紫陌青门游冶。楚城满目春华。可堪游子思家。惟有夜来归梦，不知身在天涯。"
        },
        {
            "title": "清平乐",
            "content": "阴晴未定。薄日烘云影。临水朱门花一径。尽日鸟啼人静。厌厌几许春情。可怜老去兰成。看取镊残双鬓，不随芳草重生。"
        },
        {
            "title": "献金杯/厌金杯",
            "content": "风软香迟，花深漏短。可怜宵、画堂春半。碧纱窗影，卷帐蜡灯红，鸳枕畔。密写乌丝一段。采苹溪晚。拾翠沙空，尽愁倚、梦云飞观。木兰艇子，几日渡江来，心目断。桃叶青山隔岸。"
        },
        {
            "title": "相思引",
            "content": "团扇单衣杨柳陌。花似春风□无迹。赖白玉香奁供汾泽。借秀色。添春色。借秀色。添春色。云幕华灯张绮席。半醉客。留醒客。半醉客。留醒客。渐促膝倾鬟琴差拍。问此夕。知何夕。问此夕。知何夕。"
        },
        {
            "title": "减字浣溪沙/浣溪沙",
            "content": "楼角初销一缕霞。淡黄杨柳暗栖鸦。玉人和月摘梅花。笑拈粉香归洞户，更垂帘幕护窗纱。东风寒似夜来些。"
        },
        {
            "title": "减字浣溪沙/浣溪沙",
            "content": "两点春山一寸波。当筵娇甚不成歌。动人情态可须多。金井露寒风下叶，画桥云断月侵河。厌厌此夜奈愁何。"
        },
        {
            "title": "减字浣溪沙/浣溪沙",
            "content": "浮动花钗影鬓烟。浅妆浓笑有馀妍。酒醺檀点语凭肩。留不住时分钿镜，旧曾行处失金莲。碧云芳草恨年年。"
        },
        {
            "title": "减字浣溪沙/浣溪沙",
            "content": "清浅陂塘藕叶乾。细风蔬雨鹭鸶寒。半垂帘幕倚阑干。惆怅窃香人不见，几回憔悴後庭兰。行云可是渡江难。"
        },
        {
            "title": "减字浣溪沙/浣溪沙",
            "content": "青翰舟中祓禊筵。粉娥窥影两神仙。酒阑飞去作非烟。重访旧游人不见，雨荷风蓼夕阳天。折花临水思茫然。"
        },
        {
            "title": "减字浣溪沙/浣溪沙",
            "content": "宫锦袍熏水麝香。越纱裙染郁金黄。薄罗依约见明妆。绣陌不逢携手伴，绿窗谁是画眉郎。春风十里断人肠。"
        },
        {
            "title": "减字浣溪沙/浣溪沙",
            "content": "鹦鹉惊人促下帘。碧纱如雾隔香奁。雪儿窥镜晚蛾纤。乌鹊桥边河络角，鸳鸯楼外月西南。门前嘶马弄金衔。"
        },
        {
            "title": "减字浣溪沙/浣溪沙",
            "content": "鹦鹉无言理翠襟。杏花零落昼阴阴。画桥流水半篙深。芳径与谁寻斗草，绣床终日罢拈针。小笺香管写春心。"
        },
        {
            "title": "减字浣溪沙/浣溪沙",
            "content": "闲把琵琶旧谱寻。四弦声怨却沈吟。燕飞人静画堂深。欹枕有时成雨梦，隔帘无处说春心。一从灯夜到如今。"
        },
        {
            "title": "减字浣溪沙/浣溪沙",
            "content": "莲烛啼痕怨漏长。吟蛩随月到回廊。一屏烟景画潇湘。连夜断无行雨梦，隔年犹有著人香。此情须信是难忘。"
        },
        {
            "title": "减字浣溪沙/浣溪沙",
            "content": "梦想西池辇路边。玉鞍娇马小辎軿。春风十里斗婵娟。临水登山漂泊地，落花中酒寂寥天。个般情味已三年。"
        },
        {
            "title": "减字浣溪沙/浣溪沙",
            "content": "烟柳春梢蘸晕黄。井阑风绰小桃香。觉时帘幕又斜阳。望处定无千里眼，断来能有几回肠。少年禁取恁凄凉。"
        },
        {
            "title": "减字浣溪沙/浣溪沙",
            "content": "鼓动城头啼暮鸦。过云时送雨些些。嫩凉如水透窗纱。弄影西厢侵户月，分香东畔拂墙花。此时相望抵天涯。"
        },
        {
            "title": "减字浣溪沙/浣溪沙",
            "content": "三扇屏山匝象床。背灯偷解素罗裳。粉肌和汗自生香。易失旧欢劳蝶梦，难禁新恨费鸾肠。今宵风月两相忘。"
        },
        {
            "title": "减字浣溪沙/浣溪沙",
            "content": "秋水斜阳演漾金。远山隐隐隔平林。几家村落几声砧。记得西楼凝醉眼，昔年风物似如今。只无人与共登临。"
        },
        {
            "title": "小重山",
            "content": "花院深疑无路通。碧纱窗影下，玉芙蓉。当时偏恨五更钟。分携处，斜月小帘栊。楚梦冷沈踪。一双金缕枕，半床空。画桥临水凤城东。楼前柳，憔悴几秋风。"
        },
        {
            "title": "烛影摇红",
            "content": "波影翻帘，泪痕凝蜡青山馆。故人千里念佳期，襟佩如相款。惆怅更长梦短。但衾枕、馀芬剩暖。半窗斜月，照人肠断，啼鸟不管。"
        },
        {
            "title": "鸳鸯梦/临江仙",
            "content": "午醉厌厌醒自晚，鸳鸯春梦初惊。闲花深院听啼莺。斜阳如有意，偏傍小窗明。莫倚雕阑怀往事，吴山楚水纵横。多情人奈物无情。闲愁朝复暮，相应两潮生。"
        },
        {
            "title": "雁後归/临江仙",
            "content": "翡翠楼高帘幕薄，温家小玉妆台。画眉难称怯人催。羞从面色起，娇逐语声来。门外木兰花艇子，垂杨风扫纤埃。平湖一镜绿萍开。缓歌轻调笑，薄暮采莲回。"
        },
        {
            "title": "雁後归/临江仙",
            "content": "巧翦合欢罗胜子，钗头春意翩翩。艳歌浅拜笑嫣然。愿郎宜此酒，行乐驻华年。未是文园多病客，幽襟凄断堪怜。旧游梦挂碧云边。人归落雁後，思发在花前。"
        },
        {
            "title": "念彩云/夜游宫",
            "content": "流水苍山带郭。寻尘迹、宛然如昨。犹记黄花携手约。误重来，小庭花，空自落。不怨兰情薄。可怜许、彩云漂泊。紫燕西飞书漫托。碧城中，几青楼，垂画幕。"
        },
        {
            "title": "吴门柳/渔家傲",
            "content": "啸度万松千步岭。钱湖门外非尘境。见底碧漪如眼净。岚光映。镜屏百曲新磨莹。好月为人重破瞑。云头艳艳开金饼。传语桂娥应奈静。堪乘兴。尊前听我游仙咏。"
        },
        {
            "title": "吴门柳/渔家傲",
            "content": "窈窕盘门西转路。残阳映带青山暮。最是长杨攀折苦。堪怜许。清霜翦断和烟缕。春水归期端不负。依依照影临南浦。留取木兰舟少住。无风雨。黄昏月上潮平去。"
        },
        {
            "title": "楼下柳/天香",
            "content": "满马京□，装怀春思，翩然笑度江南。白鹭芳洲，青蟾雕舰，胜游三月初三。舞裙溅水，浴兰佩、绿染纤纤。归路要同步障，迎风会卷珠帘。离觞未容半酣。恨乌樯、已张轻帆。秋鬓重来淮上，几换新蟾。楼下会看细柳，正摇落清霜拂画檐。树犹如此，人何以堪。"
        },
        {
            "title": "江南曲/踏莎行",
            "content": "小苑浴兰，微波寄叶。石城回首山重沓。绮窗烟雨梦佳期，飞霞艇子雕檀楫。楼回披襟，廊长响屧。供愁麝月眉心帖。紫箫闲捻度新声，有人偷倚阑干掐。"
        },
        {
            "title": "江南曲/踏莎行",
            "content": "鸦轧齐桡，□冬叠鼓。浮骖晚下金牛渚。莫愁应自有愁时，篷窗今夜潇潇雨。杜若芳洲。芙蓉别浦。依依艳笑逢迎处。随潮风自石城来，潮回好寄人传语。"
        },
        {
            "title": "江南曲/踏莎行",
            "content": "蝉韵清弦，溪横翠縠。翩翩彩鷁帆开幅。黄帘绛幕掩香风，当筵灿灿人如玉。浅黛凝愁，明波转瞩。兰情似怨临行促。不辞寸断九回肠，殷勤更唱江南曲。"
        },
        {
            "title": "摊破浣溪沙/山花子",
            "content": "曲磴斜阑出翠微。西州回首思依依。风物宛然长在眼，只人非。绿树隔巢黄鸟并，沧洲带雨白鸥飞。多谢子规啼劝我，不如归。"
        },
        {
            "title": "水调歌头",
            "content": "彼美吴姝唱，繁会阖闾邦。千坊万井，斜桥曲水小轩窗。缥缈关山台观。罗绮云烟相半。金石压掁撞。痴信东归虏，黑自死心降。范夫子，高标韵，秀眉庞。功成长往，有人同载世无双。物外聊从吾好。赖尔工颦妍笑。伴醉玉连缸。尽任扁舟路，风雨卷秋江。"
        },
        {
            "title": "芳洲泊/踏莎行",
            "content": "露叶栖萤，风枝袅鹊。水堂离燕褰珠箔。一声横玉吹流云，厌厌凉月西南落。江际吴边，山侵楚角。兰桡明夜芳洲泊。殷勤留语采香人，清尊不负黄花约。"
        },
        {
            "title": "金凤钩",
            "content": "江南又叹流寓。指芳物、伴人迟暮。搅晴风絮。弄寒烟雨。春去更无寻处。石城楼观青霞举。想艇子、寄谁容与。断云荆渚。限潮湓浦。不见莫愁归路。"
        },
        {
            "title": "连理枝",
            "content": "绣幌闲眠晓。处处闻啼鸟。枕上无情，斜风横雨，落花多少。想灞桥、春色老於人，恁江南梦杳。往事今何道。聊咏池塘草。怀县年来，萧萧壮发，可堪频照。赖醉乡、佳境许徜徉，惜归欤不早。"
        },
        {
            "title": "河满子",
            "content": "每恨相逢薄处，可怜欲去迟回。犹记新声团扇□，殷勤再引馀杯。为问依依杨柳，秋风好住章台。疏雨忽随云断，斜阳却送潮回。桃叶青山长在眼，几时双楫迎来。如待碧阑红药，一年两度花开。"
        },
        {
            "title": "雁後归/临江仙",
            "content": "鸦背夕阳山映断，绿杨风扫津亭。月生河影带疏星。青松巢白鸟，深竹逗流萤。隔水彩舟然绛蜡，碧窗想见娉婷。浴兰熏麝助芳馨。湘弦弹未半，凄怨不堪听。"
        },
        {
            "title": "御街行",
            "content": "松门石路秋风扫。似不许、飞尘到。双携纤手别烟萝，红粉清泉相照。几声歌管，正须陶写，翻作伤心调。岩阴暝色归云悄。恨易失、千金笑。更逢何物可忘忧，为谢江南芳草。断桥孤驿，冷云黄叶，相见长安道。"
        },
        {
            "title": "忆秦娥",
            "content": "著春衫。玉鞭鞭马南城南。南城南。柔条芳草，留驻金衔。粉娥采叶供新蚕。蚕饥略许携纤纤。携纤纤。湔裙淇上，更待初三。"
        },
        {
            "title": "忆秦娥",
            "content": "风惊幕。灯前细雨檐花落。檐花落。玉台清镜，泪淹妆薄。良时不再须行乐。王孙莫负东城约。东城约。一分春色，为君留著。"
        },
        {
            "title": "忆秦娥",
            "content": "晓朦胧。前溪百鸟啼匆匆。啼匆匆。凌波人去，拜月楼空。去年今日东门东。鲜妆辉映桃花红。桃花红。吹开吹落，一任东风。"
        },
        {
            "title": "醉春风",
            "content": "楼外屏山秀。凭阑新梦後。归云何许误心期，候候候。到陇梅花，渡江桃叶，断魂招手。楚制汗衫旧。啼妆曾枕袖。东阳咏罢不胜情，瘦瘦瘦。隋岸伤离，渭城怀远，一枝烟柳。"
        },
        {
            "title": "怨三三",
            "content": "玉津春水如蓝。宫柳毵毵。桥上东风侧帽檐。记佳节、约是重三。飞楼十二珠帘。恨不贮、当年彩蟾。对梦雨廉纤。愁随芳草，绿遍江南。"
        },
        {
            "title": "诉衷情",
            "content": "半销檀粉睡痕新。背镜照樱唇。临风再歌团扇，深意属何人。轻调笑，浅凝颦。认情亲。最难堪酒，似不胜情，依样伤春。"
        },
        {
            "title": "诉衷情",
            "content": "不堪回首卧云乡。羁宦负清狂。年来镜湖风月，鱼鸟两相忘。秦塞险，楚山苍。更斜阳。画桥流水，曾见扁舟，几度刘郎。"
        },
        {
            "title": "西江月",
            "content": "携手看花深径，扶肩待月斜廊。临分少伫已伥伥。此段不堪回想。欲寄书如天远，难销夜似年长。小窗风雨碎人肠。更在孤舟枕上。"
        },
        {
            "title": "摊破木兰花/木兰花",
            "content": "桂叶眉丛恨自成。锦瑟弦调，双凤和鸣。钗梁玉胜挂兰缨。帘影沈沈，月堕参横。屏护文茵翠织成。摘佩牵裾，燕样腰轻。清溪百曲可怜生。大抵新欢，此夜□情。"
        },
        {
            "title": "惜奴娇",
            "content": "玉立佳人，韵不减、吴苏小。赋深情、华年韶妙。叠鼓新歌，最能作、江南调。缥缈。似阳台、娇云弄晓。有客临风，梦後拟、池塘草。竟装怀、□愁多少。绿绮芳尊，映花月、东山道。正要。个卿卿、嫣然一笑。"
        },
        {
            "title": "玉连环/一落索",
            "content": "别酒更添红粉泪。促成愁醉。相逢浅笑合微吟，撩惹到、缠绵地。花下解携重附耳。佳期深记。青翰舟稳绣衾香，谁禁断、东流水。"
        },
        {
            "title": "木兰花/玉楼春",
            "content": "罗巾粉汗和香浥。纤指留痕红一捻。离亭再卜和欢期，寻见石榴双翠叶。危楼欲上危肠怯。纵得鸾胶难寸接。西风燕子会来时，好付小笺封泪帖。"
        },
        {
            "title": "清平乐",
            "content": "沈侯销瘦。八咏新题就。惆怅酒醒兼梦後。带眼如何复旧。几时一叶兰舟。画桡鸦轧东流。新市小桥西畔，有人长倚妆楼。"
        },
        {
            "title": "清平乐",
            "content": "林皋叶脱。楼下清江阔。船里琵琶金捍拨。弹断么弦再抹。夜潮州渚生寒。城头星斗阑干。忍话旧游新梦，三千里外长安。"
        },
        {
            "title": "小重山",
            "content": "一叶西风生嫩凉。彩舟旗影动，背斜阳。溪流几曲似回肠。高城远，今夜为谁长。正节号清狂。苎萝标韵美，倚新妆。月华歌调转清商。尊酒畔，好住伴刘郎。"
        },
        {
            "title": "南歌子",
            "content": "心蹙黄金缕，梢垂白玉团。孤芳不怕雪霜寒。先向百花头上、探春□。傍水添新韵，横墙露粉颜。夜来和月起凭阑。认得暗香微度、有无间。"
        },
        {
            "title": "南歌子",
            "content": "绣幕深朱户，熏炉小象床。扶肩醉被冒明珰。绣履可怜分破、两鸳鸯。梦枕初回雨，啼钿半□妆。一钩新月渡横塘。谁认凌波微步、袜尘香。"
        },
        {
            "title": "点绛唇",
            "content": "一幅霜绡，麝煤熏腻纹丝缕。掩妆无语。的是销凝处。薄暮兰桡，漾下苹花渚。风留住。绿杨归路。燕子西飞去。"
        },
        {
            "title": "罗敷歌/采桑子",
            "content": "东山未办终焉计，聊尔西来。花苑平台。倦客登临第几回。连延复道通驰道，十二门开。车马尘埃。怅望江南雪後梅。"
        },
        {
            "title": "临江仙",
            "content": "暂假临淮东道主，每逃歌舞华筵。经年未办买山钱。筋骸难强，久坐沐猴禅。行拥一舟称浪士，五湖春水如天。越人相顾足嫣然。何须绣被，来伴拥蓑眠。"
        },
        {
            "title": "南乡子",
            "content": "柳岸舣兰舟。更结东山谢氏游。红泪清歌催落景，回头。□出尊前一段愁。东水漫西流。谁道行云肯驻留。无限鲜飙吹芷若，汀洲。生羡鸳鸯得自由。"
        },
        {
            "title": "南乡子",
            "content": "秋半雨凉天。望後清蟾未破圆。二十四桥游冶处，留连。携手娇饶步步莲。眉宇有馀妍。初破瓜时正妙年。玉局弹棋无限意，缠绵。肠断吴蚕两处眠。"
        },
        {
            "title": "摊破木兰花/木兰花",
            "content": "南浦东风落暮潮。祓禊人归，相并兰桡。回身昵语不胜娇。犹碍华灯，扇影频摇。重泛青翰顿寂寥。魂断高城手漫招。佳期应待鹊成桥。为问行云，谁伴朝朝。"
        },
        {
            "title": "摊破木兰花/木兰花",
            "content": "芳草裙腰一尺围。粉郎香润，清洒蔷薇。为嫌风日下楼稀。杨柳青阴，深闭朱扉。枉是尊前调玉徽。彩鸾何事逐鸡飞。楚台赋客莫相违。留住行云，好待郎归。"
        },
        {
            "title": "减字木兰花",
            "content": "多情多病。万斛闲愁量有剩。一顾倾城。惟觉尊前笑不成。探香幽径。好住东风谁主领。多谢流莺。欲别频啼四五声。"
        },
        {
            "title": "减字木兰花",
            "content": "南园清夜。临水朱阑垂柳下。从坐莲花。潋滟觥船泛露华。酒阑歌罢。双□前愁东去也。回想人家。芳草平桥一径斜。"
        },
        {
            "title": "减字木兰花",
            "content": "闲情减旧。无奈伤春能作瘦。桂楫兰舟。几送人归我滞留。西门官柳。满把青青临别手。谁共登楼。分取烟波一段愁。"
        },
        {
            "title": "减字木兰花",
            "content": "春容秀润。二十四番花有信。鸾镜佳人。得得浓妆样样新。情无远近。水阔山长分不尽。一断音尘。泪眼花前只见春。"
        },
        {
            "title": "木兰花/玉楼春",
            "content": "朝来著眼沙头认。五两竿摇风色顺。佳期学取弄潮儿，人纵无情潮有信。纷纷花雨红成阵。冷酒青梅寒食近。漫将江水比闲愁，水尽江头愁不尽。"
        },
        {
            "title": "木兰花/玉楼春",
            "content": "嫣然何啻千金价。意远态闲难入画。更无方便只尊前，说尽牵情多少话。别来乐事经春罢。枉度佳春抛好夜。如今触绪易销魂，最是不堪风月下。"
        },
        {
            "title": "清平乐",
            "content": "厌厌别酒。更执纤纤手。指似归期庭下柳。一叶西风前後。无端不系孤舟。载将多少离愁。又是十分明月，照人两处登楼。"
        },
        {
            "title": "清平乐",
            "content": "宋邻东畔。明月关深院。玉指金徽调旧怨。楚客归心欲断。城隅芳草初春。佳期重约临分。丽句漫题双带，也愁系住行云。"
        },
        {
            "title": "清平乐",
            "content": "吴波不动。四际晴山拥。载酒一尊谁与共。回首江湖旧梦。长艚珠箔青篷。橹声鸦轧征鸿。泪□镂檀香枕，醉眠摇□春风。"
        },
        {
            "title": "思越人/朝天子",
            "content": "京口瓜洲记梦间。朱扉犹想映花关。东风太是无情思，不许扁舟兴尽还。春水漫，夕阳闲。乌樯几转绿杨湾。红尘十里扬州过，更上迷楼一借山。"
        },
        {
            "title": "拥鼻吟/吴音子",
            "content": "别酒初销，怃然弭棹蒹葭浦。回首不见高城，青楼更何许。大艑轲峨，越商巴贾。万恨龙锺，篷下对语。指征路。山缺处，孤烟起，历历闻津鼓。江豚吹浪，晚来风转夜深雨。拥鼻微吟，断肠新句。粉碧罗笺，封泪寄与。"
        },
        {
            "title": "定情曲",
            "content": "沈水浓熏，眉粉淡妆，露华鲜映春晓。浅颦轻笑。真物外，一种闲花风调。可待合欢翠被，不见忘忧芳草。拥膝浑忘羞，回身就郎抱。两点灵犀心颠倒。念乐事稀逢，归期须早。五云闻道。星桥畔、油壁车迎苏小。引领西陵自远，携手东山偕老。殷勤制、双凤新声，定情永为好。"
        },
        {
            "title": "菱花怨",
            "content": "叠鼓嘲喧，彩旗挥霍，苹汀薄晚，兰舟催解。别浦潮平，小山云断，十幅饱帆风快。回想牵衣，愁掩啼妆，一襟香在。纨扇惊秋，菱花怨晚，谁共蛾黛。何处玉尊空，对松陵正美，鲈鱼苽菜。露洗凉蟾，潦吞平野，三万顷非尘界。览胜情无奈。恨难招、越人同载。会凭紫燕西飞，更约黄鹂相待。"
        },
        {
            "title": "忆仙姿/如梦令",
            "content": "彩舫解维官柳。楼上谁家红袖。团扇弄微风，如为行人招手。回首。回首。云断武陵溪口。"
        },
        {
            "title": "忆仙姿/如梦令",
            "content": "莲叶初生南浦。两岸绿杨飞絮。向晚鲤鱼风，断送彩帆何处。凝伫。凝伫。楼外一江烟雨。"
        },
        {
            "title": "夜游宫",
            "content": "江面波纹皱縠。江南岸、草和烟绿。初过寒食一百六。采苹游，□香裙，鸣佩玉。心事偷相属。赋春恨、彩笺双幅。今夜小楼吹凤竹。谢东风，寄情人，肠断曲。"
        },
        {
            "title": "浪淘沙",
            "content": "雨过碧云秋。烟草汀洲。远山相对一眉愁。可惜芳年桥畔柳，不系兰舟。为问木兰舟。何处淹留。相思今夜忍登楼。楼下谁家歌水调，明月扬州。"
        },
        {
            "title": "浪淘沙",
            "content": "潮涨湛芳桥。难渡兰桡。卷帘红袖莫相招。十二阑干今夜月，谁伴吹箫。烟草接亭皋。归思迢迢。兰成老去转无憀。偏恨秋风添鬓雪，不共魂销。"
        },
        {
            "title": "浪淘沙",
            "content": "一十二都门。梦想能频。无言桃李几经春。艳粉鲜香开自落，还为何人。白纻别时新。苒苒征尘。镜中消瘦老於真。赖有天涯风月在，依旧相亲。"
        },
        {
            "title": "浪淘沙",
            "content": "把酒欲歌骊。浓醉何辞。玉京烟柳欲黄时。明日景阳门外路，相背春归。敛泪复牵衣。私语迟迟。可怜谁会两心期。惟有画帘斜月见，应共人知。"
        },
        {
            "title": "雨中花/夜行船",
            "content": "回首扬州，猖狂十载，依然一梦归来。但觉安仁愁鬓，几点尘埃。醉墨碧纱犹锁，春衫白纻新裁。认鸣珂曲里，旧日朱扉，闲闭青苔。人非物是，半晌鸾肠易断，宝勒空回。徒怅望、碧云销散，明月徘徊。忍过阳台折柳，难凭陇驿传梅。一番桃李，迎风无语，谁是怜才。"
        },
        {
            "title": "芳草渡/系裙腰",
            "content": "留征辔，送离杯。羞泪下，拈青梅。低声问道几时回。秦筝雁促，此夜为谁排。君去也，远蓬莱。千里地，信音乖。相思成病底情怀。和烦恼，寻个便，送将来。"
        },
        {
            "title": "相思引",
            "content": "终日怀归翻送客。春风祖席。南成陌。便莫惜。离觞频卷白。动管色。催行色。动管色。催行色。何处投鞍风雨夕。临水驿。空山驿。临水驿。空山驿。纵明月相思千里隔。梦咫尺。勤书尺。梦咫尺。勤书尺。"
        },
        {
            "title": "凤栖梧/蝶恋花",
            "content": "挑菜踏青都过却。杨柳风轻，摆动秋千索。啼鸟自惊花自落。有人同在真珠箔。淡净衣裳妆□薄。闲凭银筝，睡鬓慵梳掠。试问为谁添瘦弱。娇羞只把眉颦著。"
        },
        {
            "title": "忆仙姿/如梦令",
            "content": "江上潮回风细。红袖倚楼凝睇。天际认归舟，但见平林如荠。迢递。迢递。人更远於天际。"
        },
        {
            "title": "忆仙姿/如梦令",
            "content": "何处偷谐心赏。促坐绮罗筵上。不记下楼时，醉□月侵书幌。怀想。怀想。清丽歌声妆样。"
        },
        {
            "title": "忆仙姿/如梦令",
            "content": "梦想山阴游冶。深径碧桃花谢。曲水稳流觞，暖絮芳兰堪藉。萧洒。萧洒。月棹烟蓑东下。"
        },
        {
            "title": "忆仙姿/如梦令",
            "content": "柳下玉骢双鞚。蝉鬓宝钿浮动。半醉倚迷楼，聊送斜阳三弄。豪纵。豪纵。一觉扬州春梦。"
        },
        {
            "title": "忆仙姿/如梦令",
            "content": "雨後一分春减。深院落红如糁。柳外出秋千，度日彩旗风颭。销黯。销黯。门共宝奁长掩。"
        },
        {
            "title": "忆仙姿/如梦令",
            "content": "罗绮丛中初见。理鬓横波流转。半醉不胜情，帘影犹招歌扇。留恋。留恋。秋夜辞巢双燕。"
        },
        {
            "title": "忆仙姿/如梦令",
            "content": "相见时难别易。何限玉琴心意。眉黛只供愁，羞见双鸳鸯字。憔悴。憔悴。蜡烛销成红泪。"
        },
        {
            "title": "忆仙姿/如梦令",
            "content": "日日春风楼上。不见石城双桨。鸳枕梦回时，烛泪屏山相向。流荡。流荡。门外白苹溪涨。"
        },
        {
            "title": "忆仙姿/如梦令",
            "content": "白纻春衫新制。准拟采兰修禊。遮日走京尘，何啻分阴如岁。留滞。留滞。不似行云难系。"
        },
        {
            "title": "鹧鸪天",
            "content": "轰醉王孙玳瑁筵。渴虹垂地吸长川。侧商调里清歌送，破尽穷愁直几钱。孤棹舣，小江边。爱而不见酒中仙。伤心两岸官杨柳，已带斜阳又带蝉。"
        },
        {
            "title": "风流子",
            "content": "何处最难忘。方豪健，放乐五云乡。彩笔赋诗，禁池芳草，香鞯调马，辇路垂杨。绮筵上，扇偎歌黛浅，汗浥舞罗香。兰烛伴归，绣轮同载，闭花别馆，隔水深坊。零落少年场。琴心漫流怨，带眼偷长。无奈占床燕月，侵鬓吴霜。念北里音尘，鱼封永断，便桥烟雨，鹤表相望。好在後庭桃李，应记刘郎。"
        },
        {
            "title": "海月谣",
            "content": "楼平叠巘。瞰瀛海、波三面。碧云扫尽，桂轮滉玉，鲸波张练。化出无边宝界，是名壮观。追游汗漫。愿少借、长风便。麻姑相顾，□然笑指，寒潮清浅。顿觉蓬莱方丈，去人不远。"
        },
        {
            "title": "品令",
            "content": "怀彼美。愁与泪。分占眉丛眼尾。求好梦、闲拥鸳鸯绮。恨啼鸟、唤人起。目断清淮楼上，心寄长洲坊里。迢迢地。七百三十里。几重山，几重水。"
        },
        {
            "title": "浣溪沙",
            "content": "双鹤横桥阿那边。静坊深院闭婵娟。五度花开三处见，两依然。水眄难禁频领□，歌云犹许小流连。破得尊前何限恨，不论钱。"
        },
        {
            "title": "于飞乐",
            "content": "日薄云融。满城罗绮芳丛。一枝粉淡香浓。几销魂，偏健羡、紫蝶黄蜂。繁华梦断，酒醒来、扫地春空。武陵原、回头何处，情随流水无穷。寄两行清泪，想几许残红。惜花人老，年年奈、依旧东风。"
        },
        {
            "title": "菩萨蛮",
            "content": "炉烟微度流苏帐。孤衾冷叠芙蓉浪。蟋蟀不离床。伴人愁夜长。玉人飞阁上。见月还相望。相望莫相忘。应无未断肠。"
        },
        {
            "title": "菩萨蛮",
            "content": "朱甍碧树莺声晓。残醺残梦犹相恼。薄雨隔轻帘。寒侵白纻衫。锦屏人起早。惟见馀妆好。眉样学新蟾。春愁入翠尖。"
        },
        {
            "title": "菩萨蛮",
            "content": "芭蕉衬雨秋声动。罗窗恼破鸳鸯梦。愁倚□帘栊。灯花落地红。枕横衾浪拥。好夜无人共。莫道粉墙东。蓬山千万重。"
        },
        {
            "title": "菩萨蛮",
            "content": "虚堂向壁青灯灭。觉来惊见横窗月。起看月平西。城头乌夜啼。兰衾羞更入。敧枕偷声泣。肠断数残更。望明天未明。"
        },
        {
            "title": "菩萨蛮",
            "content": "子规啼梦罗窗晓。开奁拂镜严妆早。彩碧画丁香。背垂裙带长。钿筝寻旧曲。愁结眉心绿。犹恨夜来时。酒狂归太迟。"
        },
        {
            "title": "菩萨蛮",
            "content": "粉香映叶花羞日。窗间宛转蜂寻蜜。欢罢卷帘时。玉纤匀面脂。舞裙金斗熨。绛襭鸳鸯密。翠带一双垂。索人题艳诗。"
        },
        {
            "title": "菩萨蛮",
            "content": "绿杨眠後拖烟穗。日长扫尽青苔地。香断入帘风。炉心檀烬红。兰溪修祓禊。上巳明朝是。不许放春慵。景阳临晓钟。"
        },
        {
            "title": "菩萨蛮",
            "content": "绿窗残梦闻鶗鴂。曲屏映枕春山叠。梳□发如蝉。镜生波上莲。绛裙金缕褶。学舞腰肢怯。帘下小凭肩。与人双翠钿。"
        },
        {
            "title": "菩萨蛮",
            "content": "曲门南与鸣珂接。小园绿径飞胡蝶。下马访婵娟。笑迎妆阁前。鹧鸪声几叠。艳艳金蕉叶。未许被香鞯。月生楼外天。"
        },
        {
            "title": "菩萨蛮",
            "content": "章台游冶金龟婿。归来犹带醺醺醉。花漏怯春宵。云屏无限娇。绛纱灯影背。玉枕钗声碎。不待宿酲销。马嘶催早朝。"
        },
        {
            "title": "菩萨蛮",
            "content": "彩舟载得离愁动，无端更借樵风送。波渺夕阳迟，销魂不自持。\r\n良宵谁与共，赖有窗间梦。可奈梦回时，一番新别离！\r\n【赏析】：　　此词突破了向来以山、水、烟、柳等外界景物来喻愁的手法，把难于捉摸、无影无踪的抽象愁情表现得具体可感，生动形象。全词从上片的奇特联想，无端怨责，到下片的文心起伏，一波三折，写有情人分别后思想感情的一系列变化，极为细腻真实。尤其是“因思成梦。梦回新别的设想，更是抓住了情的关键。\r\n　　起首一句“彩舟载得离愁动”，“彩舟”，是行人乘坐之舟。长亭离宴，南浦分携，行前执手，一片哀愁，而今兰舟已缓缓地离开了码头。然而这位行人的心头却还是那样悲哀，他甚至觉得这载人载货的舟上，已经装满了使人不堪负担的离愁，真是联想奇特，语新意深。\r\n　　第二句“无端更借樵风送之”“无端”，无缘无故，没来由：“樵风”，典出《会稽记》。讲的是郑宏年轻时上山砍柴，碰到了一位神人。他向神人请求若耶溪上“旦，南风；暮，北风”，以利于运柴，后果如所愿。此处用“樵风”，即有顺风的意思。这一句写的是：船借着顺风飞快地远航而去，那伫立岸边送行的心上人的倩影，很快就不可得见。词人五内俱伤，哀感无端，不由地对天公产生了奇特的怨责：为什么偏偏这个时候，没来由送来一阵无情的顺风，把有情人最后相望的一丝安慰也吹得干干净净呢！\r\n　　第三句“波渺夕阳迟”，词意由密转疏，情中布景。词人展望前程，天低水阔，烟波迷离。一抹夕阳的余晖，沉沉的暮霭之中，看上去是那样的凄凉。独立苍茫，一叶孤舟上茕茕孑立的行人遂生“销魂不自持”的无限感慨！魂销魄散，惝恍迷离，凄恻缠绵，无复生意。\r\n　　换头重笔另开，设想别夜的落寞惆怅。“良宵谁与共”，明知无人共度良宵而故作设问，突出了舍心上人而再也没有其他人可以和自己共度时光的执着痴情。“赖有窗间梦”句是说，只有独卧窗下，神思魂萦的梦境中才能和心上人再一次相见。一个“赖”字，说明词人要把梦中的欢聚作为自己孤独心灵的唯一感情依托。这两句，一问沉痛，一答哀婉，有力地表现了自己别后的孤独和凄凉。词人煞费苦心地为自己构筑了一个痴情而又感伤的希望，冷酷的现实面前，又不得不亲手把它击得粉碎。\r\n　　结拍“可奈梦回时，一番新别离！”是说梦中的欢会诚然是缠绵热烈的，无奈梦总是要醒的；而梦醒之后，一番梦会之欢欣恰又导致了“一番新别离”的痛苦！全词以感慨作结，余音不绝，抓住了爱情的关键，梦回新别离的痛苦更甚，如此作法，言尽而味不尽。"
        },
        {
            "title": "感皇恩",
            "content": "歌笑见馀妍，情生眄睐。拥髻扬蛾黛。多态。小花深院，漏促离襟将解。恼人红蜡泪。啼相对。芳草唤愁，愁来难奈。兰叶犹堪向谁采。小楼妆晚，应念斑骓何在。碧云长有待。斜阳外。"
        },
        {
            "title": "渔家傲",
            "content": "莫厌香醪斟绣履。吐茵也是风流事。今夜夜寒愁不睡。披衣起。挑灯开卷花生纸。倩问尊前桃与李。重来若个犹相记。前度刘郎应老矣。行乐地。兔葵燕麦春风里。"
        },
        {
            "title": "点绛唇",
            "content": "见面无多，坐来百媚生馀态。後庭春在。折取残红戴。小小兰舟，荡桨东风快。何愁载。缠绵难解。不似罗裙带。"
        },
        {
            "title": "下水船",
            "content": "芳草青门路。还拂京尘东去。回想当年离绪。送君南浦。愁几许。尊酒流连薄暮。帘卷津楼风雨。凭阑语。草草蘅皋赋。分首惊鸿不驻。灯火虹桥，难寻弄波微步。漫凝伫。莫怨无情流水，明月扁舟何处。"
        },
        {
            "title": "虞美人",
            "content": "粉娥齐敛千金笑。愁结眉峰小。渭城才唱浥轻尘。无奈两行红泪、湿香巾。伤心风月南城道。几纵朱轓到。明年载酒洛阳春。还念淮山楼上、倚阑人。"
        },
        {
            "title": "蕙清风",
            "content": "何许最悲秋，凄风残照。临水复登山，莞然西笑。车马几番尘，自古长安道。问谁是、後来年少。飞集两悠悠，江滨海岛。乘雁与双凫，强分多少。传语酒家胡，岁晚从吾好。待做个、醉乡遗老。"
        },
        {
            "title": "更漏子",
            "content": "芳草斜曛。映画桥□□，翠阁临津。数阕清歌，两行红粉，厌厌别酒初曛。芳意赠我殷勤。罗巾双黛痕。便兰舟独上，洞府人闲，素手轻分。十里绮陌香尘。望紫云车远，已掩青门。迤逦黄昏，景阳钟动，临风隐隐犹闻。明朝水馆渔村。凭谁招断魂。恨不如今夜，明月多情，应待归云。"
        },
        {
            "title": "凤栖梧/蝶恋花",
            "content": "独立江东人婉娈。粉本花真，千里依稀见。闲弄彩毫濡玉砚。缠绵春思□歌扇。爱我竹窗新句练。小砑凌笺、偷寄西风燕。乍可问名赊识面。十年多病风情浅。"
        },
        {
            "title": "玉京秋",
            "content": "陇首霜晴，泗滨云晚，乍摇落。废榭苍苔，破台荒草，西楚霸图冥漠。记登临事，九日胜游，千载如昨。更想像，晋客□归，谢生能赋继高作。飘泊。尘埃倦客，风月羁心，潘鬓晓来清镜觉。蜡屐纶巾，羽觞象管，且追随、隼旟行乐。东山□，应笑个侬风味薄。念故园黄花，自有年年约。"
        },
        {
            "title": "侍香金童",
            "content": "楚梦方回，翠被寒如水。尚想见、扬州桃李。姿秀韵闲何物比。玉管秋风，漫声流美。燕堂开，双按秦弦呈素指。宝雁参差飞不起。三五彩蟾明夜是。屈曲阑干，断肠千里。"
        },
        {
            "title": "河传",
            "content": "华堂重厦，向尊前更听，碧云新怨。玉指钿徽，总是挑人心眼。恨随红蜡短。彩旗影动船头转。双桨凌波，惟念人留恋。江上暮潮，隐隐山横南岸。奈离愁、分不断。"
        },
        {
            "title": "河传",
            "content": "华堂张燕。向尊前妙选，舞裙歌扇。彼美个人，的的风流心眼。恨寻芳来晚。曲街灯火香尘散。犹约晨妆，一觇春风面。惆怅善和坊里，平桥南畔。小青楼、帘不卷。"
        },
        {
            "title": "小重山",
            "content": "月月相逢只旧圆。迢迢三十夜，夜如年。伤心不照绮罗筵。孤舟里，单枕若为眠。茂苑想依然。花楼连苑起，压漪涟。玉人千里共婵娟。清琴怨，肠断亦如弦。"
        },
        {
            "title": "小重山",
            "content": "枕上阊门五报更。蜡灯香灺冷，恨天明。青苹风转彩帆轻。樯头燕，多谢伴人行。临镜想倾城。两尖愁黛浅，泪波横。艳歌重记遣离情。缠绵处，翻是断肠声。"
        },
        {
            "title": "小重山",
            "content": "帘影新妆一破颜。玳筵回雪舞，小云鬟。琼枝擢秀望难攀。凝情处，千里望蓬山。歌断酒阑珊。画船箫鼓转，绿杨湾。坠钿残燎水堂关。斜阳里，双燕伴人闲。"
        },
        {
            "title": "小重山",
            "content": "玉指金徽一再弹。新声传访戴，雪溪寒。两行墨妙破冰纨。牵情处，幽恨寄毫端。昵语强羞难。相逢真许似，镜中鸾。小梅疏影近杯盘。东风里，谁共倚阑干。"
        },
        {
            "title": "罗敷歌/采桑子",
            "content": "东亭南馆逢迎地，几醉红裙。凄怨临分。四叠阳关忍泪闻。谁怜今夜篷窗雨，何处渔村。酒冷灯昏。不许愁人不断魂。"
        },
        {
            "title": "罗敷歌/采桑子",
            "content": "自怜楚客悲秋思，难写丝桐。目断书鸿。平淡江山落照中。谁家水调声声怨，黄叶西风。罨画桥东。十二玉楼空更空。"
        },
        {
            "title": "罗敷歌/采桑子",
            "content": "东南自古繁华地，歌吹扬州。十二青楼。最数秦娘第一流。季鹰久负鲈鱼兴，不住今秋。已办归舟。伴我江湖作胜游。"
        },
        {
            "title": "罗敷歌/采桑子",
            "content": "高楼帘卷秋风里，目送斜阳。衾枕遗香。今夜还如昨夜长。玉人望月销凝处，应在西厢。半掩兰堂。惟有纱灯伴绣床。"
        },
        {
            "title": "梦相亲/玉楼春",
            "content": "清琴再鼓求凰弄。紫陌屡盘骄马鞚。远山眉样认心期，流水车音牵目送。归来翠被和衣拥。醉解寒生钟鼓动。此欢只许梦相亲，每向梦中还说梦。"
        },
        {
            "title": "罗敷歌/采桑子",
            "content": "河阳官罢文园病，触绪萧然。犀麈流连。喜见清蟾似旧圆。人生聚散浮云似，回首明年。何处尊前。怅望星河共一天。"
        },
        {
            "title": "弄珠英/蓦山溪",
            "content": "楚乡新岁。不放残寒退。月晓桂娥闲，弄珠英、因风委坠。清淮铺练，十二玉峰前，上帘栊，招佳丽。置酒成高会。江南芳信，目断何人寄。应占镜边春，想晨妆、膏浓压翠。此时乘兴，半道忍回桡，五云溪，门深闭。碧月长相对。"
        },
        {
            "title": "更漏子",
            "content": "酒三行，琴再弄。宛是和鸣双凤。罗斗帐，绣屏风。浓香夜夜同。去年欢，今夕梦。怊怅晓钟初动。休道梦，觉来空。当时亦梦中。"
        },
        {
            "title": "宴齐云/南歌子",
            "content": "境跨三千里，楼侵尺五天。碧鸳鸯瓦昼生烟。未信西山台观、压当年。野色分禾黍，秋声入管弦。闲挥弹麈襞吟笺。三十万家风月、共流连。"
        },
        {
            "title": "江如练/蝶恋花",
            "content": "睡鸭鲈寒熏麝煎。寂寂歌梁，无计留归燕。十二曲阑闲倚遍。一杯长待何人劝。不识当年桃叶面。吟咏佳词，想像犹曾见。两桨往来风与便。潮平月上江如练。"
        },
        {
            "title": "吹柳絮/瑞鹧鸪",
            "content": "月痕依约到西厢。曾羡花枝拂短墙。初未识愁那得泪，每浑疑梦奈馀香。歌逢袅处眉先妩，酒半酣时眼更狂。闲倚绣帘吹柳絮，问何人似冶游郎。"
        },
        {
            "title": "荆溪咏/渔家傲",
            "content": "南岳去天才尺五。荆溪笠泽相吞吐。十日一风仍再雨。宜禾黍。秋成处处宜禾黍。坊市万家连岛屿。长杨□□□□□。□□□□□□□。能歌舞。刘郎不□□□□。"
        },
        {
            "title": "想车音/兀令",
            "content": "盘马楼前风日好。雪销尘扫。楼上宫妆早。认帘箔微开，一面嫣妍笑。携手别院重廊，窈窕花房小。任碧罗窗晓。间阔时多书问少。镜鸾空老。身寄吴云杳。想轣辘车音，几度青门道。占得春色年年，随处随人到。恨不如芳草。"
        },
        {
            "title": "要销凝/清商怨",
            "content": "雕梁寻巢旧燕侣。似向人欲语。试问来时，逢郎郎健否。春风深闭绣户。尽便旋、一庭花絮。要自销凝，吟郎长短句。"
        },
        {
            "title": "东阳叹/清商怨",
            "content": "流连狂乐恨景短。奈夕阳送晚。醉未成欢，醒来愁满眼。东阳消瘦带展。望日下、旧游天远。泪洒春风，春风谁复管。"
        },
        {
            "title": "望西飞/清商怨",
            "content": "十分持酒每□□。□□□□□。□计留春，春随人去远。东流□□□□。□□□、好凭双燕。望断西风，高楼帘暮卷。"
        },
        {
            "title": "城里钟/菩萨蛮",
            "content": "厌厌别酒商歌送。萧萧凉叶秋声动。小泊画桥东。孤舟月满篷。高城遮短梦。衾藉馀香拥。多谢五更风。犹闻城里钟。"
        },
        {
            "title": "舞迎春/迎春乐",
            "content": "云鲜日嫩东风软。雪初融、水清浅。粉□舞按迎春遍。似飞动、钗头燕。深折梅花曾寄远。问谁为、倚楼凄怨。身伴未归鸿，犹顾恋、江南暖。"
        },
        {
            "title": "绮筵张/好女儿",
            "content": "绮绣张筵。粉黛争妍。记六朝、旧数闺房秀，有长圆璧月，永新琼树，随步金莲。不减丽华标韵，更能唱、想夫怜。认情通、色受缠绵处，似灵犀一点，吴蚕八茧，汉柳三眠。"
        },
        {
            "title": "月先圆/好女儿",
            "content": "才色相怜。难偶当年。屡逢迎、几许缠绵意，记秋千架底，摴蒲局上，祓禊池边。收贮一春幽恨，细书遍、砑绫笺。算蓬山、未抵屏山远，奈碧云易合，彩霞深闭，明月先圆。"
        },
        {
            "title": "九回肠/好女儿",
            "content": "削玉销香。不喜浓妆。倚高楼、望断章台路，但垂杨永巷，落花微雨，芳草斜阳。赖有雕梁新燕，试寻访，武陵狂。小华笺、付与西飞去，印一双愁黛，再三归字，□九回肠。"
        },
        {
            "title": "国门东/好女儿",
            "content": "车马匆匆。会国门东。信人间、自古销魂处，指红尘北道，碧波南浦，黄叶西风。堠馆娟娟新月，从今夜、与谁同。想深闺独守空床思，但频占镜鹊，悔分钗燕，长望书鸿。"
        },
        {
            "title": "凤求凰/声声慢",
            "content": "园林幕翠，燕寝凝香。华池缭绕飞廊。坐按吴娃清丽，楚调圆长。歌阑横流美眄，乍疑生、绮席辉光。文园属意，玉觞交劝，宝色高张。南薰难销幽恨，金徽上，殷勤彩凤求凰。便许卷收行雨，不恋高唐。东山胜游在眼，待纫阑、拮菊相将。双栖安稳，五云溪是故乡。"
        },
        {
            "title": "寒松叹/声声慢",
            "content": "鹊惊桥断，凤怨箫闲，彩云薄晚苍凉。难致祖州灵草，方士神香。寒松半敧涧底，恨女萝、先委冰霜。宝琴尘网，□□□□，□□□□。依□履綦行处，酸心□，□□□□□□。□□帘垂窣地，簟竟空床。伤春燕归洞户，更悲秋、月皎回廊。同谁消遣，一年年夜夜长。"
        },
        {
            "title": "念良游/满江红",
            "content": "山缭平湖，寒飙扬、六英粉泊。清镜晓、倚岩琪树，挠云朱阁。窈窕缯窗褰翠募，尊前浩齿歌梅落。信醉乡、绝境待名流，供行乐。时易失，今犹昨。欢莫再，情何薄。扁舟幸不系，会寻佳约。想见徘徊华表下，个身似是辽东鹤。访旧游、人与物俱非，空城郭。"
        },
        {
            "title": "天香",
            "content": "烟络横林，山沉远照，迤逦黄昏钟鼓。烛映帘栊，蛩催机杼，共苦清秋风露。不眠思妇，齐应和、几声砧杵。惊动天涯倦宦，骎骎岁华行暮。\r\n　　当年酒狂自负，谓东君、以春相付。流浪征骖北道，客樯南浦，幽恨无人晤语。赖明月曾知旧游处，好伴云来，还将梦去。\r\n【注释】：①迤逦：曲折连绵。\r\n②蛩：蟋蟀。\r\n③机杼：织布机。又可引申为纺织、制衣。\r\n④砧杵：捣衣具。砧，捣衣石，平整的方石，俗称槌棒石。\r\n⑤骎骎：马速行貌。此处喻指时间过得快。\r\n⑥东君：司春之神。\r\n⑦晤语：面谈。\r\n⑧好伴云来：用行云比喻所爱女子。用宋玉《高唐赋序》中“朝为行云，暮为行雨”之意。【译文】：　　树林笼罩着烟雾，远山的夕阳已经落下，隐隐约约传来黄昏的钟鼓。看多少人家，烛光映照着窗户，蟋蟀声声，好象在催促人们赶快纺织衣裳。我们都怨恨这清秋之际，风露凄清。不眠的那些思念远人的思妇，正在忙忙碌碌，在一片风声虫声中，又送来声声砧杵。这声音惊动了我这漂泊天涯的在外人，这才发现又已经到了一年的年末时光。当年我曾以酒狂自负，以为春神对我偏爱有加，只是把韶华都向我交付。想不到终年流浪四方，南来北往，车马不停，心中满腔离情别绪无人可以理解。只好抬头望着明月与我相伴，期望夜色之中，能让我们梦中相会。【赏析】：　　这是一首抒写人世沧桑之感的词作。诗人仕途失意，游落江湖，追忆往日豪情，倾诉了徙怀壮志却请缨无路的悲愤心情，内容与作者另一首《六州歌头》词相近，但语判决书较隐晦，不如其苍凉激越，可能是贺铸词风转变不久后的作品。本词抒写羁旅漂泊之恨。上片写暮秋黄昏时的寂寞凄清，有声有色，下片开头回忆年轻时的自负，后几句是对大半生坎坷经历的喟叹，进而抒发情人之情，上片起首三句气象苍茫、字字精炼，壮美中透出一缕悲凉；下片结尾三句以健笔抒柔情，意境微妙，构想奇特。赖明月曾知旧游处，好伴云来，还将梦去。“赖明月”突然发奇想，绝望中转出“柳暗花明”之幻境：明月知我与恋人的旧游之处，就求明月伴云来，将梦去，让自己与恋人的梦境相逢，如晤巫山神女，倾诉羁旅悲秋之 “共苦”与“幽暗”。寄希望于梦幻，亦实可怜无奈也。整首词儿女、英雄之气兼备，不可多得。视野开阔，形声兼备。“流浪”三句一抑，概括写大半生浪迹天涯的生活。最后四句淡淡地抒发怀旧之感，怨而不怒，并无哀飒之感，故朱孝臧称此词“横空盘硬语”（《手批东山乐府》）。"
        },
        {
            "title": "感皇恩",
            "content": "兰芷满汀洲，游丝横路。罗袜尘生步迎顾，整鬟颦黛，脉脉两情难语。细风吹柳絮、人南渡。\r\n　　回首旧游，山无得数。花底深、朱户何处？半黄梅子，向晚一帘疏雨。断魂分付与、春将去。\r\n【注释】：①兰芷：香兰、白芷，均为香草。\r\n②汀洲：汀，水边平地。洲，水中陆地。\r\n③脉脉：相视而含情不语貌。【译文】：　　香兰和白芷长满汀洲，游丝在路上飞来飞去。她迈着轻盈的脚步，罗袜生尘，前来把我等候。她的眼神顾盼，深情款款，一双美丽的娥眉却上心头。我们相互对视，似有深情却无法倾诉。细风吹得柳絮四处飞散，她默默无语地行舟南下。回头再也不能细望过去的同游旧地，只有山峦景色依旧。在那百花锦簇的地方，哪里才是她的香闺？梅子已经一半黄熟，傍晚时又下了疏雨。春天啊，你要走就走吧，并请把我的愁思也一并捎去。【赏析】：　　这是一首爱情词。全词写相见不能相爱的帐恨。上片写两个乍见又别的的情景。下片写相思的愁苦。全词不仅借景抒情，情景交融，而且景物深化了情思。整鬟颦黛，脉脉两情难语。“整鬟颦黛”表现出一幅尴尬的姿态和满腹的心事，但感情仍默默相许。“脉脉两情”传达出彼此双方情感之交流、贯通。“难语”二字顿挫，一种无端的阻隔使双方难以倾诉衷情。这首词写送别恋人，难舍难分。全篇没有什么警句妙语，但细加品味，则觉其语浅情深，清疏淡雅，意蕴隽永，别有一番风味。。上片怀旧，“罗袜”四句，写与美人眉目传情而衷肠难诉，描摹细腻，生动传神。下片写离愁。“回首”二句，从自己写。“花底”二句，从对方写，“半黄”二句，又转写自己。“断魂”二句，将自己和对方一并收束。这种手法用来写相思之愁是很妙的。"
        },
        {
            "title": "横塘路/青玉案",
            "content": "凌波不过横塘路。但目送、芳尘去。锦瑟华年谁与度。月桥花院，琐窗朱户。只有春知处。飞云冉冉蘅皋暮。彩笔新题断肠句。若问闲情都几许。一川烟草，满城风絮。梅子黄时雨。"
        },
        {
            "title": "伤春曲/满江红",
            "content": "火禁初开，深深院、尽重帘箔。人自起、翠衾寒梦，夜来风恶。肠断残红和泪落。半随经雨飘池角。记采兰、携手曲江游，年时约。芳物大，都如昨。自怨别，疏行乐。被无情双燕，短封难托。谁念东阳销瘦骨。更堪白纻衣衫薄。向小窗、题满杏花笺，伤春作。"
        },
        {
            "title": "宛溪柳/六么令",
            "content": "梦云萧散，帘卷画堂晓。残薰尽烛隐映，绮席金壶倒。尘送行鞭袅袅。醉指长安道。波平天渺。兰舟欲上，回首离愁满芳草。已恨归期不早。枉负狂年少。无奈风月多情，此去应相笑。心记新声缥缈。翻是相思调。明年春杪。宛溪杨柳，依旧青青为谁好。"
        },
        {
            "title": "念离群/沁园春",
            "content": "宫烛分烟，禁池开钥，凤城暮春。向落花香里，澄波影外，笙歌迟日，罗绮芳尘。载酒追游，联镳归晚，灯火平康寻梦云。逢迎处，最多才自负，巧笑相亲。离群。客浣漳滨。但惊见、来鸿归燕频。念日边消耗，天涯怅望，楼台清晓，帘暮黄昏。无限悲凉，不胜憔悴，断尽危肠销尽魂。方年少，恨浮名误我，乐事输人。"
        },
        {
            "title": "潇湘雨/满庭芳",
            "content": "一阕离歌，满尊红泪，解携十里长亭。木兰归棹，犹倚采苹汀。鸦噪黄陵庙掩，因想像、鼓瑟湘灵。渔村远，烟昏雨淡，灯火两三星。愁听。墙影外，繁声骤点，□□□□。□□□□□，浓睡香屏。入梦难留□□，□□□、□□□□。□窗晓，云容四敛，江上数峰青。"
        },
        {
            "title": "台城游/水调歌头",
            "content": "南国本潇洒。六代浸豪奢。台城游冶。襞笺能赋属宫娃。云观登临清夏。璧月留连长夜。吟醉送年华。回首飞鸳瓦。却羡井中蛙。访乌衣，成白社。不容车。旧时王谢。堂前双燕过谁家。楼外河横斗挂。淮上潮平霜下。墙影落寒沙。商女篷窗罅。犹唱後庭花。"
        },
        {
            "title": "东吴乐/尉迟杯",
            "content": "胜游地。信东吴绝景饶佳丽。平湖底，见层岚，凉月下，闻清吹。人如秾李。泛金袂、香润苹风起。喜凌波、素袜逢迎，领略当歌深意。鄂君被。双鸳绮。垂杨阴，夷犹画舲相舣。宝瑟弦调，明珠佩委。回首碧云千里。归鸿後、芳音难寄。念怀县、青鬓今无几。枉分将、镜里华年，付与楼前流水。"
        },
        {
            "title": "苗而秀/采桑子",
            "content": "吴都佳丽苗而秀。燕样腰身。按舞华茵。促遍凉州、罗袜未生尘。□□□□□□透。歌怨眉颦。张燕宜频。□□□□、□□□□□。"
        },
        {
            "title": "伴登临/采桑子",
            "content": "中吴茂苑繁华地。冠盖如林。桃李成阴。若个芳心、真个会琴心。高秋霁色清於水。月榭风襟。且伴登临。留与他年、尊酒话而今。"
        },
        {
            "title": "付金钗/更漏子",
            "content": "付金钗，平斗酒。未许解携纤手。吟警句，写清愁。浮骖为少留。旧游赊，新梦後。月映隔窗疏柳。闲砚席，剩衾绸。今秋似去秋。"
        },
        {
            "title": "翻翠袖/更漏子",
            "content": "绣罗垂，花蜡换。问夜何其将半。侵舃履，促杯盘。留欢不作难。令随阄，歌应弹。舞按霓裳前段。翻翠袖，怯春寒。玉阑风牡丹。"
        },
        {
            "title": "子夜歌",
            "content": "三更月。中庭恰照梨花雪。梨花雪。不胜凄断，杜鹃啼血。王孙何许音尘绝。柔桑陌上吞声别。吞声别。陇头流水，替人呜咽。"
        },
        {
            "title": "断湘弦/万年欢",
            "content": "淑质柔情，靓妆艳笑，未容桃李争妍。红粉墙东，曾记窥宋三年。不间云朝雨暮，向西楼、南馆留连。何尝信，美景良辰，赏心乐事难全。青门解袂，画桥回首，初沈汉佩，永断湘弦。漫写浓愁幽恨，封寄鱼笺。拟话当时旧好，问同谁、与醉尊前。除非是，明月清风，向人今夜依然。"
        },
        {
            "title": "秋风叹/燕瑶池",
            "content": "琼钩褰幔。秋风观。漫漫。白云聊度河汉。长宵半。参旗烂烂。何时旦。命闺人、金徽重按。商歌弹。依稀广陵清散。低眉叹。危弦未断。肠先断。"
        },
        {
            "title": "忍泪吟/采桑子",
            "content": "十年一觉扬州梦，雨散云沈。隔水登临。扬子湾西夕照深。当时玉管朱弦句，忍泪重吟。半取沾襟。餖飣西风□□□。"
        },
        {
            "title": "醉梦迷/采桑子",
            "content": "深坊别馆兰闺小，障掩金泥，灯映玻璃。一枕浓香醉梦迷。醒来拟作清晨散，草草分携。柳巷鸦啼。又是明朝日向西。"
        },
        {
            "title": "步花间/诉衷情",
            "content": "凭陵残醉步花间。风棹佩珊珊。踏青解红人散，不耐日长闲。纤手指，小金环。拥云鬟。一声水调，两点春愁，先占眉山。"
        },
        {
            "title": "偶相逢/诉衷情",
            "content": "采山涌起翠楼空。箫鼓沸春风。桂娥唤回清昼，夹路宝芙蓉。长步障，小纱笼。偶相逢。艳妆宜笑，隐语传情，半醉醒中。"
        },
        {
            "title": "画楼空/诉衷情",
            "content": "吴门春水雪初融。触处小桡通。满城弄黄杨柳，著意恼春风。弦管闹，绮罗丛。月明中。不堪回首，双板桥东，罨画楼空。"
        },
        {
            "title": "问歌颦/雨中花令",
            "content": "清滑京江人物秀。富美发、丰肌素手。宝子馀妍，阿娇馀韵，独步秋娘後。奈倦客襟怀先怯酒。问何意、歌颦易皱。弱柳飞绵，繁花结子，做弄伤春瘦。"
        },
        {
            "title": "东邻妙/玉楼春",
            "content": "张灯结绮笼驰道。六六洞天连夜到。韶华吹断紫云回，怊怅人间新梦觉。倾城犹记东邻妙。尊酒相逢留一笑。庐郎任老也多才，不数五陵狂侠少。"
        },
        {
            "title": "醉琼枝/定风波",
            "content": "槛外雨波新涨，门前烟柳浑青。寂寞文园淹卧久，推枕援琴涕自零。无人著意听。绪绪风披芸幌，锓锓月到萱庭。长记合欢东管夜，与解香罗掩绣屏。琼枝半醉醒。"
        },
        {
            "title": "行路难/梅花引",
            "content": "缚虎手。悬河口。车如鸡栖马如狗。白纶巾。扑黄尘。不知我辈，可是蓬蒿人。衰兰送客咸阳道。天若有情天亦老。作雷颠。不论钱。谁问旗亭，美酒斗十千。酌大斗。更为寿。青鬓常青古无有。笑嫣然。舞翩然。当垆秦女，十五语如弦。遗音能记秋风曲。事去千年犹恨促。揽流光。系扶桑。争奈愁来，一日却为长。"
        },
        {
            "title": "将进酒/梅花引",
            "content": "城下路。凄风露。今人犁田古人墓。岸头沙。带蒹葭。漫漫惜时，流水今人家。黄埃赤日长安道。倦客无浆马无草。开函关。掩函关。千古如何，不见一人闲。六国扰。三秦扫。初谓商山遗四老。驰单车。致缄书。裂荷焚芰，接武曳长裙。高流端得酒中趣。深入醉乡安稳处。生忘行。死忘名。谁论二豪，初不数刘伶。"
        },
        {
            "title": "锦缠头/浣溪沙",
            "content": "旧说山阴禊事休。漫书茧纸叙清游。吴门千载更风流。绕郭烟花莲茂苑，满船丝竹载凉州。一标争胜锦缠头。"
        },
        {
            "title": "最多宜/浣溪沙",
            "content": "半解香绡扑粉肌。避风长下绛纱帷。碧琉璃水浸琼枝。不学寿阳窥晓镜，何烦京兆画新眉。可人风调最多宜。"
        },
        {
            "title": "杨柳陌/浣溪沙",
            "content": "兴庆宫池整月开。□□□□缕金鞋。後庭芳草绿缘阶。祓禊归□杨柳陌，□□□落凤凰钗。细风抛絮入人怀。"
        },
        {
            "title": "掩萧斋/浣溪沙",
            "content": "落日逢迎朱雀街。共乘青舫度秦淮。笑拈飞絮罥金钗。洞户华灯归别馆，碧梧红叶掩萧斋。愿随明月入君怀。"
        },
        {
            "title": "频载酒/浣溪沙",
            "content": "金斗城南载酒频。东西飞观跨通津。漾舟聊送雨馀春。桃李趣行无算酌，桑榆收得自由身。酣歌一曲太平人。"
        },
        {
            "title": "负心期/浣溪沙",
            "content": "节物侵寻迫暮迟。可胜摇落长年悲。回首五湖乘兴地，负心期。惊雁失行风翦翦，冷云成阵雪垂垂。不拼尊前泥样醉，个能痴。"
        },
        {
            "title": "思牛女/踏莎行",
            "content": "楼角参横，庭心月午。侵阶夜色凉经雨。轻罗小扇扑流萤，微云渡汉思牛女。拥髻柔情，扶肩昵语。可怜分破□□□。□□□□有佳期。人间底事长如许。"
        },
        {
            "title": "换追风/浣溪沙",
            "content": "掌上香罗六寸弓。雍容胡旋一盘中。目成心许两匆匆。别夜可怜长共月。当时曾约换追风。草生金埒画堂空。"
        },
        {
            "title": "晕眉山/踏莎行",
            "content": "镜晕眉山，囊熏水麝。凝然风度长闲暇。归来定解鷫鸘裘，唤时应倍骅骝价。殢酒伤春，添香惜夜。依惜待月西厢下。梨花庭院雪玲珑，微吟独倚秋千架。"
        },
        {
            "title": "平阳兴/踏莎行",
            "content": "凉叶辞风，流云卷雨。寥寥夜色沈钟鼓。谁调清管度新声，有人高卧平阳坞。草暖沧洲，潮平别浦。双凫乘雁方容与。深藏华屋锁雕笼，此生乍可输鹦鹉。"
        },
        {
            "title": "芳心苦/踏莎行",
            "content": "杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。返照迎潮，行云带雨。依依伺与骚人语。当年不肯嫁春风，无端却被秋风误。"
        },
        {
            "title": "题醉袖/踏莎行",
            "content": "浅黛宜颦，明波欲溜。逢迎宛似平生旧。低鬟促坐认弦声，霞觞艳艳持为寿。浓染吟毫，偷题醉袖。寸心百意分携後。不胜风月两厌厌，年来一样伤春瘦。"
        },
        {
            "title": "惜馀春/踏莎行",
            "content": "急雨收春，斜风约水。浮红涨绿鱼文起。年年有子惜馀春，春归不解招游子。留恨城隅，关情纸尾。阑干长对西曛倚。鸳鸯俱是白头时，江南渭北三千里。"
        },
        {
            "title": "续渔歌/玉楼春",
            "content": "中年多办收身具。投老归来无著处。四肢安稳一渔舟，祗许樵青相伴去。沧洲大胜黄尘路。万顷月波难滓污。阿侬原是个中人，非谓鲈鱼留不住。"
        },
        {
            "title": "归风便/玉楼春",
            "content": "津亭薄晚张离燕。红粉□歌持酒劝。歌声煎泪欲沾襟，酒色□□□□□。□□会有归风便。休道相忘秋後□。□□□抵故人心，惆怅故人心不见。"
        },
        {
            "title": "呈纤手/玉楼春",
            "content": "秦弦络络呈纤手。宝雁斜飞三十九。徵韶新谱日边来，倾耳吴娃惊未有。文园老令难堪酒。蜜炬垂花知夜久。更须妩媚做腰肢，细学永丰坊畔柳。"
        },
        {
            "title": "望长安/蝶恋花",
            "content": "排办张灯春事早。十二都门，物色宜新晓。金犊车轻玉骢小。拂头杨柳穿驰道。莼羹鲈鲙非吾好。去国讴吟，半落江南调。满眼青山恨西照。长安不见令人老。"
        },
        {
            "title": "西笑吟/蝶恋花",
            "content": "桃叶园林风日好。曲径珍丛，处处闻啼鸟。翠珥金丸委芳草。袜罗尘动香裙扫。片帆乘兴东流早。每话长安，引领犹西笑。离索年多故人少。江南有燕无书到。"
        },
        {
            "title": "桃源行/蝶恋花",
            "content": "流水长烟何缥缈。诘□□□，□逗渔舟小。夹岸桃花烂□□。□□□□□□□。萧闲村落田畴好。避地移家，□□□□□。□□殷勤送归棹。闲边勿为他人道。"
        },
        {
            "title": "卷春空/定风波",
            "content": "墙上夭桃簌簌红。巧随轻絮入帘栊。自是芳心贪结子。翻使。惜花人恨五更风。露萼鲜浓妆脸靓。相映。隔年情事此门中。粉面不知何处在。无奈。武陵流水卷春空。"
        },
        {
            "title": "陌上郎/生查子",
            "content": "西津海鹘舟，径渡沧江雨。双橹本无情，鸦轧如人语。挥金陌上郎，化石山头妇。何物系君心，三岁扶床女。"
        },
        {
            "title": "愁风月/生查子",
            "content": "风清月正圆，信是佳时节。不会长年来，处处愁风月。心将熏麝焦，吟伴寒虫切。欲遽就床眠，解带翻成结。"
        },
        {
            "title": "梦江南/忆江南",
            "content": "九曲池头三月三。柳毵毵。香尘扑马喷金衔。涴春衫。苦笋鲥鱼乡味美，梦江南。阊门烟水晚风恬。落归帆。"
        },
        {
            "title": "替人愁/添声杨柳枝",
            "content": "风紧云轻欲变秋。雨初收。江城水路漫悠悠。带汀洲。正是客心孤回处，转归舟。谁家红袖倚津楼。替人愁。"
        },
        {
            "title": "钓船归/添声杨柳枝",
            "content": "绿净春深好染衣。际柴扉。溶溶漾漾白鸥飞。两忘机。南去北来徒自老，故人稀。夕阳长送钓船归。鳜鱼肥。"
        },
        {
            "title": "晚云高/添声杨柳枝",
            "content": "秋尽江南叶未凋。晚云高。情山隐隐水迢迢。接亭皋。二十四桥明月夜，弭兰桡。玉人何处教吹箫。可怜宵。"
        },
        {
            "title": "花幕暗/添声杨柳枝",
            "content": "绿绮新声隔坐闻。认殷勤。尊前为舞郁金裙。酒微醺。月转参横花幕暗，夜初分。阳台拼作不归云。任郎嗔。"
        },
        {
            "title": "绿罗裙/生查子",
            "content": "东风柳陌长，闭月花房小。应念画眉人，拂镜啼新晓。伤心南浦波，回首青门道。记得绿罗裙，处处怜芳草。"
        },
        {
            "title": "唤春愁/添声杨柳枝",
            "content": "天与多情不自由。占风流。云闲草远絮悠悠。唤春愁。试作小妆窥晚镜，淡蛾羞。夕阳独倚水边楼。认归舟。"
        },
        {
            "title": "艳声歌/添声杨柳枝",
            "content": "蜀锦尘香生袜罗。小婆娑。个侬无赖动人多。是横波。楼角云开风卷幕，月侵河。纤纤持酒艳声歌。奈情何。"
        },
        {
            "title": "爱孤云/添声杨柳枝",
            "content": "闲爱孤云静爱僧。得良朋。清时有味是无能。矫聋丞。况复早年豪纵过，病婴仍。如今痴钝似寒蝇。醉懵腾。"
        },
        {
            "title": "窗下绣/一落萦",
            "content": "初见碧纱窗下绣。寸波频溜。错将黄晕压檀花，翠袖掩、纤纤手。金缕一双红豆。情通色授。不应学舞爱垂杨，甚长为、春风瘦。"
        },
        {
            "title": "醉厌厌/南歌子",
            "content": "紫陌青丝鞚，红尘白纻衫。谁怜绣户闭香奁。分付一春心事、两眉尖。怯冷重熏被，羞明半卷帘。欢归斜□□□□。□□□□□□、醉厌厌。"
        },
        {
            "title": "望书归/捣练子",
            "content": "边堠远，置邮稀。附与征衣衬铁衣。连夜不妨频梦见，过年惟望得书归。"
        },
        {
            "title": "翦征袍/捣练子",
            "content": "抛练杵，傍窗纱。巧翦征袍斗出花。想见陇头长戍客，授衣时节也思家。"
        },
        {
            "title": "夜如年/捣练子",
            "content": "斜月下，北风前。万杵千砧捣欲穿。不为捣衣勤不睡，破除今夜夜如年。"
        },
        {
            "title": "杵声齐/捣练子",
            "content": "砧面莹，杵声齐。捣就征衣泪墨题。寄到玉关应万里，戍人犹在玉关西。"
        },
        {
            "title": "夜捣衣/捣练子",
            "content": "收锦字，下鸳机。净拂床砧夜捣衣。马上少年今健否，过瓜时见雁南归。"
        },
        {
            "title": "捣练子",
            "content": "楼上鼓，转□□。□□□□□□□。思妇想无肠可断，□□□□□□□。"
        },
        {
            "title": "花想容/武陵春",
            "content": "南国家人推阿秀，歌醉几相逢。云想衣裳花想容。春未抵情浓。津亭回首青楼远，帘箔更重重。今夜扁舟泪不供。犹听隔江钟。"
        },
        {
            "title": "第一花/鹧鸪天",
            "content": "豆蔻梢头莫漫夸。春风十里旧繁华。金缕玉蕊皆殊艳，别有倾城第一花。春雀舫，紫云车。暗期归路指烟霞。无端却似堂前燕，飞入寻常百姓家。"
        },
        {
            "title": "千叶莲/鹧鸪天",
            "content": "闻你侬嗟我更嗟。春霜一夜扫秾华。永无清啭欺头管，赖有浓香著臂纱。侵海角，抵天涯。行云谁为不知家。秋风想见西湖上，化出白莲千叶花。"
        },
        {
            "title": "鹧鸪天",
            "content": "留落吴门□□□。□□□□□□□。扁舟更入毗陵道，却□□□□□□。□□念，付清觞。樵青与我和沧浪。浮云□是无根物，南北东西不碍狂。"
        },
        {
            "title": "避少年/鹧鸪天",
            "content": "谁爱松林水似天。画船听雨奈无眠。清风明月休论价，卖与愁人直几钱。挥醉笔，扫吟笺。一时朋辈饮中仙。白头□□江湖上，袖手低回避少年。"
        },
        {
            "title": "翦朝霞/鹧鸪天",
            "content": "云弄轻阴谷雨乾。半垂油幕护残寒。化工著意呈新巧，翦刻朝霞飣露盘。辉锦绣，掩芝兰。开元天宝盛长安。沈香亭子钩阑畔，偏得三郎带笑看。"
        },
        {
            "title": "半死桐/鹧鸪天",
            "content": "重过阊门万事非。同来何事不同归。梧桐半死清霜後，头白鸳鸯失伴飞。原上草，露初晞。旧栖新垅两依依。空床卧听南窗雨，谁复挑灯夜补衣。"
        },
        {
            "title": "清商怨",
            "content": "扬州商女□□□。□□□□□。□寄扁舟，江南湖北道。津头龙祠屡□。□信指、半春前到。笑倚危樯，朝来风色好。"
        },
        {
            "title": "尔汝歌/清商怨",
            "content": "劳生羁宦未易处。赖醉□□□。白眼青天，忘形相尔汝。□□□□□□。□□□，送君南浦。雪暗沧江，□□□□□。"
        },
        {
            "title": "辟寒金/迎春乐",
            "content": "六华应腊妆吴苑。小山堂、晚张燕。赏心不厌杯行缓。待月度、银河半。缥缈郢人歌已断。归路指、玉溪南馆。谁似辟寒金，聊借与、空床暖。"
        },
        {
            "title": "攀鞍态/迎春乐",
            "content": "逢迎一笑金难买。小樱唇、浅蛾黛。玉环风调依然在。想花下、攀鞍态。伫倚碧云如有待。望新月、为谁双拜。细语人不闻，微风动、罗裙带。"
        },
        {
            "title": "辨弦声/迎春乐",
            "content": "琼琼绝艺真无价。指尖纤、态闲暇。几多方寸关情话。都付与、弦声写。三月十三寒食夜。映花月、絮风台榭。明月待欢来，久背面、秋千下。"
        },
        {
            "title": "小重山",
            "content": "隔水桃花□□□。□□□□□，□□□。□妆飞鹊镜台前。□□□，□□□□□。□首已依然。断云疏雨後，更闻蝉。□□□叶付漪涟。驰寄与，人住玉溪边。"
        },
        {
            "title": "群玉轩/小重山",
            "content": "群玉轩中迹已陈。江南重喜见，广陵春。纤秾合度好腰身。歌水钓，清啭□□□。团扇掩樱唇。七双胡蝶子，表□□。□□□复旧东邻。风月夜，怜取眼前人。"
        },
        {
            "title": "璧月堂/小重山",
            "content": "梦草池南璧月堂。绿阴深蔽日，啭鹂黄。淡蛾轻鬓似宜妆。歌扇小，烟雨画潇湘。薄晚具兰汤。雪肌英粉腻，更生香。簟纹如水竟檀床。雕枕并，得意两鸳鸯。"
        },
        {
            "title": "鸳鸯语/七娘子",
            "content": "京江抵、海边吴楚。铁瓮城、行胜无今古。北固陵高，西津横渡。几人携手分襟处。凄凉渌水桥南路。奈玉壶、难叩鸳鸯语。行雨行云，非花非雾。为谁来为谁还去。"
        },
        {
            "title": "七娘子",
            "content": "□波飞□□□向。□□□、□□□□样。拥鼻微吟，捋须遐想。□□□□□□上。会须加数□□酿。□□□、□□□□涨。美满孤帆，轻便双桨。中分□□□□往。"
        },
        {
            "title": "天宁乐/金人捧露盘",
            "content": "斗储祥，虹流祉，兆黄虞。未□□、□圣真符。千龄叶应，九河清、神物出龟图。□□□□，□盛时、朝野欢娱。靡不覆，旋穹□，□□□，□坤舆。致万国、一变华胥。霞觞□□，□□□、□□□宸趋。五云长在，望子□、□□□□。"
        },
        {
            "title": "天门谣·登采石蛾眉亭",
            "content": "牛渚天门险，限南北、七雄豪占。清雾敛，与闲人登览。\r\n　　待月上潮平波滟滟，塞管轻吹新《阿滥》。风满槛，历历数、西州更点。\r\n【注释】：①采石：采石矶，又名牛渚，在今安徽省马鞍市江东岸，为牛渚山突出长江而成。形势险要，古代为江防要地。\r\n②蛾眉亭：宋神宗熙宁间，太平州（今属安徽）知州张瑰在牛渚山上筑亭，名“蛾眉亭”。\r\n③滟滟：曲名，即《阿滥堆》。\r\n④历历：清晰。【译文】：　　牛渚矶、天门山地势奇险，凭恃长江天崭将南北隔断，七代豪杰相继雄盘。清冷的晨雾消散，让闲雅的人登矶游览。等待明日升天，平阔的江湖波光潋滟，听羌笛轻轻吹奏着新曲《阿滥》。蛾眉亭的栏槛，清晰地数着，从西州城传来的打更的鼓点。【赏析】：　　本词是别具一格的登临怀古之作。宋哲宗绍圣三年（公元1096年）四月，贺铸去江夏（今武汉）赴任，途经当涂，适逢当时太平知州吕希哲捐官俸重修峨眉亭竣工，于是写下了《蛾眉亭记》；徽宗崇宁四年至大观元年（公元1105-公元1107年），作者又曾任太平州通判，这首词当写于这两段时间之一。据宋王灼《碧鸡漫志》，本篇词牌应为《朝天子》。《天门谣》是作者依据本篇内容改题的新名。上片“牛渚”二句，写采石矾地势险峻，扼天下要冲。“清雾”二句，写登览之时，恰逢雾敛日晴，心神为之一爽。下片“待月上”二句，写月夜江旧闻笛，宛如仙境。“风满槛”二句，写东风劲吹，西州更点历历可数，仿佛许多年来就是这亲，给人一种虽世事变幻，但时空无限的沧桑感，吊古之韵味顿出。从此词可品味得出以史为鉴，这正是本词的含蓄处。全词气韵沉雄，在小令中诚不多见。"
        },
        {
            "title": "青玉案",
            "content": "凌波不过横塘路，但目送、芳尘去。锦瑟年华谁与度？月桥花院，琐窗朱户，只有春知处。\r\n　　飞云冉冉蘅皋暮，彩笔新题断肠句。试问闲愁都几许？一川烟草，满城飞絮，梅子黄时雨。\r\n【注释】：①凌波：形容女子走路时步态轻盈。\r\n②横塘：在苏州南十时许。\r\n③芳尘：指美人的行踪。\r\n④锦瑟华年：比喻美好的青春时期。\r\n⑤琐窗：雕刻或彩绘有连环形花纹的窗子。\r\n⑥冉冉：流动的样子。\r\n⑦梅子黄时雨：四五月梅子黄熟，基间常阴雨连绵，俗称“黄梅雨”或“梅雨。”【译文】：　　你的玉步不肯来到横塘，我只有目送你离去。但现在不知你与谁相伴，共度这花样的美好年华？在那修着偃月桥的院子里，朱红色的小门映着美丽的琐窗。只有春风才能知道你的归处。天上飞云在空中拂过，长满杜蘅的小洲在暮色中若隐若现。佳人一去而不复返，我用彩笔写下断肠的诗行。如果要问我的忧伤有多深多长，就像烟雨一川青草，就像随风飘转的柳絮，梅子黄时的雨水，无边无际。【赏析】：　　这首词抒写了因理想不能实现而郁郁不得志的“闲愁”。上片写相恋和怀念，下片开头两句写昏暮景色，暗示出抒情主人公等待盼望那位“凌波”仙子直到黄昏，仍不见踪影，或“闲愁”太多。写“美人”可望而不可及，以此喻指理想不能实现，形象生动。下片的“碧云”句喻指时光流逝之迅速，末尾连用三个比喻来表现“闲愁”之多、乱、缠绵不断，十分生动，作者也因此获得了“贺梅子”的雅号。词中他把抽象的闲情化为可感可知的“一川烟草，满城风絮，梅子黄时雨”，不仅形象、真切地表现出词人失意 、迷茫、凄苦的内心世界，同时也生动、准确地展现了江南暮春时烟雨迷蒙的情景，深得当时人们的赞赏。结尾处“一川烟草，满城飞絮，梅子黄时雨”，以江南景色比喻忧愁的深广，以面积广大喻愁之多，“满城风絮”以整个空间立体地比喻愁之深广，“梅子黄时雨”以连绵不断比喻愁之时间长和难以断绝，兴中有比，意味深长，被誉为绝唱，贺铸也因此而有“贺梅子”的雅号，深得当时人们的赞赏。黄庭坚更是极口称赞说：“解作江南断肠句，只今唯有贺方回”（《寄贺方回》）。"
        },
        {
            "title": "醉中真/浣溪沙",
            "content": "不信芳春厌老人，老人几度送余春，惜春行乐莫辞频。\r\n　　巧笑艳歌皆我意，恼花颠酒拚君瞋，物情惟有醉中真。\r\n【注释】：①巧笑：美好的笑貌。《诗·卫·硕人》：“巧笑倩兮，美目盼兮。”\r\n②艳歌:爱情歌曲。\r\n③嗔：怒，生气。【译文】：　　我不信春色厌弃老人，老人曾经几次依依难舍地送别饯春。珍惜春光，及时行乐，切不要辞太过殷勤。巧媚的笑靥，柔艳的歌吟，全合我心愿，只恼花去匆匆，饮酒发狂颠，拼着让你嗔怨。只有在酒后才能见出人间真情。【赏析】：　　本词抒写惜春恋春之情。贺铸是宋代帝王宾裔，又娶宗室之女为妻，按理说应该仕途青云，一帆风顺。便他喜欢议政，又不媚权贵，所以抑郁不得志，以致愤而退居苏州盘门南十里处的横塘。然虽寄意山水，纵情诗酒，却时流露不平之气。上篇写惜春之意，寓有垂老之叹。下片写乐春之态，表面上似乎甘心醉于歌笑，沉溺于醉乡，但在其佯狂的腔调中，不难体会出内心有一股愤懑不平之气。这首小令即是词人临老惜春的感怀之作，在无可奈何的惜春心绪中，寄寓着不尽的夙志难酬之情。词的上片，紧扣“老人”与春的关系落笔，得出惜春行乐的结论。词的下片，巧笑艳歌，恼花颠酒，均承惜春行乐而来。只要我“适”意 ，莫管“君”嗔怪，此种真情，惟有醉时能够自然流露，这真是“不失其赤子之心”了。"
        },
        {
            "title": "更漏子",
            "content": "上东门，门外柳，赠别每烦纤手。\r\n一叶落，几番秋，江南独倚楼。\r\n曲阑干，凝伫久，薄暮更堪搔首。\r\n无际恨，见闲愁，侵寻天尽头。"
        },
        {
            "title": "浣溪沙",
            "content": "楼角初消一缕霞，消淡黄杨柳暗栖鸦，玉人和月摘梅花。\r\n　　笑捻粉香归洞户，更垂帘幕护窗纱，东风寒似夜来些。\r\n【注释】：①杨柳暗栖鸦：杨柳幽暗处，栖息着归林的乌鸦。化用古乐府《杨叛儿》：“杨柳可藏鸦”意谓春色已浓。\r\n②粉香：指梅花的花香，此以花香代替花枝。\r\n③夜来：昨天。【译文】：　　楼角处刚刚散去一缕晚霞。淡黄色的新生的杨柳，悄悄栖息着乌鸦。月光下，一位佳人正在摘取清丽动人的梅花。她一边微笑着，一边掭着一枝新花，回到幽雅的房里，她垂下帘幕，遮掩着窗纱。春风吹来，近来的夜里更添寒意，春寒春意无限。【赏析】：　　这首词通过写景赞美一个纯洁如玉的少女，给人以清幽淡雅的感觉。词中所寄之情的具体内容究竟是什么，词人没有说，只是创造了一处近似孤芳自赏、超凡 绝俗的意境，留给读者的是无限的想像空间。上片写室外之景，下片言室内之情，二者紧相关联，以“玉人”的活动为线索。先看上片，在我们眼前依次展现出三种不同画面：一位亭亭玉立的少女，正在月下采摘梅花，这意境很美。下片，紧承人物活动进入室内，展示玉人的感情变化。本词以轻淡的笔触描绘一位美人傍晚到入夜时的生活片断。全以写景为主，把美人和月摘梅也作为月夜美景中一个不可或缺的组成部分，使整个画面充满生气，美丽迷人，体现出潇洒脱尘的风致。开头写晚霞乍收的景象，点明时间，“淡黄杨柳暗栖鸦”写景入微而有神韵。“暗栖鸦”何以得知，很明显是听到了声音。写出刚刚黄昏，乌鸦方还巢而未安眠的情景，出神入化。“玉人和月摘梅花”仿佛是特写镜头，将柔和的月光，妩媚的佳人，淡雅的梅花组合在一个画面之中，确实很美。下片写美人手捻花枝回到闺房，放帘幕遮纱窗，扣紧早春气候来写。全词意境清幽淡雅，朦胧优美，有很高的美学价值。"
        },
        {
            "title": "蝶恋花",
            "content": "几许伤春春复暮，杨柳清阴，偏碍游丝度。天际小山桃叶步，白蘋花满湔裙处。\r\n　　竟日微吟长短句，帘影灯昏，心寄胡琴语。数点雨声风约住，朦胧淡月云来去。\r\n【注释】：①桃叶：晋王献之妾。这里借指恋人。\r\n②湔：洗。\r\n③胡琴：唐宋时期，凡来自西北各民族的弦乐器统称胡琴。【译文】：　　春天又到了迟暮，伤春的愁情涌出。杨柳清凉的浓荫，偏偏妨碍蜘蛛、树虫的游丝横度。遥远的天边的小山，叶曾经走过，白蘋花丛生的水边是妇女洗裙之处。终日里低吟着长短句，灯光昏暗地映着帘影，借着胡琴一曲寄托心意。几点雨声，月色暗淡。【赏析】：　　本词抒写暮春怀人之情，惜春而写男女相思情怀。上片“几许”三句是春暮伤怀。“天际”二句，从对方落笔，写女子对自己的怀念，由梁柳恽《江南曲》“汀洲采白频，日暖江南春”，“故人何不返？春花复应晚”诗意化出。下片“竟日”三句，折回自身，写自己万种相思，惟有寄之于彩笔和琴弦，别无他法。竟日微吟长短句，帘影灯昏，心寄胡琴泣。“竟日微吟”全因寄情。灯下操琴，也为吐心曲。两个细节代替了无数思念的辞密语和忧伤语。“数点”二句以景结情，意境淡雅，美中不足的是，这首词基于改写比贺铸稍前的词人李冠的同调词而成，结句“数点雨声风约住，朦胧淡月云来去”堪称名句，淡云托月暗示心情的迷蒙，意象很美。“桃叶”表现出对佳人的爱恋之情。下片开头两句写昼思夜想。以吟词弹琴来表现对情人的思念。结二句写气候多变，风起雨停，是听觉形象，月光朦胧，浮云来去，是视觉形象。既表现心境之迷茫，也暗示出词人夜深不寐。情味悠长。"
        },
        {
            "title": "薄幸",
            "content": "淡妆多态，更的的、频回眄睐。便认得琴心先许，欲绾合欢双带。记画堂、风月逢迎，轻颦浅笑娇无奈。向睡鸭炉边，翔鸳屏里，羞把香罗暗解。\r\n　　自过了烧灯后，都不见踏青挑菜。几回凭双燕，丁宁深意，往来地恨重帘碍。约何时再，正春浓酒困，人闲昼永无聊赖。厌厌睡起，犹有花梢日在。\r\n【注释】：①的的：明媚貌。\r\n②眄睐：顾盼。绾：系结。\r\n③睡鸭炉：形如睡鸭的香炉。\r\n④翔鸳屏：画有双飞的鸳鸯的屏风。自过了烧灯后，都不见踏青挑菜。\r\n⑤烧灯：元宵燃灯。\r\n⑥挑菜：古代风俗，农历二月初二日为挑菜节。【译文】：　　她素妆颜容，却更风情无限。那双明如秋波般的眼神，又频频向我传情。从她的琴声中我听出了一片情意，知道她对我心动，想要和我结上共结连理。记得那次来到画堂，和风明月知我心意。她深情地微皱蛾眉，浅露笑靥，那娇柔可人的情态，真让人无法忘怀。我们双双来到睡鸭形的香炉旁，屏风上画着双宿双飞的鸳鸯。在这情意绵绵的帷帐里，她娇羞地偷偷解开罗裳。自从那次相聚之后，我再也没见到她的倩影。元宵灯节，踏青的女子中，我苦苦寻觅，却找不到她。我多少次要请双燕传信，嘱咐它们送去我的一片相思。然而来来往往却封锁消息，因有帘幕一层又一层，我的心潮无法平静。不知何时再次相约欢会，重圆一场春梦。但如今是虽是酒暖春浓，我却一个人孤单寂寞，只恨这春日太长。【赏析】：　　“薄幸”作为词调名，始见于贺铸的这首词，此后历代词评家都很重视这首词，把它看作此词调的正格；作为一个词语，“薄幸”本有“薄情”、“负心”的意思，多用来指一些见异思迁、薄情寡义的负心男子。本词抒写男主人公对一位与自己曾经有过幽会欢爱情事之女子的深怀念渴盼之情。上片写与女子一见钟情并终偕鸾凤的经过，在叙事中抒情。下片写自从那次欢爱后再也无法见到佳人的苦闷与忧伤，在抒情中叙事。上片追叙前欢，由月成、心许、逢迎、到鸾屏幽会，笔势也一气而下，忧伤失望之情也达到高潮。这首词虽名为“薄幸”，内容却是叙述一个热情痴诚的青年男子和一位女子相识，相爱以及离别后不得见面的刻骨铭心的相思，读来既热烈奔放，又缠绵悱恻。词的上片写他同那位女子相识、相爱和热恋的经过。男女仍是一见钟情式的格局。上片写热恋则浓丽下直接，用“逢迎”“浅笑”“娇无奈”，以及“向睡鸭炉边，翔鸳屏里”等语词，都生动细致地勾勒出了热恋中青年男女的行为、动作和神态。词的下片写离别后青年男子的相思之苦。约何时再，正春浓酒困，人闲昼永无聊赖。“约何时再”，欲约佳期何时再逢呵！纯然是虚呼空望。“春浓酒困”、“人闲昼永”春日良辰美景无心赏，借酒浇愁，困乏闲散，昼无聊，写出词人失恋的怨伤与无奈。结尾写他相思之情的焦灼、怨愤和无奈。以景收束，欲收含蓄之致，然难掩全篇的热烈、坦白。"
        }
    ]
}