{
    "dynasty": "宋",
    "author": "陈与义",
    "intro": "陈与义（1090-1138） 字去非，号简斋，洛阳（今属河南）人。徽宗政和三年（1113）登上舍甲科。授开德府教授，累迁太学博士。南渡后，召为兵部员外郎、翰林学士、知制诰，官至参知政事。以诗著名，原属江西诗派。宋室南渡后，诗风有了明显转变，由描写个人生活情趣转而抒发爱国思想，由清新明净趋向沉郁悲壮。亦工词，其词意境与诗相近，有清婉奇丽的特点，而豪放处又接近苏轼。有《简斋集》、《无住词》。",
    "items": [
        {
            "title": "虞美人 大光祖席，醉中赋长短句",
            "content": "张帆欲去仍搔首，更醉君家酒。\r\n吟诗日日待春风，\r\n及至桃花开后却匆匆。\r\n\r\n歌声频为行人咽，记著樽前雪。\r\n明朝酒醒大江流，\r\n满载一船离恨向衡州。\r\n\r\n\r\n【注释】：【注释】：\r\n这首词是在席益举行的告别宴会上所作。席益字大光，洛阳人，是陈与义的同乡。与义宣和六年（1124）在汴京任符宝郎时与他相识，不久与义遭贬，别后还有诗札。建炎三年（1129）席益离郢州知州任，流浪于衡山县（今属湖南），与义同时躲避金兵至湖南。同年腊月，两人相遇于衡山。次年元旦后数日，与义离衡山赴邵阳，有《别大光》诗，别宴上并作此词。\r\n这首词的写法是：“紧扣别宴，思前想后”。他把离别的情绪融贯到对过去的回忆和对前途的想像之中去，不同一般，别有一番风味。\r\n词的上片由别宴写起，进而追忆到过去相聚的时日。一开篇就说船已经挂起帆来了准备离去，久久不能离去，只是一杯杯地饮着好友送别的酒。这就把不得不离去又不忍离去的矛盾心理形象地表现出来。为什么“张帆欲去”？因为“携家作客真无策”、“长乘舴艋竟安归 ？”（《元日》）词人在战乱之中，携家南奔 ，屡次寄居 ，终非长策，但却非走不可。为什么“仍搔首 ”？因为与义和大光友情诚笃，不忍分别，所以搔首踟蹰。这里词人很自然地追忆起在腊月间相聚的时日，朋友们饮酒赋诗；同时，更盼望着春天的到来，以与友人更好地流连吟咏，然而春天到了，桃花才吐蕊，而自己却要与友人告别了！“匆匆”之中，包含了无限惜别之意 。“吟诗”两句，清刘熙载《艺概·词曲概》赞为“好在句中 ”，就是说其本身即为佳句，不待上下文关照，自然映发，自见妙处。\r\n词的下片仍写别宴。写过了酒，紧接着从歌上落笔。古人送别时唱“骊歌 ”，如苏轼《江城子·孤山竹阁送述古》所写“且尽一樽 ，收泪听《阳关》”宋代州郡长官设宴，有官妓陪侍 ，歌舞酒声远远飘去，可见宴会的盛大，此“歌声”就是歌妓所唱 。“歌声频为行人咽 ”，临别之际，歌妓也为之动情，几度呜咽不能成声。因此感动了词人：“记著樽前雪”。“雪”为“雪儿”省略，而“雪儿”又是指代歌妓的。雪儿为隋末李密歌姬，善歌舞 ，能够根据音律填词而歌，称“雪儿歌”，后来泛指歌妓。词人因歌而记着歌者，即记着此别，记着饯别的主人，一语而三得。酒醉人，而歌声也足以醉人。“明朝酒醒大江流”，此笔回旋一转，想到明朝酒醒之后，此身已随舟漂到湘江。此行何去 ？相距一百二十里的衡州（今衡阳）是第一站。\r\n “满载一船离恨向衡州”：载人而曰“载离恨 ”，“离恨”而曰“一船”，“一船”而且“满载 ”，即满载离恨表达了作者不忍惜别的情意，与首句“张帆欲去仍搔首”紧密关连，也同《别大光》诗的“滔滔江受风，耿耿客孤发”相补衬。这最后两句，化用苏轼在扬州别秦观的《虞美人》词的“无情汴水自东流，只载一船离恨向西州 ”，而这里情感更为丰富。运用前人成句时切忌字句意义完全相同，但又不可距原句意思过远。与义此处构句可谓运用前人之后，却自然切合己事，变化处又别出心裁，较之上片之结，艺术上也不相上下。"
        },
        {
            "title": "梅花二首",
            "content": "铁面苍髯洛阳客，玉颜红领会稽仙。\r\n街头相见如相识，恨满东风意不传。"
        },
        {
            "title": "临江仙 夜登小阁，忆洛中旧游",
            "content": "忆昔午桥桥上饮，坐上多是豪英，长沟流月去无声，杏花疏影里，吹笛到天明。\r\n二十余年如一梦，此身虽在堪惊！闲登小阁看新晴，古今多少事，渔唱起三更。\r\n【注释】：【注释】：\r\n这首《临江仙》词大概是在高宗绍兴五年（1135）年或六年（1136 ）年陈与义退居青墩镇僧舍时所作，当时作者四十六或四十七岁。陈与义是洛阳人，他追忆起二十多年前的洛阳中旧游，那时是徽宗政和年间，当时天下太平无事，可以有游赏之乐。其后金兵南下，北宋灭亡，陈与义流离逃难，备尝艰苦，而南宋朝廷在南迁之后，仅能自立，回忆二十多年的往事，真是百感交集。但是当他作词以抒发此种悲慨之时，并不直抒胸臆，而且用委婉的笔调唱叹而出（这正是作词的要诀 ）。上片是追忆洛中旧游。午桥在洛阳南，唐朝裴度有别墅在此 。“杏花疏影里，吹笛到天明”二句，的确是造语“奇丽 ”（胡仔评语，见《苕溪渔隐丛话后集》卷三十四），一种良辰美景，赏心乐事，宛然出现词人心目中。但是这并非当前实境，而是二十多年前浩如烟海的往事再现而已。刘熙载说得好，“陈去非⋯⋯《临江仙 》：‘杏花疏影里 ，吹笛到天明’，此因仰承‘忆首’，府注‘一梦’，故此二句不觉豪酣转成怅悒，所谓好在句外者也 。”（《艺概》卷四）下片起句“二十馀年如一梦，此身虽在堪凉 。”一下子说到当前，两句中包含了二十多年无限国事沧桑、知交零落之感，内容极充实，运笔也极空灵 。“闲登小阁”三句，不再接上文之意进一步抒发悲叹，而是直接去写，作者想到国家的兴衰自己的流离失所，于是看新晴，听渔唱，将沉重悲愤的情感转化为旷达之情。\r\n这首词节奏明快，浑成自然，如水到渠成，不见矫揉造作之迹。张炎称此词“真是自然而然”（《词源》卷下 ）。然“自然”并不等于粗露浅显，这就要求作者有更高的文学素养。彭孙迥说得好，“词以自然为宗，但自然不从追琢中来，亦率易无味。如所云绚烂之极仍归于平淡。⋯⋯若《无住词》之‘杏花疏影里，吹笛到天明’，自然而然者也”。（《金粟词话》）陈与义词作虽少，但却受后世推重，而且认为其特点很象苏东坡。南宋黄昇说 ，陈与义“词虽不多，语意超绝，识者谓其可摩坡仙之垒也 。”（《中兴以来绝妙词选》卷一）清陈廷焯也说，陈词如《临江仙》，“笔意超旷，逼近大苏 。”（《白雨斋词话》卷一）陈与义填词时是否有意模仿苏东坡呢？从他的为人，诗作可以看出，他并不是有意模仿，而是感情的自然抒发。陈与义作诗，近法黄（庭坚）、陈（师道），远宗杜甫，不受苏诗影响。至于填词，乃是他晚岁退居时的遣兴之作，他以前既非专业作词，所以很不留心当时的词坛风气，可见并未受其影响。譬如，自从柳永、周邦彦以来，慢词盛行，而陈与义却未作过一首慢词；词至北宋末年，专门雕饰，有矫揉造作之感，周邦彦是以“富艳精工”见称，贺铸亦复如是，而陈与义的词独是疏快自然，不假雕饰；可见陈与义填词是独往独来 ，自行其是，自然也不会有意学苏（东坡）的。\r\n不过，他既然擅长作诗，晚岁填词，运以诗法，自然也就会不谋而合，与苏相近了。以诗法入词，固然可以开拓内容，独创新意，但是仍必须保持词体本质之美，而不可以流露出直粗疏，失去词意。苏东坡是最先“以诗为词”的，但是苏词的佳作，如《 卜算子》（缺月挂疏桐）、《水调歌头》（明月几时有 ）、《永遇乐》（明月如霜）、《洞仙歌》（冰肌玉骨）、《八声甘州》（有情风万里卷潮来 ）、《贺新郎》（乳燕飞华屋）诸作，都是“如春花散空，不著迹象，使柳枝歌之，正如天风海涛之曲，中多幽咽怨断之音 ”（夏敬观手批《东坡词》，转引自龙榆生《唐宋名家词选 》）。评词者不可不知此意也。"
        },
        {
            "title": "题长乐亭",
            "content": "远山云迷颠，近山净如沐。\r\n客子曳竹舆，伊鸦过山麓。\r\n我行一何迟，时序一何速。\r\n东风所经过，林水一时绿。\r\n疏雨忽飞堕，声在道边木。\r\n淑气自远归，光景变川陆。\r\n遥知存存子，明亦戒征轴。\r\n霁色虽宜诗，不见此清穆。"
        },
        {
            "title": "梅花二首",
            "content": "画取维摩室中物，小瓶春色一枝斜。\r\n梦回映月窗间见，不是桃花与李花。"
        },
        {
            "title": "舟抵华容县",
            "content": "篙舟入华容，白水绕城堞。\r\n夹津列茂树，倒影青相接。\r\n远色分村坞，微凉动芦叶。\r\n天地困腐儒，江湖托孤檝。"
        },
        {
            "title": "句",
            "content": "老对白桂花。"
        },
        {
            "title": "临江仙·夜登小阁忆洛中旧游",
            "content": "忆昔午桥桥上饮，坐中多是豪英。长沟流月去无声，杏花疏影里，吹笛到天明。\r\n　　二十余年如一梦，此身虽在堪惊。闲登小阁看新晴，古今多少事，渔唱起三更。\r\n【注释】：①午桥：桥名，在洛阳县南十里外。\r\n②长沟：此句即杜甫《旅夜书怀》“月育大江流”之意，谓时间如流水般逝去。\r\n③渔唱：打渔人的歌儿。这里作者叹惜前朝兴废的历史。\r\n④三更：古代漏记时，自黄昏至指晓分为五刻，即五更，三更正是午夜。【译文】：　　回忆往昔，曾在午桥桥上豪饮，坐中多是杰出的英雄。月光随着长沟的水波静静东。在杏花的疏影里，我们吹笛东玩乐直到天明。二十多年的日子，竟如同一场梦，我虽然还活在世上，但一想到当年的那场乱世场面便后怕。如今我闲着无事登上小楼，看那雨后新出的美景，感叹古今多少兴衰往事，只能交付给那些渔翁，渔人只是三更平静唱说。【赏析】：　　这首词写作者追忆当年的游赏聚会，因此方沦陷，无法归去，他想到故乡洛阳，不禁无阴感慨。词中以淡语写哀伤，显得格外含蓄深沉。午桥 是中唐名相裴度的别墅，裴度又是维护朝廷集权，反对藩镇割据，坚决主张武力镇压淮西吴元济叛乱并取得成功的人物，属中兴名臣。上片开头写在午桥豪饮，尽是英杰，表现出当年是位血气方刚，立志报国的志士。“杏花疏影里，吹笛到天明”，是传诵之名句，情境俱现，风格俊朗。上片是关于“洛中旧游”的回顾。下片是感慨抒怀。过片一句推进到当今，“如一梦”、“堪惊”等言，往事如烟，二十年风雨颠沛，交游零落，国事沧桑，尽括其中。末尾将古今兴亡，收拢到三更渔唱，空灵凄忱，余韵不尽。尾二句化用张升《离亭燕》词：“多少六朝兴废事，尽入渔樵闲话”之意。“三更”只是为了押韵，不必拘滞。尾二句宕开，故作旷达语，尤觉叹惋之意袅袅不绝。全词在豪放中见深婉，情真意切，空灵超旷。胡仔评曰：“清婉奇丽，简斋惟此词为最优”（《苕溪渔隐丛话》）。全词在豪放中见深婉，情真意切，空灵超旷。"
        },
        {
            "title": "坐涧边石上",
            "content": "三面青山园竹篱，人间无路访安危。\r\n扶筇共坐槎牙石，涧水悲鸣无歇时。"
        },
        {
            "title": "昨日侍巾钵饭于天宁蒙示佳什谨次韵",
            "content": "朱门未知禅悦义，富不期奢奢自至。\r\n二韮虽寒故是公，万羊贾祸徒封卫。\r\n我公居尘不染尘，便随一钵遗甘辛。\r\n出家虽非将相事，食菜要是英雄人。\r\n臞儒一生用心苦，何曾梦见鸡映黍。\r\n中丞惜福幸见分，晚食从公当羔羜。"
        },
        {
            "title": "醉中至西径梅花下已盛开",
            "content": "梅花乱发雨晴时，褪尽红绡见玉肌。\r\n醉中忘却头边雪，横插繁枝归竹篱。"
        },
        {
            "title": "纵步至董氏园亭三首",
            "content": "客子今年驼褐宽，邓州三月始春寒。\r\n帘钩挂尽蒲团稳，十丈虚庭借雨看。"
        },
        {
            "title": "纵步至董氏园亭三首",
            "content": "槐树层层新绿生，客怀依旧不能平。\r\n自移一榻西窗下，要近丛篁听雨声。"
        },
        {
            "title": "纵步至董氏园亭三首",
            "content": "池光修竹里，筇杖季春头。\r\n客子愁无奈，桃花笑不休。\r\n百年今日胜，万里此生浮。\r\n莽莽樽前事，题诗记独游。"
        },
        {
            "title": "自五月二日避寇转徙湖中复从华容道乌沙还郡",
            "content": "回环三百里，行尽力都穷。\r\n巴丘左移右，章华西转东。\r\n江声摇斗柄，秋色弥葭丛。\r\n群木立波上，芙蕖披月中。\r\n镜湖应足比，剡溪那可同。\r\n世钭非识事，孤啸聊延风。"
        },
        {
            "title": "自黄岩县舟行入台州",
            "content": "宴坐峰前冲雨急，黄岩县里借舟迟。\r\n百年痴黠不相补，万事悲欢岂可期。\r\n莽莽沧波兼宿雾，纷纷白鹭落山陂。\r\n只应江海凄凉地，欠我临风一赋诗。"
        },
        {
            "title": "竹",
            "content": "高枝已约风为友，密叶能留雪作花。\r\n昨夜常娥更潇洒，又携疏影过窗纱。"
        },
        {
            "title": "诸公和渊明止酒诗因同赋",
            "content": "爱河漂一世，既溺不能止。\r\n不如淡生活，吟诗北窗里。\r\n肺肝亦何罪，困此毛锥子。\r\n不如友麯生，是子差可喜。\r\n三杯取径醉，万绪散莫起。\r\n奈何刘伶妇，苦语见料理。\r\n不如一觉睡，浩然忘彼己。\r\n三十六策中，此策信高矣。\r\n政使江变酒，誓不涉其涘。\r\n尚须学王通，艺黍供祭祀。"
        },
        {
            "title": "周尹潜以仆有郢州之命作诗见赠有横槊之句次",
            "content": "一岁忧兵四阅时，偷生不恨隙驹驰。\r\n如何南纪持竿手，却把西州破贼旗。\r\n傥有青油盛快士，何妨画戟入新诗。\r\n因君调我还增气，男子平生政要奇。"
        },
        {
            "title": "周尹潜雪中过门不我顾遂登西楼作诗见寄次韵",
            "content": "晓窗飞雪惬幽听，起觅新诗自启扃。\r\n不觉高轩墙外过，贪看万鹤舞中庭。"
        },
        {
            "title": "舟行遣兴",
            "content": "会稽尚隔三千里，临贺初盘一百滩。\r\n殊俗问津言语异，长年为客路歧难。\r\n背人山岭重重去，照鷁梅花树树残。\r\n酌酒柁楼今日意，题诗船壁后来看。"
        },
        {
            "title": "舟泛邵江",
            "content": "老去作新梦，邵江非旧闻。\r\n滩前群鹭起，柁尾川华分。\r\n落花栖客鬓，孤舟遡归云。\r\n快然心自足，不独避嚣纷。"
        },
        {
            "title": "舟次高舍书事",
            "content": "涨水东流满眼黄，泊舟高舍更情伤。\r\n一川木叶明秋序，两岸人家共夕阳。\r\n乱后江山元历历，世间歧路极茫茫。\r\n遥指长沙非谪去，古今出处两凄凉。"
        },
        {
            "title": "重阳",
            "content": "去岁重阳已百忧，今年依旧叹羁游。\r\n篱底菊花唯解笑，镜中头发不禁秋。\r\n凉风又落宫南木，老雁孤鸣汉北州。\r\n如许行年那可记，谩排诗句写新愁。"
        },
        {
            "title": "种竹",
            "content": "种竹不必高，摇绿当我楹。\r\n向来三家墅，无此笙箫声。\r\n皇天有老眼，为閟十日晴。\r\n护我萧萧碧，伟事邻翁惊。\r\n同林偶落此，相向意甚平。\r\n何须俟迷日，可笑世俗情。\r\n明年万夭矫，穿地听雷鸣。\r\n但恨种竹人，南山合归耕。\r\n佗时梦中路，留眼记所更。\r\n苍云屯十里，不见陈留城。"
        },
        {
            "title": "中秋不见月",
            "content": "去年中秋端正月，照我霑襟万条血。\r\n姮娥留笑侍今年，净洗金觥对银阙。\r\n高唐妬归心不闲，招得对姨同作难。\r\n岂惟恨满月宫里，肠断西山吴采鸾。\r\n却疑周生怀月去，待到三更黑如故。\r\n人间今乏赵知微，无复清游继天柱。\r\n南枝乌鹊不敢哗，倚杖三叹风枝斜。\r\n明年强健更相约，会见林间金背螟。"
        },
        {
            "title": "中牟道中二首",
            "content": "杨柳招人不待媒，蜻蜓近马忽相猜。\r\n如何得与凉风约，不共尘沙一并来。"
        },
        {
            "title": "中牟道中二首",
            "content": "雨意欲成还未成，归云却作伴人行。\r\n依然壤郭中牟县，千尺浮屠管送迎。"
        },
        {
            "title": "至叶城",
            "content": "苏武初逢雁，王乔欲借凫。\r\n深知念行李，为报了长途。\r\n难稳三更枕，遥怜五岁雏。\r\n却思正月事，不敢恨榛芜。"
        },
        {
            "title": "至陈留",
            "content": "烟际亭亭塔，招人可得回。\r\n等闲为梦了，闻健出关来。\r\n日落河冰壮，天长鸿雁哀。\r\n平生远游意，随处一徘徊。"
        },
        {
            "title": "正月十六日夜二绝",
            "content": "二更风薄竹，悲吟连夜分。\r\n村西递余韵，应胜此间闻。"
        },
        {
            "title": "正月十六日夜二绝",
            "content": "正月十六夜，竹篱田父家。\r\n明月照树影，满山如龙蛇。"
        },
        {
            "title": "正月十二日自房州城遇虏至奔入南山十五日抵",
            "content": "久谓事当尔，岂意身及之。\r\n避虏连三年，行半天四维。\r\n我非洛豪士，不畏穷谷饥。\r\n但恨平生意，轻了少陵诗。\r\n今年奔房州，铁马背后驰。\r\n造物亦恶剧，脱命赵毫厘。\r\n南山四程云，布袜傲险巇。\r\n篱间老炙背，无意管安危。\r\n知我是朝士，亦复颦其眉。\r\n呼酒软客脚，菜本濯玉肌。\r\n穷途士易德，欢喜不复辞。\r\n向来贪读书，闭户生处髭。\r\n岂知九州内，有山如此奇。\r\n自宽实不情，老人亦解颐。\r\n投宿恍世外，青灯耿茅茨。\r\n夜半不能眼，涧水鸣声悲。"
        },
        {
            "title": "正月十二日至邵州十三日夜暴雨滂沱",
            "content": "邵州正月风气殊，鹑尾之南更山坞。\r\n昨日已见三月花，今夜还闻五更雨。\r\n笺与天公一破颜，走避北狄趋南蛮。\r\n梦到龙门听涧水，觉来檐溜正潺潺。"
        },
        {
            "title": "贞牟书事",
            "content": "留侯辟谷年，汉鼎无余功。\r\n子真策不售，脱迹市门中。\r\n神仙非异人，由来本英雄。\r\n抚世独余事，用舍何必同。\r\n眷此贞牟野，息驾吾其终。\r\n苍山雨中高，缘草溪上丰。\r\n仲春水不丽，禽鸣清昼风。\r\n祸福两合绳，既解一身空。\r\n荣华信非贵，寂寞亦非穷。"
        },
        {
            "title": "赵虚中有石名小华山以诗借之",
            "content": "君家苍石三峰样，磅礴乾坤气象横。\r\n贱子与山曾半面，小窗如梦慰平生。\r\n炉烟巧作公超雾，书册尚避秦皇城。\r\n病眼朝来欲开懒，借君岩岫障新晴。"
        },
        {
            "title": "招张仲宗",
            "content": "北风日日吹茅屋，幽子朝朝只地炉。\r\n客里赖诗增意气，老来唯懒是工夫。\r\n空庭乔木无时事，残雪疏篱当画图。\r\n亦有张侯能共此，焚香相待莫徐驱。"
        },
        {
            "title": "张迪功携诗见过次韵谢之二首",
            "content": "黄鸡白日唱初阑，便觉杯觞耐薄寒。\r\n坐上客多真足乐，床头易在不须看。\r\n更思深径挼红蕊，政待移厨洗玉盘。\r\n若恨重城催兴尽，归时落日尚云端。"
        },
        {
            "title": "张迪功携诗见过次韵谢之二首",
            "content": "黄纸红旗意未阑，青衫俱不救饥寒。\r\n久荒三径未得返，偶有一钱何足看。\r\n世事岂能磨铁砚，诗盟聊吉歃铜盘。\r\n不嫌野外时迂盖，政要相从叩两端。"
        },
        {
            "title": "赠漳州守綦叔厚",
            "content": "过尽蛮荒兴复新，漳州画戟拥诗人。\r\n十年去国九行旅，万里逢公一欠伸。\r\n王粲登楼还感慨，纪瞻赴召欲逡巡。\r\n绳床相对有今日，剩醉斋中软脚春。"
        },
        {
            "title": "赠黄家阿莘",
            "content": "君家阿莘如白玉，呼出灯前语录续。\r\n可怜郎罢穷一生，只今有汝照茅屋。\r\n猪生十子豚复豚，阿莘明年可当门。\r\n阶庭一笑不外索，万事纷纷何足论。"
        },
        {
            "title": "赠传子文",
            "content": "渔子牧儿谈笑新，先生胜日步湖漘。\r\n沙边忽见长身士，头上仍欹折角巾。\r\n豺虎不能宽远俗，山川终要识诗人。\r\n芦丛如画斜阳里，拄杖相寻无杂宾。"
        },
        {
            "title": "早行",
            "content": "露侵驼褐晓寒轻，星斗阑干分外明。\r\n寂寞小桥和梦过，稻田深处草虫鸣。"
        },
        {
            "title": "早起",
            "content": "晓寒生木枕，窗白梦难续。\r\n自起开柴扉。空庭立乔木。\r\n濛濛井气上，澹澹天容肃。\r\n尘心忽昭旷，何异居涧谷。\r\n学道审不遥，忍饥差已熟。\r\n皇天赐丰年，菜本如白玉。\r\n一简了百事，狡狯嗤颜歜。\r\n幽鸟行屋山，悠然寄吾目。"
        },
        {
            "title": "早起",
            "content": "竟夜闻落木，雨歇窗如新。\r\n披衣有忙事，檐前看归云。\r\n初阳上林端，鸦背明纷纷。\r\n我亦迫经课，日计在一晨。\r\n再烧结愿香，稍洗三生勤。\r\n群公持世故，白发到幽人。\r\n幸不识奇字，门绝车马尘。\r\n谁能共此窗，竹影可与分。"
        },
        {
            "title": "再游八关",
            "content": "古镇易为客，了身一篮舆。\r\n贪游八关寺，忘却子公书。\r\n青青天气肃，澹澹春意初。\r\n东风经古池，满面生纡余。\r\n卯申缚壮士，人世信少娱。\r\n时来照兹水，点检鬓与须。\r\n日暮登古原，微白见远墟。\r\n念我遂初赋，徘徊月生裾。\r\n悠悠不同抱，悄悄就归途。"
        },
        {
            "title": "再用景纯韵咏怀二首",
            "content": "木枕蒲团病更宜，从教恶少事鞍鞿。\r\n元无王老又何怨，不有麯生谁与归。\r\n六日取蟾乖世用，三年刻楮费天机。\r\n只应杖屦从公处，未觉平生与愿违。"
        },
        {
            "title": "再用景纯韵咏怀二首",
            "content": "路断赤墀青琐贤，土龙同此屋三间。\r\n愁边潘令鬓先白，梦里老莱衣更班。\r\n欲学大招那有赋，试谋小隐可无山。\r\n一钱留得真堪笑，未到囊空犹是悭。"
        },
        {
            "title": "再用迹字韵成一首呈判府",
            "content": "风雨一叶过，黄花已陈迹。\r\n人贫交旧疏，岁暮日月疾。\r\n贪人积胡椒，智不到鬼录。\r\n那知庾郎菜，地瘦饱金玉。\r\n不如学服气，清座了晨夕。\r\n尚余烟月债，驱使入吟笔。\r\n晚逢葛先生，怜我出无仆。\r\n借车得时诣，谬窥文字籙。\r\n谈诗不知疲，或作夜半客。\r\n挥毫写珠玉，治郡盖余力。\r\n不羡江千万，不慕李八百。\r\n愿传公句法，容我附风翼。\r\n城东刘子政，著书方满屋。\r\n昨示一篇诗，三日叹未足。\r\n仍闻供笔砚，家有樊通德。\r\n但恐裴公门，从此近舍湜。"
        },
        {
            "title": "再蒙宠示佳什殆无遗巧勉成二章一以报佳贶一",
            "content": "诸公衮衮坐垂绅，谁信北风欺得人。\r\n遮眼读书何用解，发颜要酒可须醇。\r\n十年白社空看镜，万里青天一岸巾。\r\n少待奇章到三日，试将冠盖拂埃尘。"
        },
        {
            "title": "再蒙宠示佳什殆无遗巧勉成二章一以报佳贶一",
            "content": "睆睆休嫌笏与绅，如公本是九包人。\r\n读书只用三冬足，学道从来一色醇。\r\n太尉谈辞仍玉麈，侍中风韵更纱巾。\r\n谁言上界多官府，亦许散仙追后尘。"
        },
        {
            "title": "再和",
            "content": "洪河岂不壮，余润弥九里。\r\n海内所咏歌，在德不在水。\r\n德人经行地，可敬及蒲苇。\r\n况有水如此，浪去剧雪委。\r\n念昔涉涛江，怒鼍如山峙。\r\n天风怖杀人，舟定舷有泚。\r\n惕然三夜梦，沙砾下飞矢。\r\n至今逢沟壑，敢照不敢洗。\r\n忽诵涉汝诗，五字拟苏李。\r\n快言击汰事，想见鱼掉尾。\r\n十年疑此乐，始误斗柄指。\r\n便当策我足，岁月忽转徙。\r\n未办志和舟，且洗子荆耳。"
        },
        {
            "title": "再赋二首呈奇父",
            "content": "香遍东园花一枝，寻花觅路忽成迷。\r\n先生莫道心如铁，喜气朝来横角犀。"
        },
        {
            "title": "再赋",
            "content": "欲识道人门径深，水仙多处试来寻。\r\n青裳素面天应惜，乞与西园十日阴。"
        },
        {
            "title": "再赋",
            "content": "修眉入幽梦，起费西南望。\r\n终愿学柳文，买泉筑愚堂。\r\n错磨高壁翠，日日在我旁。\r\n忽在新野邹，行从泰山羊。\r\n城中瞻使君，驾鹤高驰翔。\r\n诗成堕人世，字字含风霜。\r\n平生仰止勤，不但上下床。\r\n顾许俗士驾，平参丈人行。\r\n封姨岂嗔予，霞怒挟阿香。\r\n知公终可恃，不记当趋装。\r\n清欢岂有极，夜色来苍苍。"
        },
        {
            "title": "再赋",
            "content": "扬州云气郁佳哉，百虑方横吉语来。\r\n却看诗书安隐在，竹篱阴里得时开。"
        },
        {
            "title": "再赋",
            "content": "兴公赋天台，千字一何少。\r\n岘山逢巧匠，笼络六诗了。\r\n余情到娘子，心动云缥缈。\r\n仿佛山阿人，薜荔一身绕。\r\n殷勤供泚笔，路转得龙沼。\r\n应龙喜公来，嘘气纷雾杳。\r\n忽然张盖起，知不受人扰。\r\n诗成中有画，幽情杂荒窈。\r\n从公虽一快，顾有和诗挠。\r\n是事姑置之，归路迷日表。\r\n安得永兹乐，彭铿尚为夭。\r\n但愁归城中，念山令人老。"
        },
        {
            "title": "再赋",
            "content": "堂堂李杜坛，谁敢蹑其址。\r\n先生坐坛上，持钺令余子。\r\n由来文字伯，不但表奏伟。\r\n高怀淡无嗜，寓兴或留此。\r\n平生上林手，避谤淹二始。\r\n登临意超然，笔落风雨似。\r\n事异柳司马，辛苦记山水。\r\n乐哉邦无事，那待猛政理。\r\n驾言慰吾民，不愧城门轨。\r\n看山笑邹湛，句外寄深旨。\r\n岩树阅几客，尚余尧时髓。\r\n抚板歌公诗，未暇知余事。"
        },
        {
            "title": "再赋",
            "content": "西园芳气雨余新，唤起亭中入定人。\r\n为报使君从酿酒，梅花落尽不关春。"
        },
        {
            "title": "再登岳阳楼感慨赋诗",
            "content": "岳阳壮观天下传，楼阴背日堤绵绵。\r\n草木相连南服内，江湖异态栏干前。\r\n乾坤万事集双鬓，臣子一谪今五年。\r\n欲题文字吊古昔，风壮浪涌心茫然。"
        },
        {
            "title": "再赋二首呈奇父",
            "content": "国香薰坐先生醉，秋叶藏花客子迷。\r\n驱使晚风同胜地，东轩不用镇帷犀。"
        },
        {
            "title": "再别",
            "content": "多难还分手，江边日发新。\r\n公为九州督，我是半途人。\r\n政尔倾全节，终然却要身。\r\n平生第温峤，未必下张巡。"
        },
        {
            "title": "杂书示陈国佐胡元茂四首",
            "content": "昔吾同年友，壮志各南溟。\r\n十年风雨过，见此落落星。\r\n秀者吾元茂，众器见鼎铏。\r\n许身稷契间，不但醉六经。\r\n时逢下车揖，慰我两眼青。\r\n勿忧事不理，伯始在朝廷。"
        },
        {
            "title": "杂书示陈国佐胡元茂四首",
            "content": "巨源邦之栋，急士如拾珍。\r\n定知柳下锻，远胜崔史陈。\r\n绝交虽已隘，益见叔夜真。\r\n士要虽衣食，求仁今得仁。\r\n释之与王生，盛美俱绝伦。\r\n吾评竹林咏，未可少若人。"
        },
        {
            "title": "杂书示陈国佐胡元茂四首",
            "content": "杜门十日疾，因得观妄身。\r\n勿云千金躯，今视如埃尘。\r\n平生老赤脚，每见生怒嗔。\r\n挥汗煮我药，见此愧其勤。"
        },
        {
            "title": "曾徽言运判出张生所画马",
            "content": "槃礴解衣处，胸中应不群。\r\n未呈千里足，空见五花文。\r\n良乐世难有，骥驽谁与分。\r\n高才喜能事，故遣画兰筋。"
        },
        {
            "title": "杂书示陈国佐胡元茂四首",
            "content": "一官专为口，俯仰汗我颜。\r\n顾将千日饥，换此三岁闲。\r\n冥冥云表雁，时节自往还。\r\n不忧稻粱绝，忧在罗网间。\r\n绝胜杜拾遗，一饱常间关。\r\n晚知儒冠误，犹恋终南山。"
        },
        {
            "title": "元夜",
            "content": "今夕天气佳，上天何澄穆。\r\n列宿雨后明，流云月边速。\r\n空檐垂斗柄，微吹生丛竹。\r\n对此不能寐，步绕庭之曲。\r\n遥睇浮屠颠，数星红煜煜。\r\n悟知烧灯夕，节意亦满目。\r\n历代能几诗，遍赋杂珉玉。\r\n栖鸦亦未定，更呜伴余独。\r\n百年滔滔内，忧乐两难复。\r\n唯应长似今，寂寞送寒燠。"
        },
        {
            "title": "元日",
            "content": "五年元日只流离，楚俗今年事事非。\r\n后饮屠苏惊已老，长乘舴艋竟安归。\r\n携家作客真无策，学道刳心却自违。\r\n汀草岸花知节序，一身千恨独霑衣。"
        },
        {
            "title": "月夜",
            "content": "独立夜轇轕，芦声泛遥津。\r\n月下风起波，莽莽白龙鳞。\r\n阴彩凝草木，暑气森星辰。\r\n天地尘未消，江湖气聊伸。\r\n人生几今夕，乱代偶此身。\r\n胡为不少乐，况乃迹易陈。\r\n三更大鱼舞，悄怆惊心神。\r\n永怀骑鲸士，发兴烟中新。"
        },
        {
            "title": "游岘山次韵三首",
            "content": "高人买山隐，百万犹恨少。\r\n客儿最省事，有屐一生了。\r\n东庄良不遥，十里望缥缈。\r\n萦纡并麦垅，翠浪四山绕。\r\n先生滞鹿车，去程通凤沼。\r\n暂来山泉上，思与飞云杳。\r\n云北接云南，一迳绝纷扰。\r\n竹林怀风雨，目断极窈窈。\r\n从来无世尘，相对真不挠。\r\n龙儿争地出，头角已表表。\r\n先生嘱支郎，勿使斤斧夭。\r\n终当乞一杖，险路扶吾老。"
        },
        {
            "title": "游岘山次韵三首",
            "content": "夜度一程云，平明踏山址。\r\n山神岂妬我，飞雨乱眸子。\r\n重岳衮衮去，前杰后俊伟。\r\n晦明更百态，始望那及此。\r\n路穷得精庐，税驾谘祖始。\r\n老僧千金意，佳处相指似。\r\n先生一笑领，得句易翻水。\r\n安石未归山，却要山料理。\r\n奇哉此一段，惊世无前轨。\r\n酬山以快饮，春蕨正滋旨。\r\n一丘傥许予，高卧饱松髓。\r\n城中谩拄笏，那知有兹事。"
        },
        {
            "title": "游秦岩",
            "content": "秦岩昧旧闻，胜会非复常。\r\n异哉五里秘，发此一日狂。\r\n篝灯破大阴，拄杖入仙乡。\r\n散途杨梅实，承磴菡萏房。\r\n石液白瑶堕，泉气青霓翔。\r\n度危心欲动，逢衍兴未央。\r\n眩人黝谷深，覆我翠极长。\r\n降登穷田垅，开阖到鞠场。\r\n龙遮侧岸路，猫护高廪藏。\r\n力士倒履空，应真俨成行。\r\n碾缺神所吝，帐空仙莫量。\r\n水鸣泬寥内，柱立森罗傍。\r\n语闻受远响，力极生微阳。\r\n梦中出小窦，立处忽大荒。\r\n尘缘信深重，仙事岂渺茫。\r\n灵武唐业开，湘滨耀文章。\r\n望夷秦政坏，岭底畏祸殃。\r\n隐显非士意，安危存国纲。\r\n且复置此事，更将适何方。\r\n赋诗意未惬，吾欲栖僧廊。"
        },
        {
            "title": "游南嶂同孙信道",
            "content": "遥瞻南嶂深复深，双崖与天藏太阴。\r\n青鞋济胜不能懒，踏破积雪穷崎嶔。\r\n空中朽树抱孤筱，无窍苍壁生横林。\r\n孤禽三叫危石裂，欲返未返神萧森。\r\n磴回忽然何处所，当面烟如翠蛟舞。\r\n石门泄风无昼夜，古木截道藏雷雨。\r\n丹丘赤城去几许，下视人间足尘土。\r\n放身天地不自知，导以龙蛇翼熊餐。\r\n山中异事记今晨，杖藜得道孙与陈。"
        },
        {
            "title": "游慧林寺以三峡炎蒸定有无为韵得定字是日欲",
            "content": "我如东郊马，欹侧甘瘦病。\r\n今晨举足轻，起行得幽胜。\r\n抚窗唤懒融，槁面初出定。\r\n眼中无长物，坐久炉烟正。\r\n门前几乌帽，来往送朝暝。\r\n岂知帽影边，有地白日静。\r\n宝阁阴肃肃，童子色不令。\r\n年来惜违人，一笑取归径。\r\n愿言捐何肉，终岁奉清净。\r\n檐铎岂印吾，出门有余听。"
        },
        {
            "title": "游董园",
            "content": "西园可散发，何必赋远游。\r\n地旷多雄风，叶声无时休。\r\n幸有济胜具，枯藜支白头。\r\n平生会心处，未觉身淹留。\r\n散坐青石床，松意淡欲秋。\r\n薄雨青众卉，深林耿微流。\r\n一凉天地德，物我俱夷犹。\r\n东北方用武，六有事戈矛。\r\n甲裳无乃重，腐儒故多忧。\r\n珍禽叫高树，且复寄悠悠。"
        },
        {
            "title": "游东岩",
            "content": "散策东岩路，梦中曾记经。\r\n斜晖射残雪，岩谷遍晶荧。\r\n鸦鸣山寂寂，意迥川冥冥。\r\n乘兴欲穷讨，会心还少停。\r\n新晴远村白，薄暮群峰青。\r\n危途通仙境，胜日行画屏。\r\n岂独冷一念，将期朝百灵。\r\n不同南涧咏，悲慨满中扃。"
        },
        {
            "title": "游道林岳麓",
            "content": "耽耽衡山麓，翠气横古今。\r\n济胜得短筇，未怕山行深。\r\n路盘天开阖，风动龙噫吟。\r\n峰恋惨澹处，照以布地金。\r\n世尊诸天上，燕坐朝千林。\r\n向来修何行，不受安危侵。\r\n道人轻殊胜，来客费幽寻。\r\n恍然结愿香，独会三生心。\r\n山中日易晚，坐失群木阴。\r\n勿唾此山地，后日重窥临。"
        },
        {
            "title": "游葆真池上",
            "content": "墙厚不盈咫，人间隔蓬莱。\r\n高柳唤客游，我辈御风来。\r\n坐久落日尽，澹澹池光开。\r\n白云行水中，一笑三徘徊。\r\n鸭儿轻岁月，不受急景催。\r\n试作弄篙惊，徐去首不回。\r\n无心与境接，偶遇信悠哉。\r\n再来知何似，有句端难裁。"
        },
        {
            "title": "游八关寺后池上",
            "content": "落日生春色，微澜动古池。\r\n柳林横绝野，藜杖去寻诗。\r\n不有今年谪，争成此段奇。\r\n殷勤雪颅老，随客转荒陂。"
        },
        {
            "title": "幽窗",
            "content": "贫士工用短，壮夫溺於诗。\r\n破壁为幽窗，我笔还得持。\r\n高鸟度遗影，风扉语移时。\r\n迨我休暇日，与物聊同嬉。\r\n古来贤哲人，畎亩策安危。\r\n一行或大谬，半隐良亦痴。\r\n寄言山中友，即岁以为期。"
        },
        {
            "title": "用大成四桂坊韵赋诗赠令狐昆仲",
            "content": "乡人洗眼看银黄，得桂运枝手尚香。\r\n盛事固应传雁塔，新诗不减住鸡坊。\r\n醍酥乳酪元同味，羯末对胡更合堂。\r\n从此葛恢门下客，知名可但一杨方。"
        },
        {
            "title": "咏蟹",
            "content": "量才不数制鱼额，四海神交顾建康。\r\n但见横行疑长躁，不知公子实无肠。"
        },
        {
            "title": "咏西岭梅花",
            "content": "雨后众崖碧，白处纷寒梅。\r\n遥遥迎客意，欲下山坡来。\r\n穷村受春晚，邂逅今日开。\r\n绛领承玉面，临风一低回。\r\n折归无可赠，孤赏心悠哉。"
        },
        {
            "title": "咏水仙花五韵",
            "content": "仙人缃色裘，缟衣以裼之。\r\n青帨纷委地，独立东风时。\r\n吹香洞庭暖，弄影清昼迟。\r\n寂寂篱落阴，亭亭与予期。\r\n谁知园中客，能赋会真诗。"
        },
        {
            "title": "咏青溪石壁",
            "content": "青溪宜晓日，曲处千丈晦。\r\n天开苍石屏，影落西村外。\r\n虚无元气立，明灭河汉对。\r\n人行峥嵘下，鸟急浩荡内。\r\n向来千万峰，琐细等蓬块。\r\n老夫倚杖久，三叹造物大。\r\n惜哉太史公，意短遗此快。\r\n更欲访野人，穷探视其背。"
        },
        {
            "title": "萤火",
            "content": "翩翩飞蛾掩月烛，见烹膏油罪莫赎。\r\n嘉尔萤火不自欺，草间相照光煜煜。\r\n却马已录仙人方，映书曾登君子堂。\r\n不畏月明见陋质，但畏风雨难为光。"
        },
        {
            "title": "樱桃",
            "content": "四月江南黄鸟肥，樱桃满市粲朝晖。\r\n赤瑛盘里虽殊遇，何似筠笼相发挥。"
        },
        {
            "title": "印老索印庵诗",
            "content": "人言融公懒，床上揖宾客。\r\n我来两忘揖，团团一庵白。\r\n戏谈邓州禅，分食天宁麦。\r\n竹风亦喜我，萧瑟至日夕。\r\n出家丈夫事，轩裳本儿剧。\r\n愿香惊余烟，世故感陈迹。\r\n固应师未钝，使我不安席。\r\n时求一滴水，为洗三生石。"
        },
        {
            "title": "阴风",
            "content": "阴风三日吹南极，二月巴陵寒裂石。\r\n长林巨木受轩轾，洞庭倒流潇湘黑。\r\n君不见古庐竹扉声策策，中有竛竮落南客。\r\n曾经破胆向炎官，敢不修容待风伯。"
        },
        {
            "title": "以纸托乐秀才捣治",
            "content": "古人争名翰墨薮，柿叶桑根俱不朽。\r\n固知老褚下欧阳，控御管城须好手。\r\n嫁非好时聊自强，幅则甚短惭甚长。\r\n闻道蔡侯闲石臼，为借余力生银光。"
        },
        {
            "title": "以玉刚卯为向伯共生朝",
            "content": "仲冬吉日，风穆气休。\r\n我出刚卯，以寿元侯。\r\n祝融之玉，莫此离方。\r\n元侯佩之，如玉之刚。\r\n攘除厉凶，以迪明王。\r\n南门不键，有室则强。\r\n三肃元侯，既赠既祷。\r\n曷以报我，当以刚卯。"
        },
        {
            "title": "以事走郊外示友",
            "content": "二十九年知已非，今年依旧壮心违。\r\n黄尘满面人犹去，红叶无言秋又归。\r\n万里天寒鸿雁瘦，千村岁暮鸟乌微。\r\n往来屑屑君应笑，要就南池照客衣。"
        },
        {
            "title": "以石龟子施觉心长老",
            "content": "老龟千年作一息，天地併入支床力。\r\n何年生此石肠儿，非皮裹骨骨裹皮。\r\n君家元绪不慎口，遂与老桑同一朽。\r\n知君游世磨不磷，往作道人之石友。\r\n道人莫欺此龟无六眸，试与话禅当点头。"
        },
        {
            "title": "夜雨",
            "content": "经岁柴门百事乖，此身只合卧苍苔。\r\n蝉声未足秋风起，木叶俱鸣夜雨来。\r\n棋局可观浮世理，灯花应为好诗开。\r\n独无宋玉悲歌念，但喜新凉入酒杯。"
        },
        {
            "title": "夜赋寄友",
            "content": "卖药韩康伯，谈经管幼安。\r\n向来甘寂寞，不是为艰难。\r\n微月扶疏树，空园浩荡寒。\r\n细题今夕景，持与故人看。"
        },
        {
            "title": "夜赋",
            "content": "泊舟华容县，湖水终夜明。\r\n凄然不能寐，左右菰蒲声。\r\n穷途事多违，胜处亦心惊。\r\n三更萤火闹，万里天河横。\r\n阿瞒狼狈地，山泽空峥嵘。\r\n虽弱与兴衰，今古莽难评。\r\n腐儒忧平世，况复值甲兵。\r\n终然无雨策，白发满头生。"
        },
        {
            "title": "夜赋",
            "content": "抱病喜清夜，形羸心独开。\r\n不知药鼎沸，错认雨声来。\r\n岁晚灯烛丽，天长鸿雁哀。\r\n书生惜日月，欹枕意茫哉。"
        },
        {
            "title": "夜抵贞牟",
            "content": "野暝犹闻远，川明不恨迟。\r\n焚山隔岸火，及我系船时。\r\n夜半青灯屋，篱前白水陂。\r\n殷勤谢地主，小筑欲深期。"
        },
        {
            "title": "夜步堤上三首",
            "content": "旋买青芒鞋，去踏沙头月。\r\n争教冠盖地，着此影突兀。\r\n树寒栖鸟动，风转孤管发。\r\n月色夜夜佳，人生事如发。\r\n梦中续清游，浓露湿银阙。"
        },
        {
            "title": "夜步堤上三首",
            "content": "人间睡声起，幽子方独步。\r\n倚杖看白云，亭亭水中度。\r\n十月雁背高，三更河流去。\r\n物生各扰扰，念此煎百虑。\r\n聊将忧世心，数遍桥西树。"
        },
        {
            "title": "夜步堤上三首",
            "content": "世故生白发，意行无与期。\r\n平生木上座，临老始相知。\r\n月中沙岸永，岁暮河流迟。\r\n留侯庙前柳，叶尽空离离。\r\n百年信难料，剩赋奇绝诗。"
        },
        {
            "title": "曳杖",
            "content": "柳条一何长，我发一何短。\r\n余日会有余，经春卧荒疃。\r\n曳杖陂西去，悠然寄萧散。\r\n田垅粲高低，白水一时满。\r\n农夫暮犹作，愧我读书懒。\r\n且复弃今兹，前峰青蹇嵼。"
        },
        {
            "title": "叶柟惠花",
            "content": "无住庵中老居士，逢春入定不衔杯。\r\n文殊罔明俱拱手，今日花枝唤得回。"
        },
        {
            "title": "遥碧轩作呈使君少隐时欲赴召",
            "content": "我本山中人，尺一唤起趋埃尘。\r\n君为边城守，作意邀山入窗牖。\r\n朝来爽气如有期，送我凭轩一杯酒。\r\n丈夫已忍猿鹤羞，欲去且复斯须留。\r\n西峰木脱乱鬟拥，东岭烟破修眉浮。\r\n主人爱客山更好，醉里一笑惊蛮州。\r\n丁宁云雨莫作厄，明日青山当送客。"
        },
        {
            "title": "宴坐之地籧篨覆之名曰蓬斋",
            "content": "不须杯勺了三冬，旋作蓬斋待朔风。\r\n会有打窗风雪夜，地炉孤坐策奇功。"
        },
        {
            "title": "研铭",
            "content": "无住庵，老居士。\r\n紫玉池，娱晚岁。\r\n不出庵，书诵偈。\r\n谁使之，践朝市。\r\n入承明，司帝制。\r\n如眢井，久不治。\r\n百尺泉，来莫冀。\r\n古之人，轻百计。\r\n惟出处，不敢易。\r\n嗟已晚，觉非是。\r\n勒斯铭，戒后世。"
        },
        {
            "title": "寻诗两绝句",
            "content": "爱把山瓢莫笑侬，愁时引睡有奇功。\r\n醒来推户寻诗去，乔木峥嵘明月中。"
        },
        {
            "title": "寻诗两绝句",
            "content": "楚酒困人三日醉，园花经雨百般红。\r\n无人画出陈居士，亭角寻诗满袖风。"
        },
        {
            "title": "雪",
            "content": "仙人手持白鸾尾，夜半朝元明月里。\r\n羽衣三振风不断，下视银潢一千里。\r\n玉轪戴花分后前，欲落未落天恍然。\r\n余标从向人间去，乞与袁安破晓眠。"
        },
        {
            "title": "雪",
            "content": "穷腊见三白，江南无旧闻。\r\n天上春已暮，尽日花缤纷。\r\n平生虽畏寒，遇雪心所欣。\r\n拥裘未敢出，投隙致殷勤。\r\n窗户忽相照，川陵已难分。\r\n二仪有巨丽，老我不能文。\r\n高吟黄竹诗，薄暮心无垠。\r\n浮屠似玉笋，突兀倚重云。"
        },
        {
            "title": "宣风楼",
            "content": "楼迥云随画栱飞，卷帘又映雪晴时。\r\n千林冻解阴狸扫，放出青山分外奇。"
        },
        {
            "title": "休日早起",
            "content": "曨曨窗影来，稍稍禽声集。\r\n开门知有雨，老树半身湿。\r\n剧谈了无味，远游非所急。\r\n蒲团着身宽，安取万户邑。\r\n开镜白云渡，捲帘秋光入。\r\n饱受今日闲，明朝复羁絷。"
        },
        {
            "title": "休日马上",
            "content": "休日不自休，骑马踏荒径。\r\n却扇受景风，今朝我无病。\r\n春云閟晨耀，群绿澹相映。\r\n山川与朝市，一动自一静。\r\n九衢行万人，谁抱此怀胜。\r\n不得与之语，萧萧寄孤咏。"
        },
        {
            "title": "心老久许为作画未果以诗督之",
            "content": "布衲王摩诘，禅余寄笔端。\r\n试将能事迫，肯作画工难。\r\n秋入无声句，山连欲雨寒。\r\n平生梦想处，奉乞小巑岏。"
        },
        {
            "title": "谢主人",
            "content": "春禽劝我归，主人留我住。\r\n一笑谢主人，我自归无处。\r\n拟借溪边三亩春，结茅依树不依邻。\r\n伐薪政可烦名士，分米何须待故人。"
        },
        {
            "title": "谢杨工曹",
            "content": "借屋三间稍离尘，携书一束谩娱身。\r\n客居最负青春好，世事空随白发新。\r\n造化小儿真薄相，市朝大隐亦长贫。\r\n独无芋粟供宾客，虚辱先生赋北邻。"
        },
        {
            "title": "晓发叶城",
            "content": "竹舆开两牖，秋色为横分。\r\n左送廉纤月，右揖离披云。\r\n诗情满行色，何地着世纷。\r\n欲语王县令，三叫不能闻。"
        },
        {
            "title": "晓发杉木",
            "content": "古泽春光淡，高林露气清。\r\n纷纷世上事，寂寂水边行。\r\n客子凋双鬓，田家自一生。\r\n有诗还忘记，无酒却思倾。"
        },
        {
            "title": "晓登燕公楼",
            "content": "栏干纳清晓，拄杖追黄鹄。\r\n燕公不相待，使我立於独。\r\n雾收天落川，日动春浮木。\r\n举手谢时人，微风吹野服。"
        },
        {
            "title": "小阁晚望",
            "content": "泽国候易变，孟冬乃微和。\r\n解襟凭小阁，日暮归云多。\r\n苍苍散草木，莽莽杂山河。\r\n荒野虫乱鸣，长空鸟时过。\r\n万象各无待，唯人顾纷罗。\r\n备物以养己，更用干与戈。\r\n天风吹我来，衣袂生微波。\r\n幽怀眇无寄，萧瑟起悲歌。"
        },
        {
            "title": "小阁晨起",
            "content": "纸帐不知晓，雅鸣吾当兴。\r\n开窗面老松，相对寒崚嶒。\r\n幸无公家责，欲懒还不能。\r\n汲井頮我面，铜盆旋敲冰。\r\n梳头风入槛，纷散霜满膺。\r\n四瞻郊泽间，苍烟惨朝凝。\r\n却望塔颠日，光景舒层层。\r\n乾坤有奇事，变化忽相乘。\r\n客来无可语，语此不见应。\r\n今晨胡床冷，愧我无毾（左登右毛）。"
        },
        {
            "title": "小阁",
            "content": "烂干横岁暮，徙倚度阴晴。\r\n木落太湖近，梅开南纪明。\r\n病余仍爱酒，身后更须名。\r\n鹳鹤忽双起，吾诗还欲成。"
        },
        {
            "title": "襄邑道中",
            "content": "飞花两岸照船红，百里榆堤半日风。\r\n卧看满天云不动，不知云与我俱东。"
        },
        {
            "title": "香林四首",
            "content": "简斋居士不饮酒，一入香林更不醒。\r\n驱使小诗酬晓露，绝胜辛苦广骚经。"
        },
        {
            "title": "香林四首",
            "content": "谁见繁香度牖时，碧天残月映花枝。\r\n固应撩我题新句，压倒韦郎宴寝诗。"
        },
        {
            "title": "香林四首",
            "content": "丈人延客非俗物，百和香中进一杯。\r\n乞取齐奴锦步障，与春遮断晓风来。"
        },
        {
            "title": "香林四首",
            "content": "绝爱公家花气新，一林清露百般春。\r\n是中宴坐应容我，只恐微风唤起人。"
        },
        {
            "title": "先寄邢子友",
            "content": "作客经年乐有余，邵阳歧路不崎岖。\r\n山川好处欹纱帽，桃李香中度笋舆。\r\n欲见旧交惊岁月，剩排幽话说艰虞。\r\n人间书疏非吾事，一首新诗未可无。"
        },
        {
            "title": "夏至日与太学同舍会葆真二首",
            "content": "明波影千柳，绀屋朝万荷。\r\n物新感节移，意定觉景多。\r\n游鱼聚亭影，镜面散微涡。\r\n江湖岂在远，所欠雨一蓑。\r\n忽看带箭禽，三叹无奈何。"
        },
        {
            "title": "夏至日与太学同舍会葆真二首",
            "content": "微官有阀阅，三赋池上诗。\r\n林密知夏深，仰看天离离。\r\n官忙负远兴，觞至及良时。\r\n荷气夜来雨，百鸟清昼迟。\r\n微风不动苹，坐看水色移。\r\n门前争夺场，取欢不偿悲。\r\n欲归未得去，日暮多黄鹂。"
        },
        {
            "title": "夏雨",
            "content": "三伏过几日，坐数令人瘿。\r\n片云忽西行，庭树生光景。\r\n须臾万银竹，壮观发异境。\r\n天公终老手，一笑破日永。\r\n龙公勿惮烦，事了亦俄倾。\r\n修竹恬变化，依然半窗影。"
        },
        {
            "title": "夏夜",
            "content": "待到天公放月时，东家乔柏两虯枝。\r\n悬知满地疏阴处，不及遥看突兀奇。"
        },
        {
            "title": "夏夜",
            "content": "虚庭散策晚凉生，斟酌星河亦喜晴。\r\n不记墙西有修竹，夜风还作雨来声。"
        },
        {
            "title": "夏夜",
            "content": "闲弄玉如意，天河白练横。\r\n时无李供奉，谁识谢宣城。\r\n两鹤翻明月，孤松立快晴。\r\n南阳半年客，此夜满怀清。"
        },
        {
            "title": "夏夜",
            "content": "幽窗报夕霁，微月在屋橑。\r\n手中白羽扇，共此夜寥寥。\r\n六月天正碧，三更树微摇。\r\n缅怀山中景，兹夕感路遥。\r\n长啸送行云，可望不可招。\r\n夜阑林光发，白露濡青条。"
        },
        {
            "title": "夏夜",
            "content": "远游万事裂，独立数峰青。\r\n明月照山木，荒村饶夜萤。\r\n翻翻云渡汉，历历水浮星。\r\n遥舍灯已尽，幽人门未扃。"
        },
        {
            "title": "夏日集葆真池上以绿阴生昼静赋诗得静字",
            "content": "清池不受暑，幽讨起予病。\r\n长安车辙边，有此荷万柄。\r\n是身虽可懒，共寄无尽兴。\r\n鱼游水底凉，鸟宿林间静。\r\n谈余日亭午，树影一时正。\r\n清风不负客，意重百金赠。\r\n聊将两鬓蓬，起照千丈镜。\r\n微波喜摇人，小立待其定。\r\n梁王今何许，柳色几衰盛。\r\n人生行乐耳，诗律已其剩。\r\n邂逅一樽酒，它年五君咏。\r\n重期踏月来，夜半啸烟艇。"
        },
        {
            "title": "夏日",
            "content": "赤日可中庭，树影敛不开。\r\n烛龙未肯忙，一步九徘徊。\r\n梦中惊耳鸣，欲觉闻远雷。\r\n屋山奇峰起，欹枕看云来。\r\n变化信难料，转头失崔嵬。\r\n虽然不成雨，风起亦快哉。\r\n槐叶万背白，少振十日埃。\r\n白团岂办此，掷去羞薄才。\r\n蜻蜓泊墙阴，近人故多猜。\r\n墙西岂更热，已去却飞回。"
        },
        {
            "title": "细雨",
            "content": "避寇烦三老，那知是胜游。\r\n平湖受细雨，远岸送轻舟。\r\n天地悲深阻，山川慰久留。\r\n参差发邻舫，未觉壮心休。"
        },
        {
            "title": "戏大光送酒",
            "content": "折得岭头如玉梅，对花那得欠清杯。\r\n不烦白水真人力，便有青州从事来。"
        },
        {
            "title": "喜雨",
            "content": "秦望山头云，昨日鸾凤举。\r\n冥冥万里风，淅淅三更雨。\r\n小臣知君忧，起坐听檐语。\r\n风力有去来，龙工杂文武。\r\n灯花识我意，一笑相媚妩。\r\n泥翻早朝路，瀰瀰光欲吐。\r\n郁然苍龙阙，佳气接南亩。\r\n千官次第来，豫色各眉宇。\r\n记各以短篇，不工还自许。"
        },
        {
            "title": "徙舍蒙大成赐诗",
            "content": "南北东西共一尘，得坻随处可收身。\r\n卜居赋就知谋拙，入宅诗成觉新诗。\r\n三径蓬蒿犹恨浅，九流宾客未嫌贫。\r\n不须更待高轩过，袖有珠玑已照邻。"
        },
        {
            "title": "西轩寓居",
            "content": "牢落西轩客，巡檐费独吟。\r\n桃花明薄暮，燕子闹微阴。\r\n辛苦元吾事，淹留更此心。\r\n小窗随意写，蛇蚓起相寻。"
        },
        {
            "title": "西轩",
            "content": "平生江海志，岁暮僧庐中。\r\n虚斋时独步，遡此西窗风。\r\n初夏气未变，幽居念方冲。\r\n三日无客来，门外生蒿蓬。\r\n轻阴映夕幌，窈窕瓶花红。\r\n未知古今士，谁与此心同。"
        },
        {
            "title": "西省酴醿架上残雪可爱戏同王元忠席大光赋诗",
            "content": "酴醿花底当年事，夜雪模糊照酒阑。\r\n北省今朝枝上雪，还揩病眼作花看。"
        },
        {
            "title": "西郊春事渐入老境元方欲出游以无马未果今日",
            "content": "毛颖陈玄虽胜流，也须从事到青州。\r\n重吟玉树怀崔子，欲唱金衣无杜秋。\r\n官柳正须工部出，园花犹为退之留。\r\n篮舆自可烦儿辈，一笑来从樾下休。"
        },
        {
            "title": "西风",
            "content": "木末西风起，中含万里凉。\r\n浮云不愁思，尽日只飞扬。\r\n梦断头将白，诗成叶自黄。\r\n不关明主弃，本出涸阴乡。"
        },
        {
            "title": "五月二日避贵寇入洞庭湖绝句",
            "content": "鼓发嘉鱼千面雪，乱帆和雨向湖开。\r\n何妨南北东西客，一听湘妃瑶瑟来。"
        },
        {
            "title": "无题",
            "content": "六经在天如日月，万事随时更故新。\r\n江南丞相浮云坏，洛下先生宰木春。\r\n孟喜何妨改师法，京房底处有门人。\r\n旧喜读书今懒读，焚香阅世了闲身。"
        },
        {
            "title": "翁高邮挽诗",
            "content": "万里功名路，三生翰墨身。\r\n暮年铜虎重，浮世石羊新。\r\n天地悭豪杰，山川泣吏民。\r\n空传四十诔，竟不识斯人。"
        },
        {
            "title": "闻王道济陷虏",
            "content": "海内堂堂友，如今在贼围。\r\n虚传袁盎脱，不见华元归。\r\n浮世身难料，危途计易非。\r\n云孤马息岭，老泪不胜挥。"
        },
        {
            "title": "闻葛工部写华严经成随喜赋诗",
            "content": "如来性海深复深，著书与世湔蓬心。\r\n画沙累土皆佛事，况乃一字能千金。\r\n老郎居尘念不起，法中龙象人师子。\r\n前身智永心了然，结习未空犹寄此。\r\n怪公聚笔如须弥，经成笔尽手不知。\r\n凌云题就韦诞老，愿力所到公何疑。\r\n珠函绣帙之兰室，护持金刚竦神物。\r\n枯葵应感不足伦，毛颕陶泓俱见佛。"
        },
        {
            "title": "为陈介然题持约画",
            "content": "层层水落白滩生，万里征鸿小作程。\r\n日暮微风过荷叶，陂南陂北听秋声。"
        },
        {
            "title": "微雨中赏月桂独酌",
            "content": "人间跌宕简斋老，天下风流月桂花。\r\n一壶不觉丛边尽，暮雨霏霏欲湿鸦。"
        },
        {
            "title": "望燕公楼下李花",
            "content": "燕公楼下繁华树，一日遥看一百回。\r\n羽盖梦余当昼立，缟衣风争过墙来。\r\n洛阳路不容春到，南国花应为客开。\r\n今日岂堪簪短发，感时伤旧意难裁。"
        },
        {
            "title": "王应仲欲附张恭甫舟过湖南久不决今日忽闻遂",
            "content": "我身如孤云，随风堕湖边。\r\n墙东木阴好，初识避世贤。\r\n从来有名士，不用无名钱。\r\n披君三迳草，分我一味禅。\r\n胡为黄鹄举，忽上湖南船。\r\n竟随文若去，聊伴元礼仙。\r\n洞庭烟发渚，潇湘雨鸣川。\r\n三老好看客，天高柁楼前。\r\n子鱼独留滞，坐送管邴迁。\r\n作诗相棹讴，寄恨余酸然。"
        },
        {
            "title": "王孙岭",
            "content": "已过长溪岭更危，伏龙莽莽向川垂。\r\n斜阳照见林中石，记得南山隐去时。"
        },
        {
            "title": "万玉亭",
            "content": "万玉中间作此亭，规模虽小意高深。\r\n稚篁畏日生檐下，老树禁风长绿阴。\r\n不道官中尽汤火，谁知闹里有山林。\r\n公余独在斜阳外，百岁顽身万古心。"
        },
        {
            "title": "晚望信道立竹林边",
            "content": "修竹林边烟过迟，幅巾藜杖立疏篱。\r\n恨无顾陆同携手，写取孙郎觅句诗。"
        },
        {
            "title": "晚晴野望",
            "content": "洞庭微雨后，凉气入纶巾。\r\n水底归云乱，芦藂返照新。\r\n遥汀横薄暮，独鸟度长津。\r\n兵甲无归日，江湖送老身。\r\n悠悠只倚杖，悄悄自伤神。\r\n天意苍茫里，村醪亦醉人。"
        },
        {
            "title": "晚晴",
            "content": "幽卧不知晴，樯梢见斜日。\r\n披衣起四望，天际山争出。\r\n光辉渚蒲净，意气沙鸥逸。\r\n避盗半九围，两脚不遗力。\r\n川陵各异态，艰难常一律。\r\n胡为作弧矢，前圣意莫诘。\r\n岂知百代后，反使奸宄密。\r\n腐儒徒叹嗟，救币知无术。\r\n人生如归云，空行杂徐疾。\r\n薄暮俱到山，各不见踪迹。\r\n念此百年内，可复受忧戚。\r\n林木方翳然，放怀陶兹夕。"
        },
        {
            "title": "晚步顺阳门外",
            "content": "六尺枯藜了此生，顺阳门外看新晴。\r\n树连翠筱围春昼，水泛青天入古城。\r\n梦里偶来那计日，人间多事更闻兵。\r\n只应千载溪桥路，欠我媻姗勃窣行。"
        },
        {
            "title": "晚步湖边",
            "content": "客间无胜日，世故可暂逃。\r\n杖藜迎落照，寒彩遍平皋。\r\n夕湖光景丽，晴鹳声音豪。\r\n天长蒹葭响，水落城堞高。\r\n万象各摇动，慰此老不遭。\r\n楚累经行地，处处余离骚。\r\n幸无大夫责，得伴诸子遨。\r\n终然动怀抱，白发风中搔。"
        },
        {
            "title": "晚步",
            "content": "畎亩意不释，出门聊散忧。\r\n雨余山欲近，春半水争流。\r\n众籁夕还作，孤怀行转幽。\r\n溪西篁竹乱，微径杂归牛。"
        },
        {
            "title": "晚步",
            "content": "手把古人书，闲读下广庭。\r\n荒村无车马，日落双桧青。\r\n旷然神虑静，濁俗非所宁。\r\n逍遥出荆扉，竚立瞻郊坰。\r\n须臾暮色至，野水皆晶荧。\r\n却步面空林，远意更杳冥。\r\n停云甚可爱，重叠如沙汀。"
        },
        {
            "title": "同左通老用陶潜还旧居韵",
            "content": "故园非无路，今已不念归。\r\n秋入汉水白，叶脱行人悲。\r\n东西与南北，欲往还觉非。\r\n勿云去年事，兵火偶脱遗。\r\n可怜竛竮影，残岁聊相依。\r\n天涯一尊酒，细酌君勿催。\r\n持觞望江山，路永悲身衰。\r\n百感醉中起，清泪对君挥。"
        },
        {
            "title": "同杨运干黄秀才村西买山药",
            "content": "潦缩田路宽，委蛇散腰脚。\r\n胜日三枝杖，村西买山药。\r\n岗峦相吞去，远木互前却。\r\n天阴野水明，岁暮竹篱薄。\r\n田翁领客意，发筐堆磊落。\r\n玉质缃色裘，用世乃见缚。\r\n屠门几许快，夜语寻幽约。\r\n石鼎看云翻，门前北风恶。"
        },
        {
            "title": "同信道晚登古原",
            "content": "幽怀忽牢落，起望登古原。\r\n微吹度修竹，半林白翻翻。\r\n日暮纷物态，山空销客魂。\r\n惜无一樽酒，与子醉中言。"
        },
        {
            "title": "同通老用渊明独酌韵",
            "content": "纷纷吏民散，遗我以兀然。\r\n悄悄今夕意，鸟影驰隙间。\r\n向来房州谷，採药危得仙。\r\n忽驾太守车，出处宁非天。\r\n何妨暂阅世，谋行要当先。\r\n西斋一壶酒，微雨新秋还。\r\n蛛网闪明晦，叶声饯岁年。\r\n呼儿具纸笔，录我醉中言。"
        },
        {
            "title": "同叔易于观我斋分韵得自字",
            "content": "小草浪出山，大隐乃居市。\r\n功名一画饼，甚矣痴儿计。\r\n倾身犯火宅，顾自以为戏。\r\n汗颜逢冰子，更复问奚自。\r\n三肃斋中人，本是青云器。\r\n虽然山上山，政尔吏非吏。\r\n肃肃窗前竹，见引著胜地。\r\n世间剧寒暑，了不受荣悴。\r\n门前剥啄客，欲问观我意。\r\n但持邯郸枕，赠我一觉睡。"
        },
        {
            "title": "酴醿",
            "content": "雨过无桃李，唯余雪覆墙。\r\n青天映妙质，白日照繁香。\r\n影动春微透，花寒韵更长。\r\n风流到尊酒，犹足助诗狂。"
        },
        {
            "title": "同家弟用前韵谢判府惠酒",
            "content": "衔杯乐圣便称贤，无酒犹堪卧瓮间。\r\n使者在门催仆仆，麯车入梦正班班。\r\n不烦白水真人力，来自青城道士山。\r\n千载王弘同并美，未应杞菊赋寒悭。\r\n日饮知非贫士宜，要逃语阱税心鞿。\r\n所须唯酒非虚酒，以醉为乡可径归。\r\n鹦鹉鸬鹚俱得道，螟蛉蜾蠃共忘机。\r\n狂言戏作麻姑送，无奈阍人与我违。"
        },
        {
            "title": "同家弟赋蜡梅诗得四绝句",
            "content": "一花香十里，更值满枝开。\r\n承恩不在貌，谁敢斗香来。"
        },
        {
            "title": "同家弟赋蜡梅诗得四绝句",
            "content": "黄罗作广袂，绛帐作中单。\r\n人间谁敢着，留得护春寒。"
        },
        {
            "title": "同家弟赋蜡梅诗得四绝句",
            "content": "韵胜谁能舍，色庄那得亲。\r\n朝扬一映树，到骨不留尘。"
        },
        {
            "title": "同家弟赋蜡梅诗得四绝句",
            "content": "朱朱与白白，著意待春开。\r\n那知洞房里，已傍额黄来。"
        },
        {
            "title": "同继祖民瞻游赋诗亭二首",
            "content": "浩浩白云溪一色，冥冥青竹鸟三呼。\r\n只今那得王摩诘，画我凭栏觅句图。"
        },
        {
            "title": "同继祖民瞻游赋诗亭二首",
            "content": "邂逅今朝一段奇，从来华屋不关诗。\r\n诸君且作留连意，正是微风到竹时。"
        },
        {
            "title": "同范直愚单履游浯溪",
            "content": "潇湘之流碧复碧，上有铁立千寻壁。\r\n河朔功就人与能，湖南碑成江动色。\r\n文章得意易为好，书杂矛剑天假力。\r\n四百年来如创见，雷公雨师知此石。\r\n小儒五载忧国泪，杖藜今日溪水侧。\r\n欲搜奇句谢两公，风作浪涌空心恻。"
        },
        {
            "title": "同二子观取鱼於窦家池以钱得数斗置驿西野塘",
            "content": "闭户读书生白发，闲向村东看鱼穴。\r\n曾随树影数圆波，铁面渔师肝肺别。\r\n向来痴腹负此翁，只可买放莲溏中，\r\n万事成亏等闲里，佗年此地费雷风。"
        },
        {
            "title": "题赵少隐青白堂三首",
            "content": "雪里芭蕉摩诘画，炎天梅蕊简斋诗。\r\n它时相见非生客，看倚瑯玕一段奇。"
        },
        {
            "title": "题赵少隐青白堂三首",
            "content": "使君堂上无俗客，白白青青两胜流。\r\n添得吟诗老居士，千年一笑泽南州。"
        },
        {
            "title": "题赵少隐青白堂三首",
            "content": "小谢为州不废诗，庭中草木有光辉。\r\n一林风露世人世，更着梅花相发挥。"
        },
        {
            "title": "题易元吉画麞",
            "content": "纷纷骑马尘及腹，名利之窟争驰逐。\r\n眼明见此山中吏，怪底吾庐有林谷。\r\n雌雄相对目炯炯，意闲不受荣与辱。\r\n掇皮皆真岂自知，坐令猫犬羞奴仆。\r\n我不是李卫公，欺卫无魂规尔肉。\r\n又不是曹将军，数肋射尔不遗镞。\r\n明窗无尘帘有香，与尔共此春日长。\r\n戏弄竹枝聊卒岁，不羡晋宫车下羊。"
        },
        {
            "title": "题许道宁量",
            "content": "满眼长江水，苍然何郡山。\r\n向来万里意，今在一窗间。\r\n众木俱含晚，孤云遂不还。\r\n此中有佳句，吟断不相关。"
        },
        {
            "title": "题小室",
            "content": "暂脱朝衣不当闲，澶州梦断已多年。\r\n诸公自致青云上，病客长斋绣佛前。\r\n随意时为师子卧，安心懒作野狐禅。\r\n炉烟忽散无踪迹，屋上寒云自黯然。"
        },
        {
            "title": "题向伯共过峡图二首",
            "content": "过峡新图世所传，峡中犹说泛舟仙。\r\n柱天动业须君了，借我茅斋看十年。"
        },
        {
            "title": "题向伯共过峡图二首",
            "content": "旌旗翻日淮南道，兴罢归来雪一船。\r\n正有佛光无处着，独将佳句了山川。"
        },
        {
            "title": "题唐希雅画寒江图",
            "content": "江头云黄天醖雪，树枝惨惨冻欲折。\r\n耐寒野鸭不知归，犹向沙边弄羽衣。\r\n黄茅母日不自力，影乱弱藻相因依。\r\n惟有苍石如卧虎，不受阴晴与寒暑。\r\n舟中过客莫敢侮，闲伴长江了今古。"
        },
        {
            "title": "题水西周三十三壁二首",
            "content": "不管先生巾欲摧，雨中艇子便撑开。\r\n青山隔岸迎人去，白鹭冲烟送酒来。"
        },
        {
            "title": "题牧牛图",
            "content": "千里烟草绿，连山雨新足。\r\n老牛抱朝饥，向山影觳觫。\r\n犊儿狂走先过浦，却立长鸣待其母。\r\n母子为人实仓廪，汝饱不惭人愧汝。\r\n牧童生来日日娱，只忧身大当把鉏。\r\n日斜睡足牛背上，不信人间有广舆。"
        },
        {
            "title": "题刘路宣义风月堂",
            "content": "长风将佳月，万里到此堂。\r\n天游本无待，邂逅今夕凉。\r\n北窗旧竹短，南窗新竹长。\r\n此君本无心，风月不相忘。\r\n道人方燕坐，万物凝清光。\r\n不独揖霜雪，似闻笙鹤翔。\r\n乃知一念静，可洗千劫忙。\r\n明当携麯生，往问安心方。"
        },
        {
            "title": "题酒务壁",
            "content": "野马本不羁，无奈卯与申。\r\n当时彭泽令，定是英雄人。\r\n客来两绳床，客去一欠伸。\r\n市声自杂沓，炉烟自轮囷。\r\n莺声时节改，杏叶雨气新。\r\n佳句忽堕前，追摹已难真。\r\n自题西轩壁，不杂徐庾尘。"
        },
        {
            "title": "题江参山水横轴画俞秀才所藏二首",
            "content": "万壑分烟高复低，人家随处有柴扉。\r\n此中只欠陈居士，千仞岗头一振衣。"
        },
        {
            "title": "题江参山水横轴画俞秀才所藏二首",
            "content": "卷中衮衮溪山去，笔下明明开闢初。\r\n不肯一褌为妇计，俞郎作意未全疏。"
        },
        {
            "title": "题简斋",
            "content": "我窗三尺余，可以阅晦明。\r\n北省虽巨丽，无此风竹声。\r\n不着散花女，而况使鬼兄。\r\n世间多歧路，居士绳床平。\r\n未知阮遥集，几屐了平生。\r\n领军一屋鞋，千载笑绝缨。\r\n槐阴自入户，知我喜新晴。\r\n觅句方未了，简斋真虚名。"
        },
        {
            "title": "题继祖蟠室三首",
            "content": "中兴天子要人才，当使生擒颉利来。\r\n正待吾曹红抹额，不须辛苦学颜回。"
        },
        {
            "title": "题继祖蟠室三首",
            "content": "万卷吾今一字无，打包随处野僧如。\r\n短檠未尽残年债，欲问班生试借书。"
        },
        {
            "title": "题水西周三十三壁二首",
            "content": "周子篘中早得春，唤人同渡一溪云。\r\n贪看雨歇前峰变，不觉斟时已十分。"
        },
        {
            "title": "题继祖蟠室三首",
            "content": "云起炉山久未移，功名不恨十年迟。\r\n日斜疏竹可窗影，正是幽人睡足时。"
        },
        {
            "title": "题画兔",
            "content": "碎身鹰犬惭何忍，埋骨诗书事亦微。\r\n霜露深林可终岁，雌雄暖日莫忘机。"
        },
        {
            "title": "题画",
            "content": "分明楼阁是龙门，亦有溪流曲抱村。\r\n万里家山无路入，十年心事有谁论。"
        },
        {
            "title": "题甘泉书院",
            "content": "甘泉坊里林影黑，吴氏舍前书榜鲜。\r\n床座畧容摩诘借，桂枝应待小山传。\r\n兵横海内犹纷若，风到湖南还穆然。\r\n勉效周生述孔业，赋诗吾独愧先贤。"
        },
        {
            "title": "题董宗禹园先志亭宗禹之父早失母万方求得之",
            "content": "作客古南阳，问俗仁孝敦。\r\n坐读杜羔传，起访城西园。\r\n伟哉是家事，作传堪千言。\r\n当年怀橘处，华屋澹晓暾。\r\n大松荫后楹，小松罗前轩。\r\n风露所沐浴，千载当连根。\r\n我已废蓼莪，感兹泪河翻。\r\n叶声含三叹，送我出园门。"
        },
        {
            "title": "题东家壁",
            "content": "斜阳步屧过东家，便置清樽不煮茶。\r\n高柳光阴初罢絮，嫩凫毛羽欲成花。\r\n群公天上分时栋，闲客江边管物华。\r\n醉里吟诗空跌宕，借君素壁落栖鸦。"
        },
        {
            "title": "题大龙湫",
            "content": "晓行苍壁中，穷处仍高崖。\r\n白龙三百丈，欲下层颠来。\r\n映日洒飞雨，绕山行怒雷。\r\n潭影纳浩荡，云气扶崔嵬。\r\n小儒叹造化，办此何雄哉。\r\n亦知天下绝，尊者所徘徊。\r\n三生清净愿，俗缘故难开。\r\n践胜吾岂敢，稽首傥兴哀。"
        },
        {
            "title": "题崇山",
            "content": "短蓬如凫鷖，载我万斛愁。\r\n试登山上亭，却望沙际舟。\r\n世故莽相急，长江去悠悠。\r\n西南浸山影，晦明分中流。\r\n荡摇宝鉴面，翠髻千螺浮。\r\n去程虽云阻，兹地固堪留。\r\n客路惜胜日，临风搔白头。\r\n众色忽已晚，川光抱岩幽。\r\n三老呼不置，我兴方未收。\r\n下山事复多，题诗记曾游。"
        },
        {
            "title": "题崇兰图二首",
            "content": "奕奕天风吹角巾，松声水色一时新。\r\n册林从此不牢落，照影溪头共六人。"
        },
        {
            "title": "题崇兰图二首",
            "content": "两公得我色敷腴，藜杖相将入画图。\r\n我已梦中都识路，秋风举袂不踟蹰。"
        },
        {
            "title": "题持约画轴",
            "content": "日落川更阔，烟生山欲浮。\r\n舟中有闲地，载我得同游。"
        },
        {
            "title": "题长冈亭呈德升大光",
            "content": "久客不忘归，如头垢思沐。\r\n身行江海滨，梦绕嵩少麓。\r\n马何预得失，鵩何了淹速。\r\n匣中三尺水，瘴雨生新绿。\r\n胡为古驿中，坐听风吟木。\r\n既非还吴张，亦异赴洛陆。\r\n两公茂名实，自是宜鼎轴。\r\n发发不可迟，帝言频郁穆。"
        },
        {
            "title": "题伯时画温溪心等贡五马",
            "content": "漠漠河西尘几重，年年画马亦难逢。\r\n题诗记着今朝事，同看联翩五匹龙。"
        },
        {
            "title": "岁华",
            "content": "岁华日已凋，飞叶鸣古瓦。\r\n白头倚危槛，高旻覆平野。\r\n遥瞻疏柳林，下有清溪泻。\r\n三春既繁丽，九秋亦潇洒。\r\n平生万事过，所欠茅一把。\r\n山川郁日夕，有抱无与写。\r\n赋诗老不工，开篇咏风雅。"
        },
        {
            "title": "宿资圣院阁",
            "content": "暮投山崦寺，高处绝人群。\r\n远岫林间见，微泉舍后闻。\r\n阁虚云乱入，江阔野横分。\r\n欲与僧为记，今年懒作文。"
        },
        {
            "title": "送张仲宗押戟归闽中",
            "content": "翩然鸿鹄本不群，亦复为口长纷纷。\r\n去年弄影河北月，今年迎面江南云。\r\n还家不比陶令冷，持节正效相如勤。\r\n青天白日映徒御，玄发降旆明江濆。\r\n舟前落花慰野老，浦口杜若愁湘君。\r\n遥知诗成寄驿使，万里春色当见分。\r\n赠人以言予岂敢，不忍负子聊云云。\r\n旧山虽好慎勿过，恐有德璋能勒文。"
        },
        {
            "title": "夙兴",
            "content": "美哉木枕与菅席，无耐当兴戴朝帻。\r\n巷南巷北闻锻声，舍后舍前唯月色。\r\n事国无功端未去，竹舆伊鸦犹昨日。\r\n不见武林城里事，繁华梦觉生荆棘。\r\n成坏由来几古今，乾坤但可着山泽。\r\n西湖已无金碧丽，雨抹晴妆尚娱客。\r\n会当休日一访之，摩挲苍藓慰崖石。\r\n只恐冷泉亭下水，发明白发增叹息。"
        },
        {
            "title": "酥中",
            "content": "醉中今古兴衰事，诗里江湖摇落时。\r\n两手尚堪杯酒用，寸心唯是鬓毛知。\r\n稽山拥郭东西去，禹穴生云朝暮奇。\r\n万里南征无赋笔，茫茫远望不胜悲。"
        },
        {
            "title": "送张迪功赴南京掾二首",
            "content": "岸阔舟仍小，林空风更多。\r\n能堪几寒暑，又作隔山河。\r\n看客休题凤，将书莫换鹅。\r\n功名大槐国，终要白鸥波。"
        },
        {
            "title": "送张迪功赴南京掾二首",
            "content": "士固难推挽，君其自宠珍。\r\n诗成建安子，名到斗南人。\r\n晚岁还为客，微官只为身。\r\n向来书尽熟，去不愧张巡。"
        },
        {
            "title": "送熊博士赴瑞安令",
            "content": "衣冠衮衮相逢地，草木萧萧未变时。\r\n聚散同惊一枕梦，悲欢各诵十年诗。\r\n山林有约吾当去，天地无情子亦饥。\r\n笑领铜章非失计，岁寒心事欲深期。"
        },
        {
            "title": "送王周士赴发运司属官",
            "content": "宁食三斗尘，有手不揖无诗人。\r\n宁饮三斗酒，有耳不听无味句。\r\n墙东草深兰发薰，君先梦我我梦君。\r\n小窗诵诗灯花喜，窗外北风怒未已。\r\n书生得句胜得官，风其少止尽人欢。\r\n五更月晕一千丈，明日君当泛淮浪。\r\n去去三十六策中，第一买酒鏖北风。"
        },
        {
            "title": "送王因叔赴试",
            "content": "枫落南纪明，秋高洞庭白。\r\n自是天涯人，更送湖上客，\r\n人生险易乘除里，富贵功名从此始。\r\n不须惜别作酸然，满路新诗付吾子。"
        },
        {
            "title": "送善相僧超然归庐山",
            "content": "九叠峰前远法师，长安尘染坐禅衣。\r\n十年依旧双瞳碧，万里今持一笑归。\r\n鼠目向来吾自了，龟肠从与世相违。\r\n酒酣更欲烦公说，黄叶漫山锡杖飞。"
        },
        {
            "title": "送人归京师",
            "content": "门外子规啼未休，山村日落梦悠悠。\r\n故园便是无兵马，犹有归时一段愁。"
        },
        {
            "title": "送秘典座胜侍者乞麦",
            "content": "一春不雨但多风，家家买龟问丰凶。\r\n天宁疏头与天通，泚笔未了云埋空。\r\n一雨三日勤老龙，陇头满眼十分丰。\r\n法中福将两英雄，自诡去立丘山功。\r\n堂头老师言语工，一诗自直三千钟。\r\n不忧乞米送卢仝，末章谨已藏胸中。"
        },
        {
            "title": "送吕钦问监酒受代归",
            "content": "以我千金帚，逢君万斛船。\r\n要知穷有自，未觉懒相先。\r\n盆盎三年梦，篇章四海传。\r\n匆匆秣归马，离恨满霜天。"
        },
        {
            "title": "送客出城西",
            "content": "邓州谁亦解丹青，画我羸骖晚出城。\r\n残年政尔供愁了，末路那堪送客行。\r\n寒日满川分众色，暮林无叶寄秋声。\r\n垂鞭归去重回首，意落西南计未成。"
        },
        {
            "title": "送大光赴石城",
            "content": "石城高嵽嵲，城下是江波。\r\n莫愁织绮地，年来战马过。\r\n秀眉使君医国手，却把江头无事酒。\r\n山川勃郁不平处，浇以三杯一搔首。\r\n半江楼影白逶迤，想见春流二月时。\r\n待予去扫仲宣赋，走马还朝亦未迟。"
        },
        {
            "title": "松棚",
            "content": "黯黯当窗云不驱，不教风日到琴书。\r\n只今老子风流地，何似茅山陶隐居。"
        },
        {
            "title": "寺居",
            "content": "招提远占一牛鸣，阻绝干戈得暂经。\r\n梦境了知非有实，醉乡不入自常醒。\r\n楼台近水涵明鉴，草树连空写素屏。\r\n物象自堪供客眼，未须觅句户长扃。"
        },
        {
            "title": "水车",
            "content": "江边终日水车鸣，我自平生爱此声。\r\n风月一时都属客，杖藜聊复寄诗情。"
        },
        {
            "title": "述怀呈十七家叔",
            "content": "儿时学道逃悲欢，只今未免忧饥寒。\r\n浮生万事蚁旋磨，冷官十年鱼上竿。\r\n竹林步兵亦忍辱，长安闭门出无仆。\r\n门前故人拥庐儿，政坐向来甘碌碌。\r\n公不见古人有待良不多，利名溺人甚风波。\r\n垂露成帏仲长统，明月为烛张志和。\r\n尘中别多会日少，世事欲谈何可了。\r\n胸中万卷已无用，劝公留眼送飞鸟。\r\n两翁观光今几时，赋归有约时已稽。\r\n未暇藏身北山北，且须觅地西枝西。\r\n愿从我翁归洗耳，不用妓女汙山水。\r\n肩舆亦莫要仆夫，自有门生与儿子。"
        },
        {
            "title": "述怀",
            "content": "闭户生白发，逍遥步城隅。\r\n野外晴林满，天末暮云孤。\r\n水容澹春归，草色带雨濡。\r\n物态纷如昨，世事再呜呼。\r\n京洛了在眼，山川一何迂。\r\n乘槎莽未办，且复小踟蹰。"
        },
        {
            "title": "书怀示友十首",
            "content": "青青堂西行，岁寒不缁磷。\r\n蓬蒿众小中，拭眼见长身。\r\n澹然冬日影，此处极可人。\r\n子猷幸见过，一洗声色尘。"
        },
        {
            "title": "书怀示友十首",
            "content": "萧萧十月菊，耿耿照白草。\r\n开窗逢一笑，未觉徐娘老。\r\n风霜要饱更，独立晚更好。\r\n韩公真躁人，顾用扰怀抱。"
        },
        {
            "title": "书怀示友十首",
            "content": "扬雄平生学，肝肾困雕鑴。\r\n晚於玄有得，始悔赋甘泉。\r\n使雄早大悟，亦何事於玄。\r\n赖有一言善，酒箴真可传。"
        },
        {
            "title": "书怀示友十首",
            "content": "仲舒老一经，策世非所长。\r\n瓦鼎荐蔬食，但取充饥肠。\r\n伟哉贾生书，开阖有耿光。\r\n既珍亦可饱，举俗不见尝。"
        },
        {
            "title": "书怀示友十首",
            "content": "有钱可使鬼，无钱鬼揶揄。\r\n百年堂前燕，万事屋上乌。\r\n微官不救饥，出处违壮图。\r\n相牛岂无经，种树亦有书。\r\n如何求二顷，归卧渊明庐。\r\n曝背对青山，鸟鸣人意舒。\r\n试数门前客，终岁几覆车。"
        },
        {
            "title": "书怀示友十首",
            "content": "我策三十六，第一当归田。\r\n柴门种杂树，婆娑乐余年。\r\n是中三益友，不减二仲贤。\r\n柏树解说法，桑叶能通禅。"
        },
        {
            "title": "书怀示友十首",
            "content": "我梦钟鼎食，或作山林游。\r\n当其适意时，略与人间侔。\r\n觉来迹便扫，我已不悲忧。\r\n人间安可比，梦中无悔尤。"
        },
        {
            "title": "书怀示友十首",
            "content": "平生诗作祟，肠肚困藿食。\r\n使我忘归忧，亦自得诗力。\r\n绝知是余蔽，且复求今日。\r\n不如付杯酒，一笑万事毕。\r\n毛颖仅升堂，麯生真入室。"
        },
        {
            "title": "书怀示友十首",
            "content": "张子霜后鹰，眉骨非凡曹。\r\n不肯兄事钱，但欲仆命骚。\r\n胡为随我辈，碌碌着青袍。\r\n相逢车马边，伎痒不得搔。"
        },
        {
            "title": "书怀示友十首",
            "content": "俗子令我病，纷然来座隅。\r\n贤士费怀思，不受折简呼。\r\n城东陈盂公，久阔今何如。\r\n明月照天下，此夕与君俱。\r\n不难十里勤，畏借东家驴。\r\n似闻有老眼，能作荐鹗书。\r\n功名勿念我，此心已扫除。"
        },
        {
            "title": "适远",
            "content": "处处非吾土，年年备虏兵。\r\n何妨更适远，未免一伤情。\r\n石岸烟添色，风滩暮有声。\r\n平生五字律，头白不贪名。"
        },
        {
            "title": "试院书怀",
            "content": "细读平安字，愁边失岁华。\r\n疏疏一帘雨，淡淡满枝花。\r\n投老诗成癖，经春梦到家。\r\n茫然十年事，倚杖数栖鸦。"
        },
        {
            "title": "试院春晴",
            "content": "今日天气佳，忽思赋新诗。\r\n春光挟晴色，併上桃花枝。\r\n白云浩浩去，天色青陆离。\r\n余霏遇晚日，彩翠纷新奇。\r\n天公出变化，惊倒痴绝儿。\r\n逶迤或耐久，美好固暂时。\r\n平生一枝筇，稳处念力衰。\r\n澹然意已足，却赴青灯期。"
        },
        {
            "title": "食笋",
            "content": "竹君家多材，楚楚皆席珍。\r\n成行着锦袍，玉色映市人。\r\n惠然集吾宇，老眼檐光新。\r\n麯生亦税驾，共慰藜藿贫。\r\n不待月与影，三人宛相亲。\r\n可怜管城子，头秃事苦辛。\r\n按谱虽同宗，闻道隔几尘。\r\n诗成聊使写，一笑惊比邻。"
        },
        {
            "title": "食虀",
            "content": "君不见领军家有鞋一屋，相国藏椒八百斛。\r\n士患饥寒求免患，痴儿已足忧不足。\r\n但龙平生受鬼笑，无钱可使宜见渎。\r\n但当与作谪仙诗，聊复使渠终夜哭。\r\n诗中有味甜如蜜，佳处一哦三鼓腹。\r\n空肠时作不平鸣，却恨忍饥犹未熟。\r\n冰壶先生当立传，木奴鱼婢何足录。\r\n颜生狡狯还可怜，晚食由来未忘肉。"
        },
        {
            "title": "石限病起",
            "content": "幽人病起山深处，小院鸦鸣日午时。\r\n六尺屏风遮宴坐，一帘细雨独题诗。"
        },
        {
            "title": "石城夜赋",
            "content": "初月光满江，断处知急流。\r\n沉沉石城夜，漠漠西汉秋。\r\n为客寐常晚，临风意难收。\r\n三更柁楼底，身世入搔头。"
        },
        {
            "title": "十月",
            "content": "十月北风催岁兰，九衢黄土污儒冠。\r\n归鸦落日天机熟，老雁长云行路难。\r\n欲诣热官忧冷语，且求浊酒寄清欢。\r\n孤吟坐到三更月，枯木无枝不受寒。"
        },
        {
            "title": "十月",
            "content": "十月天公作诗悲，负霜鸿雁不停飞。\r\n莽连万里云一去，红尽千林秋径归。\r\n病夫搜句了节序，小斋焚香无是非。\r\n睡过三冬莫开户，北风不贷芰荷衣。"
        },
        {
            "title": "十三日再赋二首其一以赞使君是日对花赋此韵",
            "content": "武林曾识最高枝，百感重逢岁月迷。\r\n向日擘笺须彩凤，如今执楯要文犀。"
        },
        {
            "title": "十三日再赋二首其一以赞使君是日对花赋此韵",
            "content": "我丈风流元佑枝，晴轩雨雹笔端迷。\r\n从容文武一时了，赋罢木犀观水犀。"
        },
        {
            "title": "舍弟踰日不知雪势密因再赋",
            "content": "密雪来催诗，以怪子不作。\r\n蔽天白漫漫，谁辨鹭与鹤。\r\n坐令天回笑，未受风作恶。\r\n急飞既繁丽，缓舞尤绰约。\r\n稍积草木上，断缟莽联络。\r\n终然要白日，印彼葵与藿。\r\n满眼丰岁意，空诗信难酢。\r\n慎勿辞典衣，已不虑填壑。"
        },
        {
            "title": "烧香",
            "content": "明窗延静昼，默坐息诸缘。\r\n聊将无穷意，寓此一炷烟。\r\n当时戒定慧，妙供均人天。\r\n我岂不清□，于今醒心然。\r\n炉香袅孤碧，云缕飞数千。\r\n悠然凌空去，缥缈随风还。\r\n世事有过现，薰性无变迁。\r\n应如水中月，波定还自丸。"
        },
        {
            "title": "山中",
            "content": "当复入州宽作期，人间踏地有安危。\r\n风流丘壑真吾事，筹策庙堂非所知。\r\n白水春陂天澹澹，苍峰晴雪锦离离。\r\n恰逢居士身轻日，正是山中多景时。"
        },
        {
            "title": "山斋",
            "content": "虽愧荷鉏叟，朝来亦不闲。\r\n自剪墙角树，尽纳溪西山。\r\n经行天下半，送老此途间。\r\n日暮烟生岭，离离飞鸟还。"
        },
        {
            "title": "山斋",
            "content": "夏郊绿已遍，山斋昼自迟。\r\n云物忽分散，余碧暮逶迤。\r\n寒暑送万古，荣枯各一时。\r\n世纷幸莫及，我麈得常持。"
        },
        {
            "title": "山路晓行",
            "content": "两崖夹晓月，万壑分秋风。\r\n今朝定何朝，孤赏莫与同。\r\n石路抱岩转，云气青濛濛。\r\n篮舆拂露枝，乱点惊仆童。\r\n微泉不知处，玉佩鸣深丛。\r\n平生慕李愿，得此行旅中。\r\n居人轻佳境，过客意无穷。\r\n山木好题诗，恨我行匆匆。"
        },
        {
            "title": "山居二首",
            "content": "宅图不必烦丘令，已卜坡东涧水边。\r\n更与我为烧药灶，只愁君要买山钱。"
        },
        {
            "title": "十七日夜咏月",
            "content": "月轮隐东峰，奇彩在南岭。\r\n北崖草木多，苍茫映光景。\r\n玉盘忽微露，银浪泻千顷。\r\n岩谷散陆离，万象杂形影。\r\n不辞三更露，冒此白发顶。\r\n老筇无前游，危处有新警。\r\n涧光如翻鹤，变态发遥境。\r\n回首房州城，山中夜何永。"
        },
        {
            "title": "山居二首",
            "content": "点检行年书阀阅，山中共赋几篇诗。\r\n如今未有惊人句，更待秋风生桂枝。"
        },
        {
            "title": "山居",
            "content": "耿耿虚堂一榻秋，人间高枕几王侯。\r\n乱云未放晓山出，片月不随寒水流。\r\n检校一身浑是懒，平章千古得无愁。\r\n湘波见说清人骨，恨不移家阿那州。"
        },
        {
            "title": "散发",
            "content": "百年如寄亦何为，散发清狂未足非。\r\n南涧题诗风满面，东桥行药露霑衣。\r\n松花照夏山无暑，桂树留人吾岂归。\r\n藜杖不当轩盖用，稳扶居士莫相违。"
        },
        {
            "title": "三月二十日闻德音寄李德升席大光新有召命皆",
            "content": "尘隔斗牛三月余，德音再与万方初。\r\n又蒙天地宽今岁，且扫轩窗读我书。\r\n自古安危关政事，随时忧喜到樵渔。\r\n零陵併起扶颠手，九庙无归计莫疏。"
        },
        {
            "title": "若拙弟说汝州可居已卜约一丘用韵寄元东",
            "content": "四岁冷官桑濮地，三年羸马帝王州。\r\n陶潜迷路已良远，张翰思归那待秋。\r\n病鹤欲飞还踯躅，孤云欲去更迟留。\r\n盍簪共结鸡豚社，一笑相从万事休。"
        },
        {
            "title": "闰八月十二日过奇父共坐翠窦轩赏木犀花玲珑",
            "content": "清露香浮黄玉枝，使君未到意低迷。\r\n极知有日交铜虎，可使无情向木犀。"
        },
        {
            "title": "入山二首",
            "content": "都迷去时景，策杖烟漫漫。\r\n微雨洗春色，诸峰生晚寒。"
        },
        {
            "title": "入山二首",
            "content": "出山复入山，路随溪水转。\r\n东风不惜花，一暮都开遍。"
        },
        {
            "title": "入城",
            "content": "竹舆声伊鸦，路转登古原。\r\n孟冬郊泽旷，细水鸣芦根。\r\n雾收浮屠立，天阔鸿雁奔。\r\n平生厌喧闹，快意三家村。\r\n思生长林内，故园归不存。\r\n欲为唐衢哭，声出且复吞。"
        },
        {
            "title": "入城",
            "content": "舴艋泝溪来，款段踏山去。\r\n入城缘底事，要识崎岖路。\r\n稻塍白纵横，茅岭青盘互。\r\n牧儿歌不休，孤客自多惧。\r\n士行犹运甓，文公亦习步。\r\n我敢忘艰难，冲烟问荒渡。"
        },
        {
            "title": "汝州吴学士观我斋分韵得真字",
            "content": "狂夫缚轩冕，自许稷契身。\r\n静者乐山林，谓是羲皇人。\r\n不如两忘抉，内保一色醇。\r\n伟哉道山杰，滞此汝水滨。\r\n大来会阔步，小憩得幽欣。\r\n一斋有琴酒，万事无缁磷。\r\n不作子公书，肯受元规尘。\r\n人言君侯痴，我知丈人真。\r\n月明泉声细，雨过竹色新。\r\n而间有真我，宴坐方申申。"
        },
        {
            "title": "秋月",
            "content": "袢暑推不去，快风喜来过。\r\n西荣迟明月，与子聊婆娑。\r\n初如金盆涌，稍若玉鉴磨。\r\n亭亭倚华魄，艳艳舒冻波。\r\n夜气清入骨，奈此光景何。\r\n一杯幸相属，安能废吟哦。\r\n纤阿无停轮，衰鬓飒已多。\r\n及时会行乐，无惜醉颜酡。"
        },
        {
            "title": "秋雨",
            "content": "尘起一月忧无禾，瓦鸣三日忧雨多。\r\n书生重口轻肝肾，不如墙角蚯蚓方长哦。\r\n少昊行秋龙洒道，风作万木皆商歌。\r\n病夫强起开户立，万个银竹惊森罗。\r\n人间伟观如此少，倚杖不觉泥及靴。\r\n菊丛欹倒未足道，老境知奈梧桐何。\r\n是事且置当务本，菜圃已添三万科。"
        },
        {
            "title": "秋夜咏月",
            "content": "庭树日日疏，稍觉夜月添。\r\n推愁了此段，卷我三间帘。\r\n黄花墙阴远，白发露气严。\r\n平生六尺影，随我送凉炎。\r\n踏破千忧地，投老乃自嫌。\r\n尚想采石江，宫锦映霜蟾。\r\n夜半赋诗成，起舞鱼龙兼。\r\n办此讵难事，取快端宜廉。"
        },
        {
            "title": "秋夜独酌",
            "content": "凉秋佳夕天氛廓，河汉之涯秋漠漠。\r\n月出未出林彩变，幽人露坐方独酌。\r\n自歌新词酒如空，天星下饮觥船中。\r\n忽思李白不可见，夜半乔木摇西风。\r\n百年佳月几今夕，忧乐相寻老来疾。\r\n琼瑶满地我影横，添酒赋诗何可失。"
        },
        {
            "title": "秋夜",
            "content": "中庭淡月照三更，白露洗空河汉明。\r\n莫遣西风吹叶尽，却愁无处着秋声。"
        },
        {
            "title": "秋试院将出书所寓窗",
            "content": "门前柿叶已堪书，弄镜烧香聊自娱。\r\n百世窗明窗暗里，题诗不用着工夫。"
        },
        {
            "title": "秋日客思",
            "content": "南北东西俱我乡，聊从地主借绳床。\r\n诸公共得何侯力，远方新抄陆氏方。\r\n老去事多藜杖在，夜来秋到叶声长。\r\n蓬莱可托无因至，试觅人间千仞岗。"
        },
        {
            "title": "秋日",
            "content": "琢句不成添鬓丝，且搘筇杖看云移。\r\n槐花落尽全林绿，光景浑如初夏时。"
        },
        {
            "title": "清明二绝",
            "content": "卷地风抛市井声，病无危坐了清明。\r\n一帘晚日看收尽，杨柳微风百媚生。"
        },
        {
            "title": "清明二绝",
            "content": "街头女儿双髻鸦，随蜂趁蝶学夭邪。\r\n东风也作清明节，开遍来禽一树花。"
        },
        {
            "title": "清明",
            "content": "雨晴闲步涧边沙，行入荒林闻乱鸦。\r\n寒食清明惊客意，暖风迟日醉梨花。\r\n书生投老王官谷，壮士偷生漂母家。\r\n不用秋千与蹴踘，只将诗句答年华。"
        },
        {
            "title": "钱东之教授惠泽州吕道人砚为赋长句",
            "content": "君不见铜雀台边多事土，走上觚棱荫歌舞。\r\n余香分尽垢不除，却寄书林汙缣楮。\r\n岂如此瓦凝青膏，冷面不识奸雄曹。\r\n吕公已去泫余泣，通谱未许弘农陶。\r\n暮年得君真耐久，摩挲玉质云生手。\r\n未知南越石虚中，亦有文章似君否。\r\n西家扑满本弟昆，趣尚清濁何年分。\r\n一朝堕地真瓦砾，莫望韩公无瘞文。"
        },
        {
            "title": "棋",
            "content": "长日无公事，闲围李远棋。\r\n傍观真一笑，互胜不移时。\r\n幸未逢重霸，何妨着献之。\r\n晴天散飞雹，惊动隔墙儿。"
        },
        {
            "title": "奇父先至湘阴书来戒由禄唐路而仆以它故由南",
            "content": "云接湘阴百里松，肃肃穆穆湖南风。\r\n随时忧乐非人世，迎我笙箫起道中。\r\n竹舆两面天明灭，秋令不到林西东。\r\n未必禄唐能办此，题诗着画寄兴公。"
        },
        {
            "title": "瓶中梅",
            "content": "明窗净棐几，玉立耿无邻。\r\n红绿两重衿，殷勤满面春。\r\n曾为庾岭客，本是洛阳人。\r\n老我何颜貌，东风处处新。"
        },
        {
            "title": "盆池",
            "content": "三尺清池窗外开，茨菰叶底戏鱼回。\r\n雨声转入浙江去，云影还从震泽来。"
        },
        {
            "title": "陪诸公登南楼啜新茶家弟出建除体诗诸公既和",
            "content": "建康九醖羙，侑以八品珍。\r\n除瘴去热恼，与茶不相亲。\r\n满月堕九天，紫面光磷磷。\r\n平生酪奴谤，脉脉气未申。\r\n定论得公诗，雅号知凝神。\r\n执持甘露椀，未觉有等伦。\r\n破睡及四座，愧我非嘉宾。\r\n危楼与世隔，万事不及唇。\r\n成公方坐啸，赏此玉花匀。\r\n收杯未要忙，再试晴天云。\r\n开口得一笑，兹游念当频。\r\n闭眼归默存，助发梨枣春。"
        },
        {
            "title": "陪粹翁举酒於君子亭下海棠方开",
            "content": "世故驱人殊未央，聊从地主借绳床。\r\n春风浩浩吹游子，暮雨霏霏湿海棠。\r\n去国衣冠无态度，隔帘花叶有辉光。\r\n使君礼数能宽否，酒味撩人我欲狂。"
        },
        {
            "title": "偶成古调十六韵上呈判府兼赠刘兴州",
            "content": "稽首苏耽仙，乘云去无迹。\r\n尚留橘井在，与世除狂疾。\r\n谁能不饮此，识味亦可录。\r\n坐令郑玄牛，亦抱荆山玉。\r\n伟哉稚川裔，神交接朝夕。\r\n游戏及小道，造化入大笔。\r\n优为吴诗父，雅命楚骚仆。\r\n岂其橘井助，本自同仙籙。\r\n坐中子刘子，知是当日客。\r\n书悬元和脚，语经建康力。\r\n先我登公门，不数鸷鸟百。\r\n曾挹两仙袖，自然生羽翼。\r\n嗟我无长才，学架屋下屋。\r\n诗虽两牛腰，事亦几蛇足。\r\n已穷犹不悔，政荷师友德。\r\n文盟傥许予，幸不疑籍湜。"
        },
        {
            "title": "年华",
            "content": "去国频更岁，为官不救饥。\r\n春生残雪外，酒尽落梅时。\r\n白日山川映，青天草木宜。\r\n年华不负客，一一入吾诗。"
        },
        {
            "title": "难老堂周元翁家",
            "content": "城南乌声和且都，我识丈人屋上乌。\r\n难老堂中一樽酒，不教霜雪上髭须。\r\n樊侯种梓用葛谒，丈人向来亦种德。\r\n挽回万事入绳床，花竹相看有佳色。\r\n人生知足一饱多，当时恨我弃渔蓑。\r\n题诗素壁蛇蚓集，五百年后公摩挲。"
        },
        {
            "title": "目疾",
            "content": "天公嗔我眼常白，故著昏花阿堵中。\r\n不怪参军谈瞎马，但妨中散送飞鸿。\r\n著篱令恶谁能继，损读方奇定有功。\r\n九恼从来是佛种，会如那律证圆通。"
        },
        {
            "title": "某用家弟韵赋绝句上浼清视芜词累句非敢以为",
            "content": "万里平生几蛇足，九州何路不羊肠。\r\n只应绿士苍官辈，却解从公到雪霜。"
        },
        {
            "title": "某以雨有嘉应遂占有秋辄採用家弟韵赋二绝句",
            "content": "云气初看龙起湫，雨声旋听树惊秋。\r\n已教农父歌田守，更遣虞人信魏侯。\r\n纪德刊碑不厌丰，龙眠深洞一言通。\r\n坐看绿浪摇千里，拔薤栽榆未当功。"
        },
        {
            "title": "某窃慕东坡以铁拄杖为乐全生日之寿今以大铜",
            "content": "不与观音伴柳枝，要令奇相解公颐。\r\n会逢白氏编书日，犹梦陶家貯粟时。\r\n安用作盘供歃血，也胜为钵困催诗。\r\n千年秀结重重绿，长映先生鬓与眉。"
        },
        {
            "title": "牡丹",
            "content": "一自胡尘入汉关，十年伊洛路漫漫。\r\n青墩溪畔龙钟客，独立东风看牡丹。"
        },
        {
            "title": "某蒙示咏家弟所撰班史属辞长句三叹之余辄用",
            "content": "隽永杂俎虽甚旨，何似三冬足文史。\r\n羡子皮里西京书，议论逼人惊亹亹。\r\n戏为语韵网所遗，人皆百能子千之。\r\n虽非张巡遍记诵，岂与李翰争毫厘。\r\n不待区区隶古定，便令景宗知去病。\r\n掇要虚烦四十篇，三卷之博能拟圣。\r\n儒林丈人摛藻春，作诗印可融心神。\r\n我亦从今悔迂学，不须更辨瓒称臣。"
        },
        {
            "title": "墨戏二首·兰",
            "content": "鄂州迁客一花说，仇池老仙五字铭。\r\n併入晴窗三昧手，不须辛苦读骚经。"
        },
        {
            "title": "墨戏二首·蕙",
            "content": "人间风露不到畹，只有酪奴无世尘。\r\n何须更待秋风至，萧艾从来不共春。"
        },
        {
            "title": "暝色",
            "content": "残辉度平野，列岫围青春。\r\n柴门一枝筇，日暮栖心神。\r\n暝色着川岭，高低郁轮囷。\r\n水光忽倒树，山势欲傍人。\r\n万化元相寻，幽子意自新。\r\n肃肃夜舟久，空明动边垠。\r\n田鹤吟相应，我独无荒邻。\r\n短篇不可就，所寄聊一伸。"
        },
        {
            "title": "梦中送僧觉而忘第三联戏足之",
            "content": "两鸿同一天，羽翼不相及。\r\n偶然一识面，别意已超忽。\r\n去程秋光好，万里无断绝。\r\n虽无仁人言，赠子以明月。"
        },
        {
            "title": "某窃慕东坡以铁拄杖为乐全生日之寿今以大铜",
            "content": "要学东坡寿乐全，此瓶端合供儒先。\r\n铁如意畔无忧畏，玉唾壶傍耐岁年。\r\n项似董宣真是强，腹如边孝故应便。\r\n与公剩貯为霖水，不羡宫门承露仙。"
        },
        {
            "title": "蒙知府宠示秋日郡圃佳制遂侍杖屦逍遥林水间",
            "content": "一笑聊开口，千忧不上眉。\r\n林深受风得，柏老到霜知。\r\n小憩逢筠洞，幽寻及枳篱。\r\n愿公勤秉烛，裁咏刺离离。"
        },
        {
            "title": "蒙知府宠示秋日郡圃佳制遂侍杖屦逍遥林水间",
            "content": "竹际笙簧起，回听众籁微。\r\n时陪物外赏，肯念日斜阳。\r\n草色违秋意，池光净客衣。\r\n吟公清绝句，政尔不能肥。"
        },
        {
            "title": "蒙知府宠示秋日郡圃佳制遂侍杖屦逍遥林水间",
            "content": "鸟语知公乐，晴山及我游。\r\n尽排物外事，拚作酒中浮。\r\n菊蕊离双鬓，林声隐四愁。\r\n骚人例喜赋，政自不关秋。"
        },
        {
            "title": "蒙知府宠示秋日郡圃佳制遂侍杖屦逍遥林水间",
            "content": "岁月移文外，乾坤杖屦中。\r\n铿然五字律，健在百夫雄。\r\n秋入池深碧，寒欺叶递红。\r\n此间兼吏隐，端不减游嵩。"
        },
        {
            "title": "蒙再示属辞三叹之余诜赞巨丽无地托言辄依元",
            "content": "书如嘉肴要知旨，区区太冲空咏史。\r\n百年能挂几牛角，火急编摩时亹亹。\r\n柳家文类今无遗，可忍行事空违之。\r\n此书真是群玉府，事辞所不遗毫厘。\r\n子不见刘勰书成要人定，岂但令人愈头病。\r\n偶向车前问沈公，果符梦里随先圣。\r\n两诗入手喜生春，从今护持知有神。\r\n便可缮写持献御，注解不须烦五臣。"
        },
        {
            "title": "蒙再示佳什不敢虚辱厚赐谨再用韵",
            "content": "先生明经今蔡义，念佛仍师大势至。\r\n食菜不待周颙书，要断贪杀兼自卫。\r\n颜回平生拾堕尘，蓼虫食蓼忘其辛。\r\n先生种福我无祸，成佛定是同功人。\r\n两诗见戒言甚苦，肯赋黄鸡啄秋黍。\r\n从今但见懒残芋，不敢求尝鉴虚羜。"
        },
        {
            "title": "蒙示涉汝诗次韵",
            "content": "城南天倒影，绿浪摇十里。\r\n使君云梦胸，犹复录此水。\r\n舟行及雨霁，秋色在葭苇。\r\n烟涵翠轂润，月照金波委。\r\n知公已忘机，鸥鹭宛停峙。\r\n向来趋热士，说似颡应泚。\r\n俗子与清游，自古剧函矢。\r\n如何有双脚，受垢不受洗。\r\n异哉公殊嗜，记此两苦李。\r\n诗成堕衡门，名字污纸尾。\r\n明当蹑公迹，佳处不待指。\r\n会逢白沙渚，我舍真可徙。\r\n鸣驺傥重来，傍舫倾我耳。"
        },
        {
            "title": "蒙示黄磵佳诗三读钦羡辄继韵仰报嘉赐",
            "content": "痴儿了官事，官事那可讫。\r\n岂知公偷闲，临水照缨绂。\r\n虽微八川雄，暴怒常至沸。\r\n傥或似山阴，清流可共祓。\r\n贪德实以济，行地不郁郁。\r\n赵洛与陶丘，相比亦仿佛。\r\n解后逢公赏，一洗伏流屈。\r\n可爱不可唾，众议那可咈。\r\n彼是公余波，本来非俗物。"
        },
        {
            "title": "蒙赐佳什钦叹不足不揆浅陋辄次元韵",
            "content": "退之高文仰东岱，籍湜传盟其足赖。\r\n固知法嗣要龙象，先生端是毗陵派。\r\n方驾曹刘盖余力，压倒元白聊一快。\r\n向来班门收众材，宾履费公珠几琲。\r\n三熏会有堪此事，群犬未免惊所怪。\r\n但知楼仰百尺颠，岂觉波涵千顷外。\r\n南州短簿令公喜，巍峩峩冠陆离佩。\r\n有如若士那可无，笔势已超声律界。\r\n相将问道留十日，满座真成折床会。\r\n清诗忽复堕华笺，要使握瑜夸等辈。"
        },
        {
            "title": "美哉亭",
            "content": "西出城皋关，土谷仅容驼。\r\n天挂一疋练，双崖斗嵯峩。\r\n忽然五丈缺，亭构如危窠。\r\n青山丽中原，白日照大河。\r\n下视万里川，草木何其多。\r\n临高一吐气，却奈雄风何。\r\n辛苦生一快，造物巧揣摩。\r\n险易终不偿，翻身下残坡。"
        },
        {
            "title": "梅花两绝句",
            "content": "晓天青脉脉，玉面立疏篱。\r\n山中尔许树，独自费人诗。"
        },
        {
            "title": "梅花两绝句",
            "content": "客行满山雪，香处是梅花。\r\n丁宁明月夜，认取影横斜。"
        },
        {
            "title": "梅花",
            "content": "一枝斜映佛前灯，春入铜壶夜不冰。\r\n昔岁曾游大庾岭，今年聊作小乘僧。"
        },
        {
            "title": "梅花",
            "content": "高花玉质照穷腊，破雪数枝春已多。\r\n一时倾倒东风意，桃李争春奈晚何。"
        },
        {
            "title": "梅",
            "content": "爱歌纤影上窗纱，无限轻香夜绕家。\r\n一阵东风湿残雪，强将娇泪学梨花。"
        },
        {
            "title": "茅屋",
            "content": "茅屋年年破，春风岁岁来。\r\n寒从草根退，花值客愁开。\r\n此序添诗卷，乾坤进酒杯。\r\n片云无思极，日暮却空回。"
        },
        {
            "title": "漫郎",
            "content": "漫郎功业大悠然，拄笏看山了十年。\r\n黑白半头明镜里，丹青千树恶风前。\r\n星霜屡费惊人句，天地元须使鬼钱。\r\n踏破九州无一事，只今分付结跏禅。"
        },
        {
            "title": "曼陀罗花",
            "content": "我圃殊不俗，翠蕤敷玉房。\r\n秋风不敢吹，谓是天上香。\r\n烟迷金钱梦，露醉木蕖妆。\r\n同时不同调，晓月照低昂。"
        },
        {
            "title": "洛头书事",
            "content": "纶巾古鹤氅，日暮槲林间。\r\n谁使翁迎客，应闻屐响山。\r\n占年又得熟，劝我不须还。\r\n村酒困壮士，水风吹醉颜。"
        },
        {
            "title": "罗江二绝",
            "content": "山翁见客亦欣然，好语重重意不传。\r\n行过竹篱逢细雨，眼明双鹭立青田。"
        },
        {
            "title": "罗江二绝",
            "content": "荒村终日水车鸣，陂北陂南共一声。\r\n洒面风吹作飞雨，老夫诗到此间成。"
        },
        {
            "title": "路归马上再赋",
            "content": "偶然思玉仙，便到玉仙游。\r\n兴尽未及郭，玉仙失回头。\r\n成毁俱一念，今昔浪百忧。\r\n未知横笛子，亦解此意不。\r\n春风所经过，水色如泼油。\r\n垂鞭见落日，世事剧悠悠。"
        },
        {
            "title": "六月十七夜寄邢子友",
            "content": "暑雨虽不足，凉风还有余。\r\n乐此城阴夜，何殊山崦居。\r\n月明苍桧立，露下芭蕉舒。\r\n试问澄虚阁，今夕复焉如。"
        },
        {
            "title": "六月六日夜",
            "content": "蕴隆岂不坏，凉气亦徐还。\r\n独立清夜半，疏星苍桧间。\r\n晦明莽相代，天地本长闲。\r\n四顾何寥落，微风时动关。"
        },
        {
            "title": "六言二首",
            "content": "种竹可侔千户，拥书不假百城。\r\n何必思之烂熟，热官无用分明。"
        },
        {
            "title": "六言二首",
            "content": "莫赋涧松郁郁，但吟陂麦青青。\r\n为妇读刘伶传，教儿书甯戚经。"
        },
        {
            "title": "柳絮",
            "content": "柳送腰支日几回，更教飞絮舞楼台。\r\n颠狂忽作高千丈，风力微时稳下来。"
        },
        {
            "title": "留别心老",
            "content": "老心霜下松，名与隆公齐。\r\n人物北斗南，佛事东院西。\r\n平生四海脚，不复烦金篦。\r\n却从梦中别，未免意惨悽。\r\n它时访生死，林深路应迷。"
        },
        {
            "title": "留别天宁永庆乾明金銮四老",
            "content": "我生能几何，两脚疲世故。\r\n忽破巴丘梦，还寻邵阳路。\r\n穷乡得四老，足以慰迟暮。\r\n胜事远公莲，深心懒残芋。\r\n本是群山云，暂聚当别去。\r\n那知天风便，不得还相聚。\r\n凡情我未免，临别吐幽句。\r\n慎勿过虎溪，晓霜侵杖屦。"
        },
        {
            "title": "留别康元质教授",
            "content": "腐儒身世已百忧，此去行年岂堪记。\r\n岳阳楼前一杯酒，与子同州复同味。\r\n洞庭秋气运苍梧，天高地远鱼龙呼。\r\n莫倚仲宣能作赋，不随文若事征途。"
        },
        {
            "title": "留别葛汝州",
            "content": "平生师友尘莫数，两眼偏明向公许。\r\n一时盛德人中骥，四海名名地上虎。\r\n东序阶墀再靴板，西州杖屦三寒暑。\r\n我方庶兄汤惠休，公乃小儿杨德祖。\r\n未颁还朝尺一诏，不愧专城丈二组。\r\n为公剩买银管笔，容我时亲玉柄麈。\r\n近蒙五字落珠玑，如服一丸生翅羽。\r\n别离真成惜夜烛，感叹更值歌朝雨。\r\n行看入侍玉皇案，与进不待金刚杵。\r\n劝公慎勿学孔光，荐士何妨似张禹。"
        },
        {
            "title": "龙门",
            "content": "不到龙门十载强，断崖依旧挂斜阳。\r\n金银佛寺浮佳气，花木禅房接上方。\r\n羸马暂来还径去，流莺多处最难忘。\r\n老僧不作留人意，看水看山白发长。"
        },
        {
            "title": "刘大资挽词二首",
            "content": "一死公余事，由来虏亦人。\r\n使知临难日，犹有不欺臣。\r\n河洛倾遗愤，英雄叹后尘。\r\n煌煌中兴业，公合冠麒麟。"
        },
        {
            "title": "刘大资挽词二首",
            "content": "天柱欹倾日，堂堂堕虏围。\r\n遂闻王蠋死，不见华元归。\r\n一代名超古，千年泪染衣。\r\n当时如有继，犹足变危机。"
        },
        {
            "title": "寥落",
            "content": "寥落洞庭野，微风泛客裾。\r\n袁宏咏史罢，孙登清啸余。\r\n月明流水去，夜静芙蓉舒。\r\n城郭方多事，野兴一萧疏。"
        },
        {
            "title": "两绝句",
            "content": "二士相随风满巾，两禅同队景弥新。\r\n但得黄花不牢落，莫嫌惊倒岳州人。"
        },
        {
            "title": "两绝句",
            "content": "西风吹日弄晴阴，酒罢三巡湖海深。\r\n岳阳楼上登高节，不负南来万里心。"
        },
        {
            "title": "连雨书事",
            "content": "白菊生新紫，黄芜失旧青。\r\n俱含岁晚恨，併入夜深听。\r\n梦寐连萧瑟，更筹乱晦冥。\r\n云移过吴越，应为洗余腥。"
        },
        {
            "title": "连雨书事",
            "content": "寒入薪刍价，连天两眼愁。\r\n生涯赤藤杖，契分黑貂裘。\r\n乌鹊无言暮，蓬蒿满意秋。\r\n同时不同味，世事剧悠悠。"
        },
        {
            "title": "连雨不能出有怀同年陈国佐",
            "content": "雨师风伯不吾谋，漠漠穷阴断送秋。\r\n欲过苏端泥浩荡，定知高凤麦漂流。\r\n檐前甘菊已无益，阶下决明还可忧。\r\n安得如鸿六尺马，暂时相对说新愁。"
        },
        {
            "title": "立春日雨",
            "content": "衡山孙下春日雨，远映青山丝样斜。\r\n容易江边欺客袂，分明沙际湿年华。\r\n竹林路隔生新水，古渡船空集乱鸦。\r\n未暇独忧巾一角，西溪当有续开花。"
        },
        {
            "title": "里翁行",
            "content": "里翁无人支缓急，天雨墙坏百忧集。\r\n卖衣雇人筑得墙，不虑偷儿披户入。\r\n夜寒干陬不经过，偷儿若来知奈何。\r\n君不见巴丘古城如培塿，鲁肃当年万人守。"
        },
        {
            "title": "雷行雨",
            "content": "忆昨炎正中不融，元帅仗钺临山东。\r\n万方嗷嗷叫上帝，黄屋已照睢阳宫。\r\n呜呼吾君天所立，岂料四载犹服戎。\r\n向巡会稽不到海，未省驾舶观民风。\r\n定知谏诤有张猛，不可危急无高共。\r\n自古美恶周必复，犬羊汝莫穷妖凶。\r\n吉诘四奏元气通，德音夜发春改容。\r\n雷雨一日遍天下，父老感泣霑其胸。\r\n臣少忧国今成翁，欲起荷戟伤疲癃。\r\n小游太一未移次，大树将军莫振功。\r\n刘琨祖逖未足雄，晏球一战腥臊空。\r\n诸君努力光竹素，天子可使尘常蒙。\r\n君不见夷门山头虎复龙，向来佳气元葱葱。"
        },
        {
            "title": "来禽花",
            "content": "来禽花高不受折，满意清明好时节。\r\n人间风日不贷春，昨暮烟脂今日雪。\r\n舍东芜菁满眼黄，胡蝶飞去专斜阳。\r\n妍嗤都无十日事，付与梧桐一夏凉。"
        },
        {
            "title": "来禽",
            "content": "粲粲来禽已著花，芳根谁徙向天涯。\r\n好寻青李相遮映，风味应同逸少家。"
        },
        {
            "title": "蜡梅四绝句",
            "content": "亭亭金步摇，朝日明汉宫。\r\n当时好光景，一似此园中。"
        },
        {
            "title": "蜡梅四绝句",
            "content": "奕奕金仙面，排行立晓晴。\r\n殷勤夜来雪，少住作珠璎。"
        },
        {
            "title": "连雨书事",
            "content": "风伯方安卧，云师亦少饕。\r\n气连河汉润，声到竹松高。\r\n老雁犹贪去，寒蝉遂不号。\r\n相悲更相识，满眼楚人骚。"
        },
        {
            "title": "蜡梅四绝句",
            "content": "来从底处所，黄露满衣湿。\r\n缘憨翻得怜，亭亭倚风立。"
        },
        {
            "title": "蜡梅四绝句",
            "content": "花房小如许，铜剪黄金涂。\r\n中有万斛香，与君细细输。"
        },
        {
            "title": "蜡梅",
            "content": "智琼额黄且勿夸，回眼视此风前葩。\r\n家家融蜡作杏蔕，岁岁逢梅是蜡花。\r\n世间真伪非两法，映日细看真是蜡。\r\n我今嚼蜡已甘腴，况此有味蜡不如。\r\n只悉繁香欺定力，薰我欲醉须人扶。\r\n不辞花前醉倒卧经月，是酒是香君试别。"
        },
        {
            "title": "客里",
            "content": "客里东风起，逢人只四愁。\r\n悠悠杂唯唯，莫莫更休休。\r\n窗影鸟双度，水声船逆流。\r\n一官成一集，尽付古河头。"
        },
        {
            "title": "康州小舫与耿伯顺李德升席大光郑德象夜语以",
            "content": "万里衣冠京国旧，一船风雨晋康城。\r\n灯前颜面重相识，海内艰难各饱更。\r\n天阔路长吾欲老，夜阑酒尽意还倾。\r\n明朝古峡苍烟道，都送新愁入橹声。"
        },
        {
            "title": "开壁置窗命曰远轩",
            "content": "钟妖鸣吾旁，杨獠舞吾侧。\r\n东西俱有碍，群盗何时息。\r\n丈夫堂堂躯，坐受世褊迫。\r\n仙人千仞岗，下视笑予厄。\r\n谁能久郁郁，持斧破南壁。\r\n窗开三尺明，空纳万里碧。\r\n岩霏杂川霭，奇变供几席。\r\n谁见老书生，轩中岸玄帻。\r\n荡漾浮世里，超遥送兹夕。\r\n倚楹发孤啸，呼月出荒泽。\r\n天公亦粲然，林壑受珠璧。\r\n会有鹤驾宾，经过来见客。\r\n清晓坐南轩，望山头屡侧。\r\n居士亦岂痴，飞云方未息。\r\n乐哉此远俗，乱世免怵迫。\r\n那知百战祸，岂识三空厄。\r\n闭门美享睡，开门瞻翠壁。\r\n远客谢主人，分此一窗碧。\r\n新晴鸟鸣檐，微暑风入席。\r\n萧然此白首，岂更冒朝帻。\r\n誓将老兹地，不复数晨夕。\r\n但恨食无肉，臞仙出山泽。\r\n蛰雷转空肠，吐句作圭璧。\r\n一笑示邻家，向来复此客。\r\n我昨在衡山，伤心冲路侧。\r\n岂知得此地，一坐数千息。\r\n易安生痛定，过美出饥迫。\r\n誓言如齐侯，常戒在莒厄。\r\n要将万里身，独面九年壁。\r\n如何不己奈，开窗玩霏碧。\r\n招呼面前山，浮翠落衾席。\r\n一笑等儿戏，都忘雪侵帻。\r\n人生何不娱，今夕定何夕。\r\n向来万顷胸，余地吞七泽。\r\n念此亦细事，未遽瑕生璧。\r\n聊使山中人，永记山下客。"
        },
        {
            "title": "均阳舟中夜赋",
            "content": "游子不能寐，船头语轻波。\r\n开窗望两律，烟树何其多。\r\n晴江涵万象，夜半光荡摩。\r\n客愁弥世路，秋气入天河。\r\n汝洛尘未销，几人不负戈。\r\n长吟宇宙内，激烈悲蹉跎。"
        },
        {
            "title": "均阳官舍有安榴数株着花绝稀更增妍丽",
            "content": "庭际安榴树，花稀更可怜。\r\n青旌拥绛节，伴随作神仙。\r\n迟日耿不暮，微阴眩弥鲜。\r\n一樽兼百虑，心赏竟悠然。"
        },
        {
            "title": "均台辞二首",
            "content": "东家西家尔盍来，听说空圄如春台。\r\n决曹高卧印生绿，丛棘化为交逊木。\r\n策勋此木那可遗，动地风摇枝不曲。\r\n愿我无讼到来云，莫辞着力借寇君。\r\n借得贤侯虽尔职，但恐朝廷要人调鼎实。"
        },
        {
            "title": "均台辞二首",
            "content": "小桃借春春已来，平分和气入均台。\r\n夜来台边草环绿，今朝芒生满三木。\r\n街头拍手闹千儿，齐唱中和宣布曲。\r\n使君坐啸闹如云，请酿百川寿使君。\r\n但愿使君长乐职，不须更看杓虚实。"
        },
        {
            "title": "连雨书事",
            "content": "九州逢连雨，萧萧稳送秋。\r\n龙公无乃倦，客子不胜愁。\r\n云气昏城壁，钟声咽寺楼。\r\n年年授衣节，牢落向他州。"
        },
        {
            "title": "绝句",
            "content": "野鸭飞无数，桃花湿满枝。\r\n竹舆鸣细雨，山客有新诗。"
        },
        {
            "title": "拒霜",
            "content": "拒霜花已吐，吾宇不悽凉。\r\n天地虽肃杀，草木有芬芳。\r\n道人宴坐处，侍女古时妆。\r\n浓露湿丹脸，西风吹绿裳。"
        },
        {
            "title": "举季申信道自光化复入邓书事四首",
            "content": "城西望城南，十日九相隔。\r\n何如三枝杖，共踏江上石。\r\n门前流水过，春意满渠碧。\r\n遥知千顷江，如今好颜色。"
        },
        {
            "title": "举季申信道自光化复入邓书事四首",
            "content": "再来生白发，重见邓州春。\r\n依旧城西路，桃花不记人。\r\n卜居得穷巷，日色满窗新。\r\n微吟惊市卒，独鹤语城闉。"
        },
        {
            "title": "举季申信道自光化复入邓书事四首",
            "content": "卖舟作归计，竹篮稳如舟。\r\n雾收青皋湿，行路当春游。\r\n老马不自知，意欲踏九州。\r\n依然还故枥，寂寞壮心休。"
        },
        {
            "title": "举季申信道自光化复入邓书事四首",
            "content": "孙子白木杖，富子黑油笠。\r\n我独白竹篮，差池复相及。\r\n夕阳桥边画，岸帻归云急。\r\n勿语城中人，从渠慎出入。"
        },
        {
            "title": "居夷行",
            "content": "遭乱始知承平乐，居夷更觉中原好。\r\n巴陵十月江不平，万里北风吹客倒。\r\n洞庭叶稀秋声歇，黄帝乐罢川杲杲。\r\n君山偃蹇横岁暮，天映湖南白如扫。\r\n人世多违壮士悲，干戈未定书生老。\r\n扬州云气郁不动，白首频回费私祷。\r\n后胜误齐已莫追，范蠡图越当若为。\r\n皇天岂无悔祸意，君子慎惜经纶时。\r\n愿闻群公张王室，臣也安眠送余日。"
        },
        {
            "title": "九月八日戏作两绝句示妻子",
            "content": "小瓮今朝熟，无劳问酒家。\r\n重阳明日是，何处有黄花。"
        },
        {
            "title": "九月八日戏作两绝句示妻子",
            "content": "今夕知何夕，都如未病时。\r\n重阳莫草草，剩作几篇诗。"
        },
        {
            "title": "九月八日登高作重九奇父赋三十韵与义拾余意",
            "content": "九月风景好，节意满天涯。\r\n书生尊所闻，登高乱城鸦。\r\n虽无后乘丽，前驱载黄花。\r\n两楼压波壮，众泽分夭斜。\r\n居夷惊有苗，访古悲章华。\r\n萧条湖海事，胜日一笑哗。\r\n兴移三里亭，木影杂蛟蛇。\r\n二士醉藜杖，两禅风袈裟。\r\n奇哉古无有，未觉欠孟嘉。\r\n天公亦喜我，催诗出微霞。\r\n赋罢迹已陈，忧乐如转车。\r\n却后五百岁，远俗增雄夸。"
        },
        {
            "title": "九日宜春苑午憩幕中听大光诵朱迪功诗",
            "content": "酒酣耳热不能歌，奈此一川黄菊何。\r\n卧听西风吹好句，老夫无恨幕生波。"
        },
        {
            "title": "九日示大圆洪智",
            "content": "自得休心法，悠然不赋诗。\r\n忽逢重九日，无奈菊花枝。"
        },
        {
            "title": "九日赏菊",
            "content": "黄花不负秋，与秋作光辉。\r\n夜霜犹作恶，朝日为解围。\r\n今晨岂重九，节意入幽菲。\r\n孤芳擅天地，众卉亦已微。\r\n殷勤黄金靥，照辉白板扉。\r\n洁酒欲寿花，孔兄与我违。\r\n清坐绝省事，未觉此计非。\r\n夕英岂不腴，骚人自难肥。"
        },
        {
            "title": "九日家中",
            "content": "风雨吴江冷，云天故国赊。\r\n扶头呼白酒，揩眼认黄花。\r\n客梦蛩声歇，边心雁字斜。\r\n明年又何处，高树莫啼鸦。"
        },
        {
            "title": "谨次十七叔去郑诗韵二章以寄家叔一章以自咏",
            "content": "镜中无复故人怜，却愧谋生后计然。\r\n叔夜本非堪作吏，元龙今悔不求田。\r\n怀亲更值薪如桂，作客重看栗过拳。\r\n万事巧违高枕卧，忧来一夕费三迁。"
        },
        {
            "title": "谨次十七叔去郑诗韵二章以寄家叔一章以自咏",
            "content": "蚍蜉堪笑亦堪怜，撼树无功更怫然。\r\n赋就柳州聊解祟，诗成彭泽要归田。\r\n身谋共悔蛇安居，理遣须看佛举拳。\r\n怀祖定知当晚合，次君未可怨稀迁。"
        },
        {
            "title": "谨次十七叔去郑诗韵二章以寄家叔一章以自咏",
            "content": "乡里小儿真可怜，市朝大隐正陶然。\r\n固应聊颂屈原橘，底事便歌杨恽田。\r\n广陌遥知驹款段，曲池犹记鹭联拳，\r\n对床夜雨平生约。话旧应惊岁月迁。"
        },
        {
            "title": "金潭道中",
            "content": "晴路篮舆稳，举头闲望赊。\r\n前冈春泱漭，后岭雪槎牙。\r\n海内兵犹壮，村边岁自华。\r\n客行惊节序，回眼送桃花。"
        },
        {
            "title": "今夕",
            "content": "今夕定何夕，对此山苍然。\r\n偷生经五载，幽意独已坚。\r\n微阴拱众木，静夜闻孤泉。\r\n唯应寂寞事，可以送余年。"
        },
        {
            "title": "将至杉木铺望野人居",
            "content": "春风漠漠野人居，若使能诗我不如。\r\n数株苍桧遮官道，一树桃花映草庐。"
        },
        {
            "title": "将赴陈留寄心老",
            "content": "今日忽不乐，图书从纠纷。\r\n不见汝州师，但见西来云。\r\n长安岂无树，忆师堂前柳。\r\n世路九折多，游子百事丑。\r\n三年成一梦，梦破说梦中。\r\n来时西门雨，去日东门风。\r\n书到及师闲，为我点枯笔。\r\n画作谪官图，羸骖带寒日。\r\n他时取归路，千里作一程。\r\n饱吃残年饭，就师听竹声。"
        },
        {
            "title": "将次叶城道中",
            "content": "荒野少人去，竹舆伊轧声。\r\n晴云秋更白，野水暮还明。\r\n寂寞信吾道，淹留谙世情。\r\n王乔有余舄，借我一东征。"
        },
        {
            "title": "江行野宿寄大光",
            "content": "樯乌送我入蛮乡，天地无情白发长。\r\n万里回头看北斗，三更不寐听鸣榔。\r\n平生正出元子正，此去还经思旷傍。\r\n投老相逢难衮衮，共恢诗律撼潇湘。"
        },
        {
            "title": "江行晚兴",
            "content": "曾听石楼水，今过邵州滩。\r\n一笑供舟子，五年经路难。\r\n云间落日淡，山下东风寒。\r\n烟岭丛花照，夕湾群鹭盘。\r\n生身后圣哲，随俗了悲欢。\r\n淹旅非吾病，悠悠良足叹。"
        },
        {
            "title": "江南春",
            "content": "雨后江上绿，客悉随眼新。\r\n桃花十里影，摇荡一江春。\r\n朝风迎船波浪恶，暮风送船无处泊。\r\n江南虽好不如归，老蔼绕墙人得肥。"
        },
        {
            "title": "江梅",
            "content": "风雪集岁暮，江梅开不迟。\r\n朝来幽窗底，明璫缀青枝。\r\n上天播淑气，百卉分四时。\r\n寒村值西子，足以昌吾诗。"
        },
        {
            "title": "寄信道",
            "content": "衡山未见意如飞，浩荡风帆不可期。\r\n却忆府中三语掾，空吟江上四愁诗。\r\n高滩落日光零乱，远岸丛梅雪陆离。\r\n剩欲平分持寄子，白头才尽只成悲。"
        },
        {
            "title": "寄新息家叔",
            "content": "风雨淮西梦，危魂费九升。\r\n一官遮日手，两地读书灯。\r\n见客深藏舌，吟诗不负丞。\r\n竹林虽有约，门户要人兴。"
        },
        {
            "title": "寄题赵景温筠居轩",
            "content": "相逢汉江边，盗起方如云。\r\n当时苍黄意，亦可无此君。\r\n俗士固鲜欢，王孙终逸群。\r\n清秋不可负，牖壁看修筠。\r\n碧干立疏雨，丛梢冒斜曛。\r\n引君着胜地，世事从纷纷。\r\n何时微月夕，胡床与予分。\r\n高吟呼天风，夜半笙箫闻。"
        },
        {
            "title": "寄题兖州孙大夫绝尘亭二首",
            "content": "不读远游赋，放怀兹地宜。\r\n云山绕窗户，万态争纷披。\r\n世故日已远，风水方逶迤。\r\n倚杖夜来雨，东山烟散迟。\r\n人间许长史，不与此心期。"
        },
        {
            "title": "寄题商洛宰令狐励迎翠楼",
            "content": "西来金衣鹤，书落汝水湄。\r\n云霞映道路，中有迎翠诗。\r\n遥知五斗粟，未办买山资。\r\n政要百尺楼，了此浮天眉。\r\n森然诗中画，想见凭栏时。\r\n朝曦与暮霭，百变皆令姿。\r\n君方领此意，簿书何急为。\r\n众手剧云雨，唯山不瑕疪。\r\n当年四老翁，视世轻於芝。\r\n坐令山偃蹇，不受人招麾。\r\n谁欤楼中客，俯仰与山期。\r\n顾要君折腰，督邮真小儿。\r\n因之感我意，故岩归已迟。\r\n便携灵运屐，不待德璋移。"
        },
        {
            "title": "寄题康平老眄柯亭",
            "content": "高怀志丘壑，既足不愿余。\r\n惜哉三迳荒，滞彼天一隅。\r\n小筑聊自适，空园闢榛芜。\r\n清影吊高槐，气与西山俱。\r\n何以开了颜，庭柯作森疏。\r\n月露洗尘翳，天风吹笙竽。\r\n方其寓目时，万象供啸呼。\r\n终然成坐忘，天地犹空虚。\r\n券外果何有，浮云只须臾。\r\n乃知钟鼎丰，未胜山林癯。\r\n渊明死千年，日月走名誉。\r\n不肯见督邮，归来守旧庐。\r\n可怜骨已朽，后有谁继渠。\r\n愿子副名实，此事吾欲书。"
        },
        {
            "title": "寄若拙弟兼呈二十家叔",
            "content": "退之送穷穷不去，乐天待富富不来。\r\n政须青山映白发，顾着皂盖争黄埃。\r\n何如父子共一壑，庞家活计良不恶。\r\n阿奴况自不碌碌，白鸥之盟可同诺。\r\n三间瓦屋亦易求，着子东头我西头。\r\n中间共作老莱戏，世上乐复有此不。\r\n问梦膏肓应已瘳，归来归来无久留。\r\n竹林步兵非俗流，为道此意思同游。"
        },
        {
            "title": "寄季申",
            "content": "雨歇城南泥未乾，遥知独立整衣冠。\r\n旧时邺下刘公干，今日辽东管幼安。\r\n绿阴展尽身犹远，黄鸟飞来节已阑。\r\n安得一樽生耳热，暂时相对说悲欢。"
        },
        {
            "title": "寄德升大光",
            "content": "君王优诏起群公，也寘樵夫尺一中。\r\n易着青衫随世事，难将白发犯秋风。\r\n共谈太极非无意，能系苍生本不同。\r\n却倚紫阳千丈岭，遥瞻黄鹄九霄东。"
        },
        {
            "title": "寄大光",
            "content": "芭蕉急雨三更闹，客子殊方五月寒。\r\n近得会稽消息否，稍传荆渚路歧宽。"
        },
        {
            "title": "寄大光",
            "content": "心折零陵霜入鬓，更修短札问何如。\r\n江湖不是无来雁，只惯平生作报书。"
        },
        {
            "title": "季高送酒",
            "content": "自接麯生蓬户外，便呼伯雅竹床头。\r\n真逢幼妇着黄绢，直遣从事到青州。"
        },
        {
            "title": "己酉中秋之夕与任才仲醉於岳阳楼上明年十一",
            "content": "去年中秋洞庭野，寒瑶万顷兼天泻。\r\n岳阳楼上两幅巾，月入栏干影潇洒。\r\n世间此影谁能孤，狂如我友人所无。\r\n一梦经年无续处，道州还见倚楼图。"
        },
        {
            "title": "己酉九月自巴丘过湖南别粹翁",
            "content": "离合不可常，去处两无策。\r\n眇眇孤飞雁，严霜欺羽翼。\r\n使君南道主，终岁好看客。\r\n江湖尊前深，日月梦中疾。\r\n世事不相贷，秋风撼瓶锡。\r\n南云本同征，变化知无极。\r\n四年孤臣泪，万里游子色。\r\n临别不得言，清愁涨胸臆。"
        },
        {
            "title": "即席重赋且约再游二首",
            "content": "诗情不与岁情阑，春气犹兼水气寒。\r\n怪我问花终不语，须公走马更来看。\r\n共知浮世悲驹隙，即见平波散芡盘。\r\n得一老兵虽可饮，从今取友要须端。"
        },
        {
            "title": "即席重赋且约再游二首",
            "content": "墙头花定觉风阑，墙外池深酒亦寒。\r\n马健莫愁归路远，诗成未落俗人看。\r\n钓鱼不用寻温水，濯发真如到洧盘。\r\n一笑得君天所借，尊前无地着忧端。"
        },
        {
            "title": "积雨喜霁",
            "content": "积雨得一晴，开窗送吾目。\r\n叠云带余愤，远树增新绿。\r\n天公信难料，变化杂神速。\r\n夕霞尽意红，诘朝固难卜。\r\n西轩一杯酒，未风将军腹。\r\n竹林怀微风，余韵久回复。\r\n热官岂辨此，可必思烂熟。\r\n曳杖出门行，栖鸦息枯木。"
        },
        {
            "title": "火后问舍至城南有感",
            "content": "魂伤瓦砾旧曾游，尚想奔烟万马遒。\r\n遂替胡儿作正月，绝知回禄相巴丘。\r\n书生性命惊频试，客子茅茨费屡谋。\r\n唯有君山故窈窕，一眉晴绿向人浮。"
        },
        {
            "title": "火后借居君子亭书事四绝呈粹翁",
            "content": "入山从此不须深，君子亭中人不寻。\r\n青竹短篱园昼静，梅花两树照春阴。"
        },
        {
            "title": "火后借居君子亭书事四绝呈粹翁",
            "content": "斫竹和梢编作篱，微风如在竹林时。\r\n无人来访庞居士，晚日疏阴光陆离。"
        },
        {
            "title": "火后借居君子亭书事四绝呈粹翁",
            "content": "祝融回禄意佳哉，挽我梅花树下来。\r\n一夜东风不知惜，月明满树十分开。"
        },
        {
            "title": "火后借居君子亭书事四绝呈粹翁",
            "content": "天公恶剧逐番新，赖是今年有主人。\r\n君子亭中眠白昼，燕公楼上步青春。"
        },
        {
            "title": "火蛾",
            "content": "阳光不照临，积阴生此类。\r\n非无惜死心，素有贼明意。\r\n粉穿红焰燋，翅扑兰膏沸。\r\n为尔一伤嗟，自弃非天弃。"
        },
        {
            "title": "黄修职雨中送芍药五枝",
            "content": "微雨湿清晓，老夫门未开。\r\n煌煌五仙子，并拥翠蕤来。\r\n烟脂洗尽不自惜，为雨归来更无力。\r\n老夫五十尚可痴，凭轩一赋会真诗。"
        },
        {
            "title": "怀天经智老因访之",
            "content": "今年二月冻初融，睡起苕溪绿向东。\r\n客子光阴诗卷里，杏花消息雨声中。\r\n西庵禅伯还多病，北栅儒先只固穷。\r\n忽忆轻舟寻二子，纶巾鹤氅试春风。"
        },
        {
            "title": "画梅",
            "content": "娥眉淡淡自成妆，驿使还家空断肠。\r\n脂粉不施憔悴尽，失身未嫁易元光。"
        },
        {
            "title": "后三日再赋",
            "content": "天生瘿木不须栽，说与儿童是酒杯。\r\n落日留霞知我醉，长风吹月送诗来。\r\n一官扰扰身增病，万事悠悠首独回。\r\n不奈长安小车得，睡乡深处作奔雷。"
        },
        {
            "title": "侯处士女挽词",
            "content": "畴昔翁才比太师，固应生女作门楣。\r\n人间似梦风旌出，佛子何之宰树悲。\r\n五日税金空繐帐，三千车乘忽荒陂。\r\n它年不共江流去，突兀张林妇德碑。"
        },
        {
            "title": "红葵",
            "content": "恐是牡丹重换紫，又疑芍药再飞红。\r\n妖娆不辨桑间女，蔽芾深迷苧下翁。"
        },
        {
            "title": "衡岳道中",
            "content": "危亭见上方，林壑带残阳。\r\n今日岂无恨，重游却味长。"
        },
        {
            "title": "衡岳道中",
            "content": "城中望衡山，浮云作飞盖。\r\n朅来岩谷游，却在浮云外。"
        },
        {
            "title": "衡岳道中",
            "content": "野客元耕崧岳田，得游衡岳亦前缘。\r\n避兵径度吾岂忍，欲雨还休神所怜。\r\n世乱不妨松偃蹇，村空更觉水潺湲。\r\n非无拄杖终伤老，负此名山四十年。"
        },
        {
            "title": "和张规臣水墨梅五绝",
            "content": "自读西湖处士诗，年年临水看幽姿。\r\n晴窗画出横斜影，绝胜前村夜雪时。"
        },
        {
            "title": "寄题兖州孙大夫绝尘亭二首",
            "content": "境内纳浩荡，日暮生泬寥。\r\n竹声池边起，欲断还萧萧。\r\n丈人方微吟，万象各动摇。\r\n林间光景异，月出东山椒。\r\n门前谁剥啄，已逝不须邀。"
        },
        {
            "title": "和张规臣水墨梅五绝",
            "content": "含章檐下春风面，造化功成秋兔毫。\r\n意足不求颜色似，前身相马九方皋。"
        },
        {
            "title": "和张规臣水墨梅五绝",
            "content": "粲粲江南万玉妃，别来几度见春归。\r\n相逢京洛浑依旧，唯恨缁尘染素衣。"
        },
        {
            "title": "和张规臣水墨梅五绝",
            "content": "病见昏花已数年，只应梅蕊固依然。\r\n谁教也作陈玄面，眼乱初逢未敢怜。"
        },
        {
            "title": "衡岳道中",
            "content": "客子山行不觉风，龙吟虎啸满山松。\r\n纶巾一幅无人识，胜业门前听午钟。"
        },
        {
            "title": "和颜持约",
            "content": "半篙寒碧秋垂钓，一笛西风夜倚楼。\r\n多少巫山旧家事，老来分付水东流。"
        },
        {
            "title": "和王东卿绝句四首",
            "content": "只今当代功名手，不数平生粥饭僧。\r\n独立江风吹短发，暮云千里倚崚嶒。"
        },
        {
            "title": "和王东卿绝句四首",
            "content": "来日安榴花尚稀，压墙丹实已垂垂。\r\n何时着我扁舟尾，满袖西风信所之。"
        },
        {
            "title": "和王东卿绝句四首",
            "content": "少年走马洛阳城，今作江边瓶锡僧。\r\n说与虎头须画我，三更月里影崚嶒。"
        },
        {
            "title": "和孙升之",
            "content": "姬国余芳代有人，于今公子秀溪濆。\r\n处心如水尚书市，能赋临流靖节君。\r\n花岛红云春句丽，月梅疏影夜香闻。\r\n囊开古锦湖山出，何意一星窥妙文。"
        },
        {
            "title": "和若拙弟得陪游后园",
            "content": "壮夫三箭功名手，儒士百篇藜苋肠。\r\n莫道人人握珠玉，应须字字挟风霜。"
        },
        {
            "title": "和若拙弟得陪游后园",
            "content": "西园冠盖坐生风，更欲长绳击六龙。\r\n惟有病夫能省事，北窗三友是过从。"
        },
        {
            "title": "和大光道中绝句",
            "content": "寂寂孤村竹映沙，槟榔迎客当煎茶。\r\n岭南二月无桃李，夹路松开黄玉花。"
        },
        {
            "title": "和大光道中绝句",
            "content": "已费天工十日晴，今朝小雨送潮生。\r\n转头云日还如锦，一抹葱珑画不成。"
        },
        {
            "title": "和张规臣水墨梅五绝",
            "content": "巧画无盐丑不除，此花风韵更清姝。\r\n从教变白能为黑，桃李依然是仆奴。"
        },
        {
            "title": "寒食",
            "content": "竹篱寒食节，微雨澹春意。\r\n喧哗少所便，寂寞今有味。\r\n空山花动摇，乱石水经纬。\r\n倚杖忽已晚，人生本何冀。"
        },
        {
            "title": "寒食",
            "content": "草草随时事，萧萧傍水门。\r\n浓阴花照野，寒食柳围村。\r\n客袂空佳节，莺声忽故园。\r\n不知何处笛，吹恨满清尊。"
        },
        {
            "title": "海棠",
            "content": "红妆翠袖一番新，人向园林作好春。\r\n却笑华清夸睡足，只今罗袜久无尘。"
        },
        {
            "title": "海棠",
            "content": "春雨夜有声，连林杏花落。\r\n海棠已复动，寒食岂寂寞。\r\n人间有此丽，赴我隔年约。\r\n花叶两分明，春阴耿帘幙。\r\n东风吹不断，日暮胭脂薄。\r\n何可无我吟，三叫恨诗恶。"
        },
        {
            "title": "寒食日游百花亭",
            "content": "晴气已复濁，虚馆可淹留。\r\n微花耿寒食，始觉在他州。\r\n自闻鼙鼓聒，不恨岁月流。\r\n乱代有今夕，兹园况堪游。\r\n云移树阴失，风定川华收。\r\n曳杖新城下，日暮禽语幽。\r\n群行意易分，独赏兴杂周。\r\n永啸以自畅，片月生城头。"
        },
        {
            "title": "过下杯渡",
            "content": "夜宿下杯馆，朝鸣一棹东。\r\n湖平天尽落，峡断海横通。\r\n冉冉云随舸，茫茫鸟遡风。\r\n仙人蓬岛上，遥见我乘空。"
        },
        {
            "title": "过君山不获登览",
            "content": "我梦君山好，万里来南州。\r\n青眉横玉镜，色照城中楼。\r\n胜日空倚眺，经年未成游。\r\n今朝过山下，贼急不敢留。\r\n嵌空浪吞吐，荟蔚风飕飗。\r\n龙吟杂虎啸，九夏含三秋。\r\n了与遥赏异，况乃行岩幽。\r\n蚍蜉何当扫，延伫回我舟。\r\n掷去九节筇，褰裳走林丘。\r\n会逢湘君降，翠气衣上浮。\r\n山椒望苍梧，寄恨舒冥搜。"
        },
        {
            "title": "归洛道中",
            "content": "洛阳城边风起沙，征衫岁岁负年华。\r\n归途忽践杨柳影，春事已到芜菁花。\r\n道路无穷几倾毂，牛羊既饱各知家。\r\n人生扰扰成底事，马上哦诗日又斜。"
        },
        {
            "title": "观雨",
            "content": "山客龙钟不解耕，开轩危坐看阴晴。\r\n前江后岭通云气，万壑千林送雨声。\r\n海压竹枝低复举，风吹山角晦还明。\r\n不嫌屋漏无乾处，正要群龙洗甲兵。"
        },
        {
            "title": "观雪",
            "content": "无住庵前境界新，琼楼玉宇总无尘。\r\n开门倚杖移时立，我是人间富贵人。"
        },
        {
            "title": "观我斋再分韵得下字",
            "content": "一慵缚两脚，闭户了晨夜。\r\n梦攀城西树，起造君子舍。\r\n紫髯出堂堂，见客披衣谢。\r\n平生功名手，嗜静如食蔗。\r\n小斋剧冰壶，中明外无罅。\r\n要知日用事，趺坐看鸟下。\r\n主人心了了，竹石亦閒暇。\r\n儿童惯看客，我车当日驾。\r\n平分斋中閒，风月不待借。\r\n还须酒屡费，不用牛心炙。"
        },
        {
            "title": "元方用韵见寄次韵奉谢兼呈元东二首",
            "content": "一欢玄发水东流，两脚黄尘阅几州。\r\n王湛时须看周易，虞卿未敢著春秋。\r\n不辞彭泽腰常折，却得邯郸梦少留。\r\n有句惊人虽可喜，无钱使鬼故宜休。"
        },
        {
            "title": "元方用韵见寄次韵奉谢兼呈元东二首",
            "content": "大难词源三峡流，小难诗不数苏州。\r\n了无徐生齐气累，正值甯子商歌秋。\r\n鹄飞千里从此始，骥绝九衢谁得留。\r\n岁晚烦君起我病，两篇三叹不能休。"
        },
        {
            "title": "和王东卿绝句四首",
            "content": "平生不得吟诗力，空使秋霜入鬓垂。\r\n太岳峰前满尊月，为君聊复一中之。"
        },
        {
            "title": "元方用韵寄若拙弟邀同赋元方将托若拙觅颜渊",
            "content": "梦中与世极周流，错认三刀是得州。\r\n拟学耕田给公上，要为同社燕春秋。\r\n囊间已办青芒屦。桑间想闻黄栗留。\r\n傥有幽人谘出处，为言无况莫来休。"
        },
        {
            "title": "寓居刘仓廨中晚步过郑仓台上",
            "content": "纱巾竹杖过荒陂，满面东风二月时。\r\n世事纷纷人老易，春阴漠漠絮飞迟。\r\n士衡去国三间屋，子美登台七字诗。\r\n草绕天西青不尽，故园归计入支颐。"
        },
        {
            "title": "欲离均阳而雨不止书八句寄何子应",
            "content": "江城八月枫叶凋，城头哦诗江动摇。\r\n秋雨留人意恋恋，水风泛树声萧萧。\r\n纶巾老子无远策，长作东西南北客。\r\n不如何逊在扬州，坐待梅花映妆额。"
        },
        {
            "title": "浴室观雨以催诗走群龙为韵得走字",
            "content": "微云生屋脊，欹枕看培塿。\r\n崔嵬乱一瞬，泰华入搔首。\r\n须臾万银竹，壮观惊户牖。\r\n摧击竟自碎，映空白烟走。\r\n余飚送未了，日色在井口。\r\n去冬三寸雪，寒日澹相守。\r\n商量细细融，未觉经旬久，\r\n谁能料天工，办此颖脱手。\r\n一凉满天地，平分到庭柳。\r\n叶端啸余风，送我一杯酒。\r\n画屏题细字，尽记同来友。\r\n俗眼之所遗，此事当不朽。"
        },
        {
            "title": "玉堂儤直",
            "content": "庭叶珑珑晓更青，断云吐日照寒厅。\r\n只应未上归田奏，贪诵楞伽四卷经。"
        },
        {
            "title": "雨中再赋海山楼诗",
            "content": "百尺阑干横海立，一生襟抱与山开。\r\n岸边天影随潮入，楼上春容带雨来。\r\n慷慨赋诗还自恨，徘徊舒啸却生哀。\r\n灭胡猛士今安有，非复当年单父台。"
        },
        {
            "title": "雨中观秉仲家月桂",
            "content": "月桂花上雨，春归一凭栏。\r\n东西南北客，更得几回看。\r\n红衿映肉色，薄暮无乃寒。\r\n园中如许梅，独觉赋诗难。"
        },
        {
            "title": "雨中对酒庭下海棠经雨不谢",
            "content": "巴陵二月客添衣，草草杯觞恨醉迟。\r\n燕子不禁连夜雨，海棠犹待老夫诗。\r\n天翻地覆伤春色，齿豁头童祝圣时。\r\n白竹篱前湖海阔，茫茫身世两堪悲。"
        },
        {
            "title": "雨中宿灵峰寺",
            "content": "雁荡山中逢晚雨，灵峰寺里借绳床。\r\n只应护得纶巾角，还费高僧一炷香。"
        },
        {
            "title": "雨中",
            "content": "雨打船蓬声百般，白头当夏不禁寒。\r\n五湖七泽经行遍，终忆吾乡八节滩。"
        },
        {
            "title": "雨中",
            "content": "北客霜侵鬓，南州雨送年。\r\n未闻兵革定，从使岁时迁。\r\n古泽生春霭，高空落暮鸢。\r\n山川含万古，郁郁在樽前。"
        },
        {
            "title": "过孔雀滩赠周静之",
            "content": "海内无坚壘，天涯有近亲。\r\n不辞供笑语，未惯得殷勤。\r\n舟楫深宜客，溪山各放春。\r\n高眠过滩浪，已寄百年身。"
        },
        {
            "title": "雨晴徐步",
            "content": "百年几晴朝，徐步山径湿。\r\n忽悟春已深，鸣禽飞相及。\r\n雪消众绿净，雾罢群峰立。\r\n涧边千嵁岩，今日何复集。"
        },
        {
            "title": "雨晴",
            "content": "天缺西南江面清，纤云不动小滩横。\r\n墙头语鹊衣犹湿，楼外残雷气未平。\r\n尽取微凉供稳睡，急搜奇名报新晴。\r\n今宵绝胜无人共，卧看星河尽意明。"
        },
        {
            "title": "雨过",
            "content": "水堂长日静鸥沙，便觉京尘隔鬓华。\r\n梦里不知凉是雨，卷帘微溼在荷花。"
        },
        {
            "title": "雨",
            "content": "云物澹清晓，无风溪自闲。\r\n柴门对急雨，壮观满空山。\r\n春发苍茫内，鸟鸣篁竹间。\r\n儿童笑老子，衣湿不知还。"
        },
        {
            "title": "雨",
            "content": "云起谷全暗，雨时山复明。\r\n青春望中色，白涧晚来声。\r\n远树鸟群集，高原人独耕。\r\n老夫逃世日，坚坐听阴晴。"
        },
        {
            "title": "雨",
            "content": "忽忽忘年老，悠悠负日长。\r\n小诗妨学道，微雨好烧香。\r\n檐鹊移时立，庭梧满意凉。\r\n此身南复北，仿佛是它乡。"
        },
        {
            "title": "雨",
            "content": "霏霏三日雨，蔼蔼一园青。\r\n雾泽含元气，风花过洞庭。\r\n地偏寒浩荡，春半客竛竮。\r\n多少人间事，天涯醉又醒。"
        },
        {
            "title": "雨",
            "content": "沙岸残春雨，茅檐古镇官。\r\n一时花带泪，万里客凭栏。\r\n日晚蔷薇重，楼高燕子寒。\r\n惜无陶谢手，尽力破忧端。"
        },
        {
            "title": "雨",
            "content": "听雨披夜襟，冲雨踏晨鼓。\r\n万珠络笋舆，诗中有新语。\r\n老龙经秋卧，岁暮始一举。\r\n成功亦何迟，光采变蔬圃。\r\n道边闻井溢，可笑遽如许。\r\n旧山百尺泉，不知旱与雨。"
        },
        {
            "title": "雨",
            "content": "萧萧十日雨，稳送祝融归。\r\n燕子经年梦，梧桐昨暮非。\r\n一凉恩到骨，四壁事多违。\r\n衮衮繁华地，西风吹客衣。"
        },
        {
            "title": "与周绍祖分茶",
            "content": "竹影满幽窗，欲出腰髀懒。\r\n何以同岁暮，共此晴云椀。\r\n摩挲蛰雷腹，自笑计常短。\r\n异时分忧虞，小杓勿辞满。"
        },
        {
            "title": "与智老天经夜坐",
            "content": "残年不复徙他邦，长与两禅同夜缸。\r\n坐到更深都寂寂，雪花无数落窗前。"
        },
        {
            "title": "与信道游涧边",
            "content": "斜阳照乱石，颠崖下双筇。\r\n试从绝壑底，仰视最奇峰。\r\n回碕发涧怒，高霭生树容。\r\n半岩菖蒲根，翠葆森伏龙。\r\n岂无游世上，於此傥相逢。\r\n客心忽悄怆，归路迷行踪。"
        },
        {
            "title": "与夏致宏孙信道张巨山同集涧边以散发岩岫为",
            "content": "张子卧石榻，夏子理泉窦。\r\n孙子独不言，搘颐数烟岫。"
        },
        {
            "title": "与夏致宏孙信道张巨山同集涧边以散发岩岫为",
            "content": "举头山围天，濯足树映潭。\r\n山中记今日，四士集空岩。"
        },
        {
            "title": "与夏致宏孙信道张巨山同集涧边以散发岩岫为",
            "content": "乱石披浅流，水纹如绀发。\r\n驰晖忽西没，林光相映发。"
        },
        {
            "title": "与夏致宏孙信道张巨山同集涧边以散发岩岫为",
            "content": "哦诗谷虚响，散发下岩半。\r\n披丛涧影摇，集鸟纷然散。"
        },
        {
            "title": "与王子焕席大光同游廖园",
            "content": "三枝筇竹兴还新，王丈席兄俱可人。\r\n侨立司州溪水上，吟诗把酒对青春。"
        },
        {
            "title": "与大光同登封州小阁",
            "content": "去程欲数莽难知，三日封州更作迟。\r\n青嶂足稽天下士，锦囊今有峤南诗。\r\n共登小阁春风里，回望中原夕霭时。\r\n万本梅花为我寿，一杯相属未全痴。"
        },
        {
            "title": "与伯顺饭于文纬大光出宋汉杰画秋山",
            "content": "焚香消午睡，开画逢秋山。\r\n皇都马声中，有此四士闲。\r\n离离南国树，闪闪湘水湾。\r\n悠悠孤鸟去，澹澹晨辉还。\r\n屐士十年蜡，未散腰脚顽。\r\n不如一诣君，坐此岩石间。\r\n远峰如修眉，近峰如堕鬟。\r\n书生饱作祟，眼乱纷斓斑。\r\n一笑遗世人，聊破千载须。\r\n诗成即画记，可益不可删。"
        },
        {
            "title": "愚溪",
            "content": "小阁当乔木，清溪抱竹林。\r\n寒声日暮起，客思雨中深。\r\n行李妨幽事，栏干试独临。\r\n终然游子意，非复昔人心。"
        },
        {
            "title": "余识景纯家弟出其诗见示喜其同臭味也辄用大",
            "content": "阿奴喜气照人黄，传得新诗细作行。\r\n可爱悬知似杨柳，忘忧复不待槟榔。\r\n魏收已获崔昂誉，摩诘仍推相国长。\r\n曷不少留东合醉，剩收篇咏作归装。"
        },
        {
            "title": "又用韵春雪",
            "content": "急雪催诗兴未阑，东风肯奈鸟乌寒。\r\n最怜度牖勤勤意，更接飞花细细看。\r\n连夜抛回三白瑞，及时惊动五辛盘。\r\n袁安久绝千人望，春破还思绮一端。"
        },
        {
            "title": "又登岳阳楼",
            "content": "岳阳楼前丹叶飞，栏干留我不须归。\r\n洞庭镜面平千里，却要君山相发挥。"
        },
        {
            "title": "有感再赋",
            "content": "忆昔甲辰重九日，天恩曾与宴城东。\r\n龙沙此日西风冷。谁折黄花寿两宫。"
        },
        {
            "title": "友人惠石两峰巉然取杜子美玉山高并两峰寒之",
            "content": "旧喜看书今不看，且留双眼向孱颜。\r\n从来作梦大槐国，此去藏身小玉山。\r\n暮霭朝曦一生子，高天厚地两峰闲。\r\n九华诗句喧寰宇，细比真形伯仲间。"
        },
        {
            "title": "游紫逻洞",
            "content": "我不愿封万户侯，愿向紫逻从公游。\r\n郓州溪堂虢州洞，未有退之诗可留。\r\n水近山流清澈底，竹饱千霜节如此。\r\n廓庙之具千金躯，底事便着山岩里。\r\n蒲鞭挂壁一事无，环佩声中了朝晡。\r\n祝融不到林深处，客至五月怀貂狐。\r\n徇华大夫无此乐，从渠遮山用翠幙。\r\n若问此间奇绝处，但道胸中有丘壑。"
        },
        {
            "title": "又六言",
            "content": "未央宫里红杏，羯鼓三声打开。\r\n大庾岭头梅萼，管城呼上屏来。"
        },
        {
            "title": "游玉仙观以春风吹倒人为韵得吹字",
            "content": "清游天不借，破帽沙疾吹。\r\n下马榱桷鸣，未恨十里陂。\r\n风余檐铎语，坐定炉烟迟。\r\n新春碧瓦丽，古意乔木奇。\r\n黄冠见客喜，此士定不羁。\r\n但愧城中尘，浼子青松枝。\r\n人间争夺丑，我亦寄枯棋。\r\n输赢共一笑，马影催归时。"
        },
        {
            "title": "游岘山次韵三首",
            "content": "转路山突兀，众山之所望。\r\n懒融不下山，揖山会虚堂。\r\n大空出盘嬉，小空时侍傍。\r\n我游瞻铁凤，力尽随木羊。\r\n石窗非人世，意欲凌风翔。\r\n巉巉窗中人，出定发有霜。\r\n过眼几浮烟，关身一禅床。\r\n教我安心法，入鸟不乱行。\r\n似知使君尊，起炷柏子香。\r\n陇云亦堪寄，分作我归装。\r\n好在窗前竹，伴师老苍苍。"
        },
        {
            "title": "观江涨",
            "content": "涨江临眺足消忧，倚杖江边地欲浮。\r\n叠浪併翻孤日去，两津横卷半天流。\r\n鼋鼍杂怒争新穴，鸥鹭惊飞失故洲。\r\n可为一官妨快意，眼中唯觉欠扁舟。"
        },
        {
            "title": "又和岁除感怀用前韵",
            "content": "宦情吾与岁俱阑，只有诗盟偶未寒。\r\n鬓色定从今夜改，梅花已判隔年看。\r\n高门召客车稠叠，下里烧香篆屈盘。\r\n我亦三杯聊复尔，梦回鵷鹭出朝端。"
        },
        {
            "title": "古别离",
            "content": "东门柳，年年岁岁征人手。\r\n千人万人於此别，柳亦能堪几人折。\r\n愿君遄归与君期，要及此柳未衰时。"
        },
        {
            "title": "感事",
            "content": "丧乱那堪说，干戈竟未休。\r\n公卿危左衽，江汉故东流。\r\n风断黄龙府，云移白鹭洲。\r\n云何舒国步，持底副君忧。\r\n世事非难料，吾生本自浮。\r\n菊花纷四野，作意为谁秋。"
        },
        {
            "title": "感怀",
            "content": "少日急名翰墨场，只今扶杖送斜阳。\r\n青青草木浮元气，渺渺山河接故乡。\r\n作吏不妨三折臂，搜诗空费九回肠。\r\n子房与我同羁旅，世事千般酒一觞。"
        },
        {
            "title": "甘棠驿怀李德升席大光",
            "content": "破驿难并休，差池更薪水。\r\n山川会心地，还思对君子。\r\n道边千尺榕，午荫清且美。\r\n极知非世用，我爱不能已。\r\n东风吹南服，莽莽绿万里，\r\n此地亦可耕，胡为茧予趾。"
        },
        {
            "title": "甘棠道中",
            "content": "笋舆碍石一悠然，正月微风意已便。\r\n桃花向来浑不数，山中时见绝堪怜。"
        },
        {
            "title": "甘泉吴使君使画史作简斋居士像居士见之大笑",
            "content": "两眉轩然，意像无寄。\r\n而服如此，又不离世。\r\n鉴中壁上，处处皆是。\r\n简斋虽传，文殊无二。"
        },
        {
            "title": "赋康平老铜雀砚",
            "content": "邺城台殿已荒凉，依旧山河满夕阳。\r\n瓦砾却鑱今日砚，似教人世写兴亡。"
        },
        {
            "title": "赴陈留二首",
            "content": "马上摩挲眼，出门光景新。\r\n雅鸣半陂雪，路转一林春。\r\n旧岁有三日，全家无十人。\r\n平生鹦鹉盏，今夕最关身。"
        },
        {
            "title": "赴陈留二首",
            "content": "草草一梦阑，行止本难期。\r\n岁晚陈留路，老马三振鬐。\r\n自看鞭袖影，旷野日落迟。\r\n柳林行不尽，想来见春时。\r\n点点羊散村，阵阵鸿投陂。\r\n城中那有此，触处皆新诗。\r\n举手谢路人，醉语勿瑕疵。\r\n我行有官事，去作三年痴。\r\n遥闻避谷仙，阅世河水湄。\r\n时从玩木影，政尔不忧饥。"
        },
        {
            "title": "芙蓉",
            "content": "白发飘萧一病翁，暮年身世药瓢中。\r\n芙蓉墙外垂垂发，九月凭栏未怯风。"
        },
        {
            "title": "风雨",
            "content": "风雨破秋夕，梧叶窗前惊。\r\n不愁黄落近，满意作秋声。\r\n客子无定力，梦中波撼城。\r\n觉来俱不见，微月照残更。"
        },
        {
            "title": "放慵",
            "content": "暖日薰杨柳，浓春醉海棠。\r\n放慵真有味，应俗苦相妨。\r\n宦拙从人笑，交疏得自藏。\r\n云移稳扶杖，燕坐独焚香。"
        },
        {
            "title": "方城陪诸兄坐心远亭",
            "content": "客中日食三斗尘，北去南来了今岁。\r\n暂时亭中一杯酒，与兄同宗复同味。\r\n博山云气终日留，竹君萧萧不负秋。\r\n世路明年傥无故，却携藜杖更来游。"
        },
        {
            "title": "泛舟入前仓",
            "content": "曾鼓盐田棹，前仓不足言。\r\n尽行江左路，初过浙东村。\r\n春去花无迹，潮归岸有痕。\r\n百年都几日，聊复信乾坤。"
        },
        {
            "title": "发商水道中",
            "content": "商水西门语，东风动柳枝。\r\n年华入危涕，世事本前期。\r\n草草檀公策，茫茫杜老诗。\r\n山川马前阔，不敢计归时。"
        },
        {
            "title": "二十一日风甚明日梅花无在者独红萼留枝间甚",
            "content": "昨日梅花犹可攀，今朝残萼便斓班。\r\n群仙已御东风去，总脱绛袂留林间。"
        },
        {
            "title": "二十二日自北沙移舟作是日闻贼革面",
            "content": "宛宛转湖滩，遥遥隔城邑。\r\n是时雨初霁，众绿带余湿。\r\n晓泽澹不波，菰浦觉风入。\r\n我生莽未定，世故纷相袭。\r\n靦然贺兰面，安视一坐泣。\r\n岂知虎与狼，义感功反集。\r\n尧俗可尽封，呜呼吾何及。\r\n气苏巨浸内，未恨乏供给。\r\n日历会有穷，吾行岂须急。\r\n近树背人去，远树久凝立。\r\n聊以忧世心，寄兹忘怏悒。"
        },
        {
            "title": "对酒",
            "content": "新诗满眼不能裁，鸟度云移落酒杯。\r\n官里簿书无日了，楼头风雨见秋来。\r\n是非衮衮书生老，岁月匆匆燕子回。\r\n笑抚江南竹根枕，一樽呼起鼻中雷。"
        },
        {
            "title": "对酒",
            "content": "陈留春色撩诗思，一日搜肠一百回。\r\n燕子初归风不定，桃花欲动雨频来。\r\n人间多待须微禄，梦里相逢记此杯。\r\n白竹扉前容醉舞，烟村渺渺欠高台。"
        },
        {
            "title": "端门听赦咏雪",
            "content": "云叶垂鸡竿，雪花眩鸾旗。\r\n一天丰年意，飘入万寿卮。\r\n茫茫玉妃班，影乱千官仪。\r\n也知楼头喜，舞态方自持。\r\n教坊可怜女，面赤婆娑时。\r\n天公一笑罢，未觉风来迟。\r\n小儒惊伟观，到笏不敢吹。\r\n归家得细说，平分遗妻儿。\r\n茅檐玉三尺，坐玩可乐饥。\r\n生活太阳能冷淡，侑以一篇诗。"
        },
        {
            "title": "渡江",
            "content": "江南非不好，楚客自生哀。\r\n摇檝天平渡，迎人树欲来。\r\n雨余吴岫立，日照海门开。\r\n虽异中原险，方隅亦壮哉。"
        },
        {
            "title": "度岭一首",
            "content": "年律将穷天地温，两州风气此横分。\r\n已吟子美湖南句，更拟东坡岭外文。\r\n隔水丛梅疑是雪，近人孤嶂欲生云。\r\n不愁去路三千里，少住林间看夕曛。"
        },
        {
            "title": "窦园醉中前后五绝句",
            "content": "一樽相属莫辞空，报答今朝吹面风。\r\n自唱新诗与明月，碧桃开尽曲声中。"
        },
        {
            "title": "窦园醉中前后五绝句",
            "content": "三月碧桃惊动人，满园光景一时新。\r\n剩倾老子樽中玉，折尽残枝不要春。"
        },
        {
            "title": "窦园醉中前后五绝句",
            "content": "不见海棠相似人，空题诗句满花身。\r\n酒阑却度荒陂去，驱使风光又一春。"
        },
        {
            "title": "窦园醉中前后五绝句",
            "content": "海棠脉脉要诗催，日暮紫绵无数开。\r\n欲识此花奇绝处，明朝有雨试重来。"
        },
        {
            "title": "窦园醉中前后五绝句",
            "content": "东风吹雨小寒生，杨柳飞花乱晚晴。\r\n客子从今无可恨，窦家园里有莺声。"
        },
        {
            "title": "冬至二首",
            "content": "人生本是客，杜叟顾未知。\r\n今年我闻道，悲乐两脱遗。\r\n日色如昨日，未觉墉阴迟。\r\n不须行年记，异代寻吾诗。\r\n东家窈窕娘，融蜡幻梅枝。\r\n但恐负时节，那知有愁时。"
        },
        {
            "title": "冬至二首",
            "content": "少年多意气，老去一分无。\r\n闭户了冬至，日长添数珠。\r\n北风不贷节，鸿雁天南驱。\r\n乌帽亦何幸，七日守屋庐。\r\n石炉深炷火，撩乱一榻书。\r\n只可自怡悦，不堪寄张扶。"
        },
        {
            "title": "独立",
            "content": "篱门一徙倚，今夜天星繁。\r\n独立人世外，唯闻涧水喧。\r\n丛薄凝露气，群峰带春昏。\r\n偷生亦聊尔，难与众人言。"
        },
        {
            "title": "邓州西轩书事十首",
            "content": "诸葛经行有夕风，千秋天地几英雄。\r\n吊古不须多感慨，人生半梦半醒中。"
        },
        {
            "title": "邓州西轩书事十首",
            "content": "范公深忧天下日，仁祖爱民全盛年。\r\n遗庙只今香火冷，时时风叶一骚然。"
        },
        {
            "title": "邓州西轩书事十首",
            "content": "诏书忧民十六事，父老祝君一万年。\r\n白发书生喜无寐，从今不仕可归田。"
        },
        {
            "title": "邓州西轩书事十首",
            "content": "不须夜夜看太白，天地景气今如斯。\r\n始行夷狄相攻策，可惜中原见事迟。"
        },
        {
            "title": "邓州西轩书事十首",
            "content": "杨刘相倾建中乱，不待白首今同归。\r\n只今将相须廉蔺，五月并门未解围。"
        },
        {
            "title": "邓州西轩书事十首",
            "content": "皇家卜年过周历，变故未必非天仁。\r\n东南鬼火成何事，终待胡锋作争臣。"
        },
        {
            "title": "邓州西轩书事十首",
            "content": "莫嫌啖蔗佳境远，橄榄甜苦亦相并。\r\n都将壮节供辛苦，准拟残年看太平。"
        },
        {
            "title": "邓州西轩书事十首",
            "content": "瓦屋三间宽有余，可怜小陆不同居。\r\n易求苏子六国印，难觅河桥一字书。"
        },
        {
            "title": "邓州西轩书事十首",
            "content": "千里空携一影来，白头更着乱蝉催。\r\n书生身世今如此，倚遍周家十二槐。"
        },
        {
            "title": "邓州西轩书事十首",
            "content": "小儒避贼南征日，皇帝行天第一春。\r\n走到邓州无脚力，桃花初动雨留人。"
        },
        {
            "title": "邓州城楼",
            "content": "邓州城楼高百尺，楚岫秦云不相隔。\r\n傍城积水晚更明，照见纶巾倚楼客。\r\n李白上天不可呼，阴晴变化还须臾。\r\n独扶栏干咏奇句，满楼风月不枝梧。"
        },
        {
            "title": "登岳阳楼",
            "content": "天入平湖晴不风，夕帆和雁正浮空。\r\n楼头客子杪秋后，日落君山元气中，\r\n北望可堪回白首，南游聊得看丹枫。\r\n翰林物色分留少，诗到巴陵还未工。"
        },
        {
            "title": "登岳阳楼",
            "content": "洞庭之东江水西，帘旌不动夕阳迟。\r\n登临吴蜀横分地，徙倚湖山欲暮时。\r\n万里来游还望远，三年多难更凭危。\r\n白头吊古风霜里，老木沧波无恨悲。"
        },
        {
            "title": "登天清寺塔",
            "content": "为眼不计脚，攀梯受微辛。\r\n半天拍阑干，惊倒地上人。\r\n风从万里来，老夫方岸巾。\r\n荒荒春浮木，浩浩空纳尘。\r\n夕阳差万瓦，赤鲤欲动鳞。\r\n须臾暮烟合，青鲂映奫沦。\r\n万化本日驰，高处觉眼新。\r\n借问龛中仙，坐稳今几辰。\r\n俗子书满壁，澹然不生嗔。\r\n唯有太行山，修供独殷勤。"
        },
        {
            "title": "登海山楼",
            "content": "万航如凫鷖，一水如虚空。\r\n此地接元气，压以楼观雄。\r\n我来自中州，登临眩冲融。\r\n白波动南极，苍鬓承东风。\r\n人间路浩浩，海上春濛濛。\r\n远游为两眸，岂恤劳我躬。\r\n仙人欲吾语，薄暮山葱珑。\r\n海清无蜃气，彼固蓬莱宫。"
        },
        {
            "title": "登阁",
            "content": "今日天气佳，登临散腰脚。\r\n南方宜草木，九月未黄落。\r\n秋郊乃明丽，夕云更萧索。\r\n远游吾未能，岁暮依楼阁。"
        },
        {
            "title": "登城楼",
            "content": "去年梦陈留，今年梦邓州。\r\n几梦即了我，一笑城西楼。\r\n新晴草木丽，落日淡欲收。\r\n远川如动摇，景气明田畴。\r\n百年几凭栏，亦有似我不。\r\n城阴坐来失，白水光不流。\r\n丈夫贵快意，少住宽千忧。\r\n归嫌简斋陋，局促生白头。"
        },
        {
            "title": "得席大光书因以诗迓之",
            "content": "十月高风客子悲，故人书到暂开眉。\r\n也知廊庙当推毂，无奈江山好赋诗。\r\n万事莫伦兵动后，一杯当及菊残时。\r\n喜心翻倒相迎地，不怕荒林十里陂。"
        },
        {
            "title": "得长春两株植之窗前",
            "content": "乡邑已无路，僧庐今是家。\r\n聊乘数点雨，自种两丛花。\r\n篱落失秋序，风烟添岁华。\r\n衰翁病不饮，独立到栖鸦。"
        },
        {
            "title": "道中书事",
            "content": "临老伤行役，篮舆岁月奔。\r\n客愁无处避，世事不堪论。\r\n白道含秋色，青山带雨痕。\r\n坏梁斜斗水，乔木密藏村。\r\n易破还家梦，难招去国魂。\r\n一身从白首，随意答乾坤。"
        },
        {
            "title": "道中寒食",
            "content": "斗粟淹吾驾，浮云笑此生。\r\n有酒酬岁月，无梦到功名。\r\n客里逢归雁，愁边有乱莺。\r\n杨花不解事，更作倚风轻。"
        },
        {
            "title": "道中寒食",
            "content": "飞絮春犹冷，离家食更寒。\r\n能供几岁月，不办了悲欢。\r\n刺史蒲萄酒，先生苜蓿盘。\r\n一官违壮节，百虑集征鞍。"
        },
        {
            "title": "道中",
            "content": "雨子收还急，溪流直又斜。\r\n迢迢傍山路，漠漠满林花。\r\n破水双鸥影，掀泥百草芽。\r\n川原有高下，随处着人家。"
        },
        {
            "title": "道山宿直",
            "content": "离离树子鹊惊飞，独倚枯筇无限时。\r\n千丈虚廊貯明月，十分奇事更新诗。\r\n人间路绝窗扉语，天上云空阁影移。\r\n遥想王戎烛下算，百年辛苦一生痴。"
        },
        {
            "title": "答元方述怀作",
            "content": "不见圆机论九流，纷纷骑鹤上扬州。\r\n令之敢恨松桂冷，君叔但伤蒲柳秋。\r\n汝海蛇杯应已悟，襄陵驹隙竟难留。\r\n来牛去马无穷债，未盖棺前盍少休。"
        },
        {
            "title": "村景",
            "content": "黄昏吹角闻呼鬼，清晓持竿看牧鹅。\r\n蚕上楼时桑叶少，水鸣车处稻苗多。"
        },
        {
            "title": "粹翁用奇父韵赋九日与义同赋兼呈奇父",
            "content": "安隐轻节序，艰难惜欢娱。\r\n先生守苜蓿，朝士夸茱萸。\r\n前年邓州城，风雨倾客居。\r\n何尝疏麯生，麯生自我疏。\r\n岂无登高地，送目与云俱。\r\n门生及儿子，劝我升篮舆。\r\n出门复入门，戈旆填街衢。\r\n去年郢州岸，孤檝对坏郛。\r\n莫招大夫魂，谁揽使君须。\r\n独题怀古句，枯砚生明珠。\r\n亦复跻荒戍，日暮野踟蹰。\r\n白衣终不至，眇眇空愁予。\r\n今年洞庭上，九折余崎岖。\r\n时凭岳阳楼，山川看萦纡。\r\n孙兄语蝉连，王丈色敷腴。\r\n不用踏筵舞，秋风摇菊株。\r\n乐哉未曾有，是梦其非欤。\r\n丈夫各堂堂，坐受世故驱。\r\n会须明年节，醉倒还相扶。\r\n此花期复对，勿令堕空虚。\r\n明月风景佳，南翔先一凫。\r\n可言知机早，政尔因鲈鱼。\r\n分襟肺肝热，抚事岁月迂。\r\n归家问瓶锡，生理何必余。\r\n相期衡山南，追步凌忽区。\r\n回首望尧云，中原莽榛芜。\r\n臣岂专爱死，有怀竟不舒。\r\n老谋与壮事，二者惭俱无。"
        },
        {
            "title": "次周漕示族人韵",
            "content": "谏议遗踪尚可望，曳裾不必郊邹阳。\r\n但修天爵膺入爵，始信书堂有玉堂。"
        },
        {
            "title": "次韵周教授秋怀",
            "content": "一官不办作生涯，几见秋风捲岸沙。\r\n宋玉有文悲落木，陶潜无酒对黄花。\r\n天机衮衮山新瘦，世事悠悠日自斜。\r\n误矣载书三十乘，东门何地不宜瓜。"
        },
        {
            "title": "次韵张元方春雪",
            "content": "云黄天为低，窗白雪初作。\r\n幽人睡方觉，帘外舞万鹤。\r\n斜斜既可人，整整亦不恶。\r\n不知来何暮，遂失梅花约。\r\n东风桃杏暖，不受珠玑络。\r\n聊回万斛润，点点付藜藿。\r\n幽人无酒饮，一笑供酬酢。\r\n岁晚会复来，相期在丘壑。"
        },
        {
            "title": "次韵张矩臣迪功见示建除体",
            "content": "建德我故国，归哉遄我驱。\r\n除道得欢伯，荆棘无复余。\r\n满怀秋月色，未觉饥肠虚。\r\n平林过西风，为我起笙竽。\r\n定知张公子，能共寂寞娱。\r\n执此以赠君，意重貂襜褕。\r\n破帽与青鞋，耐久心亦舒。\r\n危处要进步，安处勿停车。\r\n成亏在道德，不在功利区。\r\n收视以为期，问君此何如。\r\n开尊且复饮，辞费道已迂。\r\n闭口味更长，香断窗棂疏。"
        },
        {
            "title": "次韵张迪功春日",
            "content": "年年春日寒欺客，今日春无一半寒。\r\n不觉转头逢岁换，便须揩目待花看。\r\n争新游女幡垂鬓，依旧先生日照盘。\r\n从此不忧风雪厄，杖藜时可过苏端。"
        },
        {
            "title": "次韵尹潜感怀",
            "content": "胡儿又看绕淮春，叹息犹为国有人。\r\n可使翠华周宇县，谁持白羽静风尘。\r\n五年天地无穷事，万里江湖见在身。\r\n共说金陵龙虎气，放臣迷路感烟津。"
        },
        {
            "title": "次韵邢子友",
            "content": "壮士如今烂莫收，尚思抽矢射旄头。\r\n不堪苦雾侵衰鬓，稍喜和烟入戍楼。\r\n万里中原空费梦，三春胜日偶成游。\r\n青松远岭偏惊眼，薄晚阑干更少留。"
        },
        {
            "title": "次韵邢九思",
            "content": "百年鼎鼎杂悲欢，老去初依六祖坛。\r\n玄晏不堪长抱病，子真那复更为官。\r\n山林未必容身得，颜面何宜与世看。\r\n白帝高寻最奇事，共君盟了不应寒。"
        },
        {
            "title": "次韵谢邢九思",
            "content": "平生不接里闾欢，岂料相逢虺蜮坛。\r\n能赋君推三世事，倦游我弃七年官。\r\n流传恶语知谁好，勾引新篇得细看。\r\n六月山斋当暑令，风霜独发卷中寒。"
        },
        {
            "title": "得张正字诗",
            "content": "送老茅屋底，天寒人迹稀。\r\n一觞犹有味，万事已无机。\r\n岁暮塔孤立，风生鸦乱飞。\r\n此时张正字，书札到郊扉。"
        },
        {
            "title": "次韵谢心老以缘事至鲁山",
            "content": "禅师瓶貯几多空，欲问以书无去鸿。\r\n鲁县人迎波若杖，天宁树起吉祥风。\r\n荒山春色篇章里，快士交情笔砚中。\r\n一日尘沙双碧眼，归时应与去时同。"
        },
        {
            "title": "次韵谢文骥主簿见寄兼示刘宣叔",
            "content": "断蓬随天风，飘荡去何许。\r\n寒草不自振，生死依墙堵。\r\n两途俱寂寞，众手剧云雨。\r\n坐令习主簿，下与鸡鹜伍。\r\n遥知竹林交，未肯一时数。\r\n翩翩三语掾，智与谩相补。\r\n髯刘吾所畏，道屈空去鲁。\r\n子才亦落落，倾盖极许予。\r\n四夔照河滨，一笑宽逆旅。\r\n堂堂吾景方，去作泉下土。\r\n未知我露电，能复几寒暑。\r\n思莼久未决，食荠转觉苦。\r\n我不逮诸子，要先诸子去。\r\n不种杨恽田，但灌吕安圃。\r\n未知谁善酿，可作孔文举。\r\n十年亦晚矣，请便事斯语。"
        },
        {
            "title": "次韵谢天宁老见贻",
            "content": "庭柏不受寒，依然照人绿。\r\n雾收晨光发，可玩不可掬。\r\n道人方出定，不复辨羊鹿。\r\n微云度遥天，一笑立於独。\r\n嗟予晚闻道，学看传灯录。\r\n三生蠹书鱼，万卷今可束。\r\n毂虽已破碎，犹欲大其幅。\r\n是身堪底用，况乃五斗粟。\r\n自从识师面，日月几转毂。\r\n受师炉中烟，无处著荣辱。\r\n周妻与何肉，恨我未免俗。\r\n从今谢百事，请作龟头缩。\r\n却笑长沙传，区区问淹速。\r\n聊将非舌言，往和无谱曲。"
        },
        {
            "title": "次韵谢吕居仁居仁时寓贺州",
            "content": "别君不觉岁时荒，岂意相从魑魅乡。\r\n箧里诗书总零落，天涯形貌各昂藏。\r\n江南今岁无胡虏，岭表穷冬有雪霜。\r\n傥可卜邻吾欲住，草茅为盖竹为梁。"
        },
        {
            "title": "次韵谢表兄张元东见寄",
            "content": "平生张翰极风流，好事工文妙九州。\r\n灯里偶然同一笑，书来已似隔三秋。\r\n林泉入梦吾当隐，花鸟催诗岁不留。\r\n安得清谈一陶写，令人绝忆许文休。"
        },
        {
            "title": "次韵王尧明郊祀显相之作",
            "content": "奏书初不待衡谭，奠璧都南万玉参。\r\n黄屋倚霄明半夜，紫坛承明眩诸龛。\r\n声喧大吕初终六，影动玄圭陟降三。\r\n可是天公须羯鼓，已回寒驭作春酣。"
        },
        {
            "title": "次韵宋主簿诗",
            "content": "九折湾中万斛舟，怪公随处得心休。\r\n未应菊径关心急，聊为鱼槎尽意留。\r\n陆子旧踪余马顶，羊公遗碣见龟头。\r\n遥知太白无多事，醉里诗成不待搜。"
        },
        {
            "title": "次韵乐文卿北园",
            "content": "红园归计堕虚空，啼鸟惊心处处同。\r\n四壁一身长客梦，百忧双鬓更春风。\r\n梅花不是人间白，日色争如酒面红。\r\n且复高吟置余事，此生能费几诗筒。"
        },
        {
            "title": "次韵景纯道中寄大成",
            "content": "闻道歌行伏李绅，古来贤守是诗人。\r\n久钦乐广怀披雾，一见周瑜胜钦醇。\r\n海内期公黄合老，尊前容我白纶巾。\r\n佳篇咀嚼真堪饱，此日何忧甑有尘。"
        },
        {
            "title": "次韵家叔",
            "content": "衮衮诸公车马尘，先生孤唱发阳春。\r\n黄花不负秋风意，白发空随世事新。\r\n闭户读书真得计，戴肴从学岂无人。\r\n只应又被支郎笑，从者依前困在陈。"
        },
        {
            "title": "次韵家弟所赋",
            "content": "曹刘方驾信优为，不废东郊坐保厘。\r\n投蚓问公逢老手，联珠及我愧连枝。\r\n定知来者倾三叹，共了流年费几诗。\r\n瘀絮车斜敢将去，乐天那畏一微之。"
        },
        {
            "title": "次韵家弟碧线泉",
            "content": "七孔穿针可得过，冰蚕映日吐寒波。\r\n练飞空咏徐凝水，带断疑分汉帝河。\r\n川后不愁微步袜，鲛人暗动卷绡梭。\r\n才高下视玄虚赋，对此区区转患多。"
        },
        {
            "title": "次韵何文缜题颜持约画水墨梅花二首",
            "content": "夺得斜枝不放归，倚窗承月看熹微。\r\n墨池雪岭春俱好，付与诗人说是非。"
        },
        {
            "title": "次韵何文缜题颜持约画水墨梅花二首",
            "content": "窗间光影晚来新，半幅溪藤万里春。\r\n从此不贪江路好，剩拚心力唤真真。"
        },
        {
            "title": "次韵光化宋唐年主簿见寄二首",
            "content": "高人主簿固非宜，天马何妨畧受鞿。\r\n会有梅花堪寄远，可因莼菜便怀归。\r\n相如未免家徒壁，季子行看嫂下机。\r\n且复哦诗置此事，江山相助莫相违。"
        },
        {
            "title": "次韵光化宋唐年主簿见寄二首",
            "content": "茂林当日映群贤，也唤畸人到席间。\r\n弃我便惊车辙远，怀君端合鬓毛班。\r\n梦中犹得攀珠树，别后能忘倒玉山。\r\n遥想诗成记来日，笔端风雨发天悭。"
        },
        {
            "title": "次韵富季申主簿梅花",
            "content": "东风知君将出游，玉人迥立林之幽。\r\n欹墙数苞乃尔瘦，中有万斛江南愁。\r\n君哦新诗我听莹，句里无尘春色静。\r\n人人索笑那得禁，独为君诗起君病。\r\n欲语未语令人嗟，桃李回看眼中沙。\r\n同心不见昭仪种，五出时惊公主花。\r\n典衣重作明朝约，聊复宽君念归洛。\r\n笛催疏影日更疏，快饮莫教春寂寞。"
        },
        {
            "title": "次韵傅子文绝句",
            "content": "风雨门前十日泥，荒街相伴只筇枝。\r\n从今老子都无事，落尽园花不赋诗。"
        },
        {
            "title": "次韵答张迪功坐上见贻张将赴南都任二首",
            "content": "千首能轻万户侯，诵君佳句解人忧。\r\n梦阑尘里功名晚，笑罢尊前岁月流。\r\n世事无穷悲客子，梅花欲动忆吾州。\r\n明朝又作河梁别，莫负平生马少游。"
        },
        {
            "title": "次南阳",
            "content": "今日东北云，景气何佳哉。\r\n我马且忽驱，当有吉语来。\r\n春寒欺客子，满意旗下杯。\r\n百年耳频热，万事首不回。\r\n卧龙今何之，有冢今半摧。\r\n空余乔木地，薄暮鸦徘徊。\r\n怀古视落日，愧我非长才。\r\n却凭破鞍去，风林生七哀。"
        },
        {
            "title": "春雨",
            "content": "花尽春犹冷，羁心只自惊。\r\n孤莺啼永昼，细雨湿高城。\r\n扰扰成何事，悠悠送此生。\r\n蛛丝闪夕霁，随处有诗情。"
        },
        {
            "title": "春夜感怀寄席大光",
            "content": "管宁白帽且蹁跹，孤鹤归期难计年。\r\n倚杖东南观北变，伤心云雾隔三川。\r\n江湖气动春还冷，鸿雁声回人不眠。\r\n苦忆西州老太守，何时相伴一灯前。"
        },
        {
            "title": "次韵答张迪功坐上见贻张将赴南都任二首",
            "content": "足钱便可不须侯，免对妻儿赋百忧。\r\n一笑相逢亦奇事，平生所得是清流。\r\n谈天安用如邹子，扫地还应学赵州。\r\n南北东西底非梦，心闲随处有真游。"
        },
        {
            "title": "春日",
            "content": "忆看梅雪缟中庭，转眼桃梢无数青。\r\n万事一身双鬓发，竹床欹卧数窗棂。"
        },
        {
            "title": "春日",
            "content": "朝来庭树有鸣禽，红绿扶春上远林。\r\n忽有好诗生眼底，安排句法已难寻。"
        },
        {
            "title": "春寒",
            "content": "二月巴陵日日风，春寒未了怯园公。\r\n海棠不惜胭脂色，独立濛濛细雨中。"
        },
        {
            "title": "除夜二首",
            "content": "万里江湖憔悴身，冬冬街鼓不饶人。\r\n只愁一夜梅花老，看到天明付与春。"
        },
        {
            "title": "次韵大光五羊待耿伯顺之作",
            "content": "康州艇子来不急，过岸橹声空复长。\r\n百尺楼头堪望远，淡烟斜日晚荒荒。"
        },
        {
            "title": "除夜二首",
            "content": "城中爆竹已残更，朔吹翻江意未平。\r\n多事鬓毛随节换，尽情灯火向人明。\r\n比量旧岁聊堪喜，流转殊方又可惊。\r\n明日岳阳楼上去，岛烟湖雾看春生。"
        },
        {
            "title": "除夜次大光韵大光是夕婚",
            "content": "一杯节酒莫留残，坐看新年上鬓端。\r\n只恐梅花明日老，夜瓶相对不知寒。"
        },
        {
            "title": "除夜不寐饮酒一杯明日示大光",
            "content": "万里乡山路不通，年年佳节百忧中。\r\n催成客睡须春酒，老却梅花是晓风。"
        },
        {
            "title": "除夜",
            "content": "畴昔追欢事，如今病不能。\r\n等闲生白发，耐久是青灯。\r\n海内春还满，江南砚不冰。\r\n题诗饯残岁，钟鼓报晨兴。"
        },
        {
            "title": "初至邵阳逢入桂林使作书问其地之安危",
            "content": "湖北弥年所，长沙费月余。\r\n初为邵阳梦，又作桂林书。\r\n老矣身安用，飘然计本疏。\r\n管宁辽海上，何得便端居。"
        },
        {
            "title": "初至陈留南镇夙兴赴县",
            "content": "五更风摇白竹扉，整冠上马不可迟。\r\n三家陂口鸡喔喔，早於昨日朝天时。\r\n行云弄月翳复吐，林间明灭光景奇。\r\n川原四望郁高下，荡摇苍茫森陆离。\r\n客心忽动群鸟起，马影渐薄村墟移。\r\n须臾东方云锦发，向来所见今难追。\r\n两眼聊随万象转，一官已判三年痴。\r\n只将乘除了吾事，推去木枕收此诗。\r\n写我新篇作画障，不须更觅丹青师。"
        },
        {
            "title": "初夏游八关寺",
            "content": "闭门睡过春，出门绿满城。\r\n八关池上柳，絮罢但藏莺。\r\n世故剧千蝟，今朝此闲行。\r\n草木随时好，客恨终难平。\r\n寺有石壁胜，诗无康乐声。\r\n扶鞍不得上，新月水中生。"
        },
        {
            "title": "初识茶花",
            "content": "伊轧篮舆不受催，湖南秋色更佳哉。\r\n青裙玉面初相识，九月茶花满路开。"
        },
        {
            "title": "出山宿向翁家",
            "content": "纸坊山绝顶，直下夕阳斜。\r\n却看来呼处，南北两岩花。\r\n田翁邀客宿，笑指林下家。\r\n问我出山意，无乃贵喧哗。"
        },
        {
            "title": "出山二首",
            "content": "山空樵斧响，隔岭有人家。\r\n日落潭照树，川明风动花。"
        },
        {
            "title": "出山二首",
            "content": "阴岩不知晴，路转见朝日。\r\n独行修竹尽，石崖千丈碧。"
        },
        {
            "title": "出山道中",
            "content": "雨歇澹春晓，云气山腰流。\r\n高崖落绛叶，恍如人世秋。\r\n避地时忽忽，出山意悠悠。\r\n溪急竹阴动，谷虚禽响幽。\r\n同行得快士，胜处频淹留。\r\n乘除了身世，未恨落房州。"
        },
        {
            "title": "次舞阳",
            "content": "客子寒亦行，正月固多阴。\r\n马头东风起，绿色日夜深。\r\n大道不敢驱，山径费推寻。\r\n丈夫不逢此，何以知岖嶔。\r\n行投舞阳县，薄暮森众林。\r\n古城何年缺，跋马望日沉。\r\n忧世力不逮，有泪盈衣襟。\r\n嵯峩西北云，想像折寸心。"
        },
        {
            "title": "城上晚思",
            "content": "独凭危堞望苍梧，落日君山如画图。\r\n无数柳花飞满岸，晚风吹过洞庭湖。"
        },
        {
            "title": "承知府待制诞生之辰辄广善怀菩萨故事成古诗",
            "content": "岁星欲吐芒不开，昴星避次光低回。\r\n麒麟鸑鷟纷夹侍，善怀菩萨当重来。\r\n仙公风流今几岁，再托高门瑞当世。\r\n买香趁浴惊众聋，要识此僧今我是。\r\n金粟后身何足言，释迦亲送非虚传。\r\n稽首西来大菩萨，住世小劫须千年。\r\n宰官说法聊应会，余事文章亦三昧。\r\n世间底物堪寿公，本自金刚无可坏。"
        },
        {
            "title": "晨起",
            "content": "寂寂东轩晨起迟，蒙茏草木暗疏篱。\r\n风来众绿一时动，正是先生睡足时。"
        },
        {
            "title": "陈叔易学士母阮氏挽词二首",
            "content": "去年披雾识儒先，欲拜萱堂未敢前。\r\n卢壶要传纱缦业，玉裒忽废蓼莪篇。\r\n秀眉隔梦黄垆里，落日驱风丹旐边。\r\n佛子归真定何处，空令苦泪涨黄泉。"
        },
        {
            "title": "陈叔易学士母阮氏挽词二首",
            "content": "典刑奕奕照来今，鹤发鱼轩汝女浔。\r\n避地梁鸿不偕老，弄乌莱子若为心。\r\n送葬忽见三千乘，奉祱那闻五百金。\r\n妇德母仪俱不愧，碑铭知已托张林。"
        },
        {
            "title": "陈叔易赋王秀才所藏梁织佛图诗邀同赋因次其",
            "content": "维摩之室本自空，忽惊满月临丹宫。\r\n稽首世尊真实相，不比图画填青红。\r\n天女之孙擅天巧，经纬星宿超庸庸。\r\n沦精入此三昧手，一念直到只园中。\r\n意匠经营与佛会，七宝欲动声珑珑。\r\n眉间毫光放未尽，指下已带旃檀风。\r\n飞梭本是龙变化，挟大戚德行神通。\r\n恍若只洹遇佛影，岂彼台像能比崇。\r\n共惟此事不思议，细看众巧无遗踪。\r\n日浮鸡园赤烂烂，天入鹫岭青丛丛。\r\n那知金臂是正倒，但觉已挫千魔锋。\r\n龙天四众俨然侍，喜满尺宅俱成功。\r\n向来八风几卷地，众宝行树无摧桻。\r\n老萧区区佛所悯，岂与十二蟯蚘同。\r\n重云之殿珠作帐，一朝入海奔雷公。\r\n幸留此像不为少，福聚万纪兼千总。\r\n余休八叶终灰烬，坚固却赖三眠虫。\r\n似闻法猛藕丝像，当时已不随烟东。\r\n煌煌二宝照南北，客摄万鬼专其雄。\r\n龙华已耀东坡墨，惊梦不假撞洪钟。\r\n唯有兹图晦几岁，留待公句贻无穷。\r\n画沙累土皆见佛，而况笔墨如此工。\r\n亦念众生业障厚，要与机杼聊分攻。\r\n从今俱尽未来世，买丝不绣平原容。"
        },
        {
            "title": "长沙寺桂花重开",
            "content": "天遣幽花两度开，黄昏梵放此徘徊。\r\n不教居士卧禅榻，唤出西厢共看来。"
        },
        {
            "title": "长干行",
            "content": "妾家长干里，春慵晏未起。\r\n花香袭梦回，略略事梳洗。\r\n妆台罢窥镜，盛色照江水。\r\n郎帆十幅轻，浑不闻橹声。\r\n曲岸转掀篷，一见兮目成。\r\n羞闻媒致辞，心许郎深情。\r\n一床两年少，相看悔不早。\r\n酒懽娱藏阄，园嬉索斗草。\r\n含笑盟春风，同心似偕老。\r\n郎行有程期，郎知妾未知。\r\n鷁首生羽翼，蛾眉无光辉。\r\n寄来纸上字，不尽心中事。\r\n问遍相逢人，不如自见真。\r\n心苦泪更苦，滴烂闺中土。\r\n寄语里中儿，莫作商人妇。"
        },
        {
            "title": "採菖蒲",
            "content": "闲行涧底採菖蒲，千岁龙蛇抱石癯。\r\n明朝却觅房州路，飞下山颠不要扶。"
        },
        {
            "title": "不见梅花六言",
            "content": "荆楚岁时经尽，今年不见梅花。\r\n想得苍烟玉立，都藏江上人家。"
        },
        {
            "title": "泊宋田遇厉风作",
            "content": "逐队避狂寇，湖中可盘嬉。\r\n泊舟宋田港，俯仰看云移。\r\n造物犹不借，颠风忽横吹。\r\n洞庭何其大，浪挟雷车驰。\r\n可怜岸上竹，翻倒不自持。\r\n老夫元耐事，淹速无无期。\r\n会有天风定，见汝亭亭时。\r\n五月念貂裘，竟生薄暮悲。\r\n萧萧不自畅，耿耿独题诗。"
        },
        {
            "title": "病骨",
            "content": "病骨瘦始轻，清虚日来人。\r\n今朝僧阁上，超遥久风立。\r\n茂林榴萼红，细雨离黄湿。\r\n物色乃可怜，所悲非故邑。"
        },
        {
            "title": "别诸周二首",
            "content": "陇云知我欲船开，飞过江东还复回。\r\n不似周颙趋阙去，山灵应许却归来。"
        },
        {
            "title": "别诸周二首",
            "content": "风送孤篷不可遮，山中城里总非家。\r\n临行有恨君知否，不见篱前稻著花。"
        },
        {
            "title": "别岳州",
            "content": "朝食三斗葱，暮饮三斗醋。\r\n宁受此酸辛，莫行岁晚路。\r\n丈夫少壮日，忍穷不自恕。\r\n乘除冀晚泰，乃复逢变故。\r\n经年岳阳楼，不见宫南树。\r\n辞巢已万里，两脚未遑住。\r\n水落君山高，洞庭秋已素。\r\n浮云易归岫，远客难回顾。\r\n飘然一瓶锡，未知所挂处。\r\n寂寞短歌行，萧条远游赋。\r\n学道始恨晚，为儒孰非腐。\r\n乾坤杳茫茫，三叹出门去。"
        },
        {
            "title": "别孙信道",
            "content": "万里鸥仍去，千年鹤未归。\r\n极知身有几，不奈世相违。\r\n岁暮蒹葭响，天长鸿雁微。\r\n如君那可别，老泪欲霑衣。"
        },
        {
            "title": "别大光",
            "content": "堂堂一年长，渺渺三秋阔。\r\n恍然衡山前，相遇各白发。\r\n岁穷窗欲霰，人老情难竭。\r\n君有杯中物，我有肝肺热。\r\n饮尽不能起，交深忘事拙。\r\n乾坤日多虞，游子屡惊骨。\r\n衡阳非不遥，雁意犹超忽。\r\n一生能几回，百计易相夺。\r\n滔滔江受风，耿耿客孤发。\r\n他夕怀君子，岩间望明月。"
        },
        {
            "title": "别伯共",
            "content": "樽酒相逢地，江枫欲尽时。\r\n犹能十日客，共出数年诗。\r\n供世无筋力，惊心有别离。\r\n好为南极柱，深尉旅人悲。"
        },
        {
            "title": "北征",
            "content": "世故信有力，挽我复北驰。\r\n独冲七月暑，行此无尽陂。\r\n百卉共山泽，各自有四时。\r\n华实相后先，盛过当同衰。\r\n亦复观我生，白发忽及期。\r\n夕云已不征，客子今何之。\r\n愿传飞仙术，一洗局促悲，\r\n被襟阆风观，濯发扶桑池。"
        },
        {
            "title": "北风",
            "content": "北风掠野悲岁暮，黄尘涨街人不度。\r\n孤鸿抱饥客千里，性命么微不当怒。\r\n梅花欲动天作难，蓬飞上天得盘桓。\r\n千里卧木枝叶尽，独自人间不受寒。"
        },
        {
            "title": "拜诏",
            "content": "紫阳山下闻皇牒，地藏阶前拜诏书。\r\n乍脱绿袍山色翠，新披紫绶佩金鱼。"
        },
        {
            "title": "跋外祖存诚于帖",
            "content": "乱眼龙蛇起平陆，前身羲献已黄墟。\r\n客来空认袁公额，泪尽惭无杨恽书。"
        },
        {
            "title": "跋任才仲画两首",
            "content": "前年与孙子，共作南山客。\r\n扶疏月下树，偃蹇涧边石。\r\n赋诗题古藓，三叫风脱帻。\r\n任子不同游，毫端有畴昔。"
        },
        {
            "title": "跋任才仲画两首",
            "content": "远游吾不恨，扁舟载幅巾。\r\n山色暮暮改，林气朝朝新。\r\n野客初逢句，薄暮欲生春。\r\n因知子任子，胸怀非世人。"
        },
        {
            "title": "跋江都王马",
            "content": "天上房星空不动，人间画马亦难逢。\r\n当年笔下千金鹿，此日窗前八尺龙。"
        },
        {
            "title": "巴丘书事",
            "content": "三分书里识巴丘，临老避胡初一游。\r\n晚木声酣洞庭野，晴天影抱岳阳楼。\r\n四年风露侵游子，十月江湖吐乱洲。\r\n未必上流须鲁萧，腐儒空白九分头。"
        },
        {
            "title": "八音歌",
            "content": "金章笑鹑衣，玉堂陋茅茨。\r\n石火不须臾，白驹隙中驰。\r\n丝鬓那可避，会当来如期。\r\n竹固不如肉，飞觞莫辞速。\r\n匏竹且勿喧，听我歌此曲。\r\n土花玩四时，未觉有荣辱。\r\n革木要一声，好异乖人情。\r\n木公不可待，且复举吾觥。"
        },
        {
            "title": "八音歌",
            "content": "金张与许史，不知寒士名。\r\n石交少瑕疵，但有一麯生。\r\n丝色随染异，择交士所贵。\r\n竹林固皆贤，山王以官累。\r\n匏酌可延客，藜羹无是非。\r\n土思非不深，无屋未能归。\r\n革华虽可侯，不敢践危地。\r\n木奴会足饱，宽作十年计。"
        },
        {
            "title": "八关僧房遇雨",
            "content": "脱履坐明窗，偶至晴更适。\r\n池上风忽来，斜雨满高壁。\r\n深松含岁暮，幽鸟立昼寂。\r\n世故方未阑，焚香破今夕。"
        },
        {
            "title": "岸帻",
            "content": "岸帻立清晓，山头生薄阴。\r\n乱云交翠壁，细雨湿青林。\r\n时改客心动，鸟鸣春意深。\r\n穷乡百不理，时得一闲吟。"
        },
        {
            "title": "南柯子/南歌子",
            "content": "矫矫千年鹤，茫茫万里风。阑干三面看秋空。背插浮屠千尺、冷烟中。林坞村村暗，溪流处处通。此间何似玉霄峰。遥望蓬莱依约、晚云东。"
        },
        {
            "title": "菩萨蛮",
            "content": "南轩面对芙蓉浦。宜风宜月还宜雨。红少绿多时。帘前光景奇。绳床乌木几。尽日繁香里。睡起一篇新。与花为主人。"
        },
        {
            "title": "定风波",
            "content": "九日登临有故常。随晴随雨一传觞。多病题诗无好句。孤负。黄花今日十分黄。记得眉山文翰老。曾道。四时佳节是重阳。江海满前怀古意。谁会。阑干三抚独凄凉。"
        },
        {
            "title": "清平乐",
            "content": "黄衫相倚。翠葆层层底。八月江南风日美。弄影山腰水尾。楚人未识孤妍。离骚遗恨千年。无住庵中新事，一枝唤起幽禅。"
        },
        {
            "title": "玉楼春",
            "content": "山人本合居岩岭。聊问支郎分半境。残年藜杖与纶巾，八尺庭中时弄影。呼儿汲水添茶鼎。甘胜吴山山下井。一瓯清露一炉云，偏觉平生今日永。"
        },
        {
            "title": "浣溪沙",
            "content": "送了栖鸦复暮钟。栏干生影曲屏东。卧看孤鹤驾天风。起舞一尊明月下，秋空如水酒如空。谪仙已去与谁同。"
        },
        {
            "title": "虞美人",
            "content": "扁舟三日秋塘路。平度荷花去。病夫因病得来游。更值满川微雨、洗新秋。去年长恨拿舟晚。空见残荷满。今年何以报君恩。一路繁花相送、过青墩。"
        },
        {
            "title": "渔家傲",
            "content": "今日山头云欲举。青蛟素凤移时舞。行到石桥闻细雨。听还住。风吹却过溪西去。我欲寻诗宽久旅。桃花落尽春无所。渺渺篮舆穿翠楚。悠然处。高林忽送黄鹂语。"
        },
        {
            "title": "虞美人",
            "content": "超然堂上闲宾主。不受人间暑。冰盘围坐此州无。却有一瓶和露、玉芙蕖。亭亭风骨凉生牖。消尽尊中酒。酒阑明月转城西。照见纱巾藜杖、带香归。"
        },
        {
            "title": "点绛唇",
            "content": "寒食今年，紫阳山下蛮江左。竹篱烟锁。何处求新火。不解乡音，只怕人嫌我。愁无那。短歌谁和。风动梨花朵。"
        },
        {
            "title": "临江仙",
            "content": "高咏《楚词》酬午日，天涯节序匆匆。榴花不似舞裙红，无人知此意，歌罢满帘风。\r\n　　万事一身伤老矣，戎葵凝笔墙东。酒杯深浅去年同，试浇桥下水，今夕到湘中。\r\n【注释】：①楚辞：一种文学体裁，也是骚体类文章的总集，这里代指屈原的作品。\r\n②午日：端午节，阴历历五月五日，为纪念屈原而设。\r\n③戎葵：蜀葵，花似木槿。【译文】：　　我放声吟诵楚辞，来度过端午。此时我漂泊在天涯远地，是一个匆匆过客。异乡的石榴花再红，也比不上京师里的舞者裙衫飘飞，那般艳丽。没有人能理解我此时的心意，慷慨悲歌后，只有一身风动凉过。万事在如今，只是空有一身老病在。墙东的蜀葵，仿佛也在嘲笑我的凄凉。杯中之酒，看起来与往年相似，我将它浇到桥下的江水，让江水会带着流到湘江去。【赏析】：　　本篇当为宋室南迁、作者避金兵流寓湖湘（湖南、湖北）逢端午感怀而作。当时，金兵入汴，高宗南迁。作者于建炎三年春逃亡至岳阳，四月差知郢州；五月，避费仲正寇，入洞庭，正值端午，故填此词凭吊屈原，直抒迟暮的悲怀和忧国的情思。上片起句着题，切端午屈原事，次句感叹时序匆促、异乡羁旅，“榴花”句反衬，沉痛之至。“凝笑”一转，以葵花向日，暗喻忠心不渝，杯酒酹江，落到纪念屈原，呼应开端，关念国事之情愫流露于笔端。“无人知此意，歌罢满帘风”是对南宋君臣一味逃跳，对许多时人对国事麻木不仁的强烈不满，与他的《雨中再赋海山楼诗》中的“慷慨赋诗还自恨，徘徊舒啸却生哀”两句用意相似，只是词意较为含蓄而已。下片开头两句并非徒自伤老，而是对政局的不满，也包含自己报国无门的愤慨。尾二句凭吊怀念屈原，有千古一哭的知遇之情。全词风格沉郁峻健，感慨颇深。元好问评曰：“含咀之久，不传之妙，隐然眉睫间，惟具眼者都能赏之（《自题乐府引》）。全词风格沉郁峻健，感慨颇深。"
        },
        {
            "title": "忆秦娥",
            "content": "鱼龙舞。湘君欲下潇湘浦。潇湘浦。兴亡离合，乱波平楚。独无尊酒酬端午。移舟来听明山雨。明山雨。白头孤客，洞庭怀古。"
        },
        {
            "title": "虞美人",
            "content": "十年花底承潮露。看到江南树。洛阳城里又东风。未必桃花得似、旧时红。胭脂睡起春才好。应恨人空老。心情虽在只吟诗。白发刘郎孤负、可怜枝。"
        },
        {
            "title": "法驾导引",
            "content": "帘漠漠，帘漠漠，天澹一帘秋。自洗玉舟斟白醴，月华微映是空舟。歌罢海西流。"
        },
        {
            "title": "法驾导引",
            "content": "东风起，东风起，海上百花摇。十八风鬟云半动，飞花和雨著轻绡。归路碧迢迢。"
        },
        {
            "title": "法驾导引",
            "content": "朝元路，朝元路，同驾玉华君。千乘载花红一色，人间遥指是祥云。回望海光新。"
        },
        {
            "title": "虞美人",
            "content": "张帆欲去仍搔首，更醉君家酒。\r\n吟诗日日待春风，\r\n及至桃花开后却匆匆。\r\n歌声频为行人咽，记著樽前雪。\r\n明朝酒醒大江流，\r\n满载一船离恨向衡州。"
        },
        {
            "title": "临江仙",
            "content": "高咏《楚词》酬午日，天涯节序匆匆。\r\n榴花不似舞裙红。无人知此意，歌罢满帘风。\r\n万事一身伤老矣，戎葵凝笑墙东。\r\n酒杯深浅去年同。试浇桥下水，今夕到湘中。"
        },
        {
            "title": "伤春",
            "content": "庙堂无策可平戎，坐使甘泉照夕烽。\r\n初怪上都闻战马，岂知穷海看飞龙。\r\n孤臣霜发三千丈，每岁烟花一万重。\r\n稍喜长沙向延阁，疲兵敢犯犬羊锋。"
        }
    ]
}