{
    "dynasty": "宋",
    "author": "李新",
    "intro": "",
    "items": [
        {
            "title": "送吕兴元",
            "content": "太平天子事东封，洛苑回銮访侍中。\r\n自古相门终出相，试持圭璧近重瞳。"
        },
        {
            "title": "晚过银山",
            "content": "荒溪屈曲中郎篆，白鹭参差玉笋斑。\r\n竿日已移三丈外，水云犹垛两山间。\r\n石桥梅萼余香冷，茅店人家晚梦閒。\r\n幸自归心过飞鸟，不须循指示刀环。"
        },
        {
            "title": "项羽庙",
            "content": "平生虎力鼎可扛，愤气不作咸阳降。\r\n江东子弟累千百，谁知国士元无双。\r\n一夕楚歌四面起，伯图未就人怀邦。\r\n自古功业有再举，何不隐忍过乌江。"
        },
        {
            "title": "天池读书寄元明",
            "content": "絺葛皮冠萧隐居，溪山随我亦名愚。\r\n调和得所弟乳酪，丽泽不均兄瓠壶。\r\n晓雨莫偿双泪落，夜灯常照一心孤。\r\n阿松活计今多少，试问山前几木奴。"
        },
        {
            "title": "题质龟轩",
            "content": "百岁才容山鬼知，九渊那许季咸窥。\r\n事明告我肯三渎，谋既协人何两疑。\r\n曳尾讵堪从太史，刳肠猗叹漏神蓍。\r\n试看左顾怀恩处，莫记巢莲睡足时。"
        },
        {
            "title": "古兴",
            "content": "良人远行迈，道经折羊肠。\r\n五月日如赭，履地犹探汤。\r\n濯汗无广阴，赴渴谁馈浆。\r\n去未定还期，隙月知空床。\r\n儿小莫应门，妾身当虎狼。\r\n峻岨作高台，日日永相望。"
        },
        {
            "title": "龙游寺南屏轩和宋宠父韵",
            "content": "平日江干过，南屏首重回。\r\n不妨图里见，曾是梦中来。\r\n近市楼台逼，高城鼓角催。\r\n老年知涉世，临事却衔枚。"
        },
        {
            "title": "梓潼张孝女",
            "content": "七盘小阿张孝子，庐墓三年竭酸苦。\r\n杨尘筛上秃指尖，堕泪涟涟等秋雨。\r\n领长鹤脊不胜衣，手杖半销縗百缕。\r\n彼苍者天呼不闻，那知此女行高古。\r\n路行多少忏逆儿，已后令人重生女。\r\n我哀怙恃今十年，不及增培一抔土。\r\n俯首庐前有愧色，劓刖情知无可补。\r\n问女膝行日几曲，哀声虽微动岩谷。\r\n夜灯荧荧惨苫屋，神鬼同愁鸦伴哭。"
        },
        {
            "title": "打剥牡丹",
            "content": "大芽如茧肥，小芽瘦如锥。\r\n我今取去无厚薄，不欲气本多支离。\r\n绿尖堕地那复数，存者屹立珊瑚枝。\r\n姚黄魏紫各王后，肯许闒冗相追随。\r\n姬周祧庙曾祖祢，主父强汉疏宗支。\r\n昔人立朝恶党盛，改群杂莠何可知。\r\n一母宜男竟衰弱，岂有如许宁馨儿。\r\n吾惧生蛇为龙祸，又畏百工无一师。\r\n故今披剥信老手，如与造化俱无私。\r\n明年春归乃翁出，空庭还闭绝代姿。\r\n风雨大是遭白眼，酒炙谁复来齐眉。\r\n衡门一锁略安分，绸缎谷待赏几时。\r\n寄根王谢自得地，燕子归来汝莫疑。"
        },
        {
            "title": "送刘金部三首",
            "content": "七里亭中酒满樽，野梅疏淡月黄昏。\r\n可怜白屋西南士，占得青春雨露恩。\r\n千载誓言飞将种，一生归报豢龙孙。\r\n年来佩剑人相笑，宁立孤风昼掩门。"
        },
        {
            "title": "徐安叟郊居",
            "content": "旋补疏篱短短遮，郊居初似厌纷华。\r\n邻灯林腹几萤小，市路山腰一线斜。\r\n衰草缀珠看晓露，暮天飞墨数归鸦。\r\n怜君近嵊头浑白，两泪临风数祭拿。"
        },
        {
            "title": "再和",
            "content": "忆访东坡旧婚居，飘飘儿倒几家书。\r\n闭门草牍人谁识，抱膝吟诗客自疏。\r\n枳棘那栖云表翼，壶浆争雪中车。\r\n穷愁定笑江干尉，瘦骨空长六尺余。"
        },
        {
            "title": "催李祖申赏莲会",
            "content": "亭亭绿盖密回塘，缥缈青娥丽素粧。\r\n雪覆千年巢曳尾，风翻一曲舞霓裳。\r\n小槽酒滴随悭雨，北海樽空类亢阳。\r\n何事却妨彭泽醉，几时聊发次公狂。"
        },
        {
            "title": "题筹笔驿",
            "content": "流马飞粮下蜀都，卧龙曾此写雄图。\r\n金刀有义轻三顾，铜爵虽强视一夫。\r\n鼎足山河终有汉，雁行兄弟亦忠吴。\r\n当年若尽毫端计，魏狗还羞不令无。"
        },
        {
            "title": "次韵",
            "content": "九顶如故人，要见或可期。\r\n下有瓜字江，一别长相思。\r\n作客殊不恶，何苦独念兹。\r\n吾宗此登临，未觉鸟道危。\r\n白云缭篮舆，一线归路迷。\r\n且裁半隐衣，令与蜡屐宜。\r\n吐雾隔凡俗，胜游那许追。\r\n我亦癯仙流，讵堪逋客随。\r\n江山自美女，生憎铅黛施。\r\n遐瞩岂厌意，所遇亦复奇。\r\n峨峨青蝉冠，嫋嫋紫金覉。\r\n问公是中乐，鼠辈保与知。\r\n渠爱钱神论，公有山行诗。"
        },
        {
            "title": "桃花",
            "content": "年少刘郎初见时，似笑东风三两枝。\r\n刘郎白发欲再见，前溪落尽迷佳期。"
        },
        {
            "title": "送张少卿赴召十首",
            "content": "张公论事力回天，明日延英席自前。\r\n秦甸江西劳马策，此回不计地流钱。"
        },
        {
            "title": "新春道中口占",
            "content": "榆荚已吹鹅眼去，柳绵不带茧香来。\r\n轻霜未度刘郎鬓，更看春桃几度开。"
        },
        {
            "title": "霜月吟",
            "content": "飘飘青女颜如花，云軿羽盖乘烟霞。\r\n手持凤尾青锦纹，扫空飒飒飞琼沙。\r\n嫦娥孤栖宫四寂，倚柱长吟愁永夕。\r\n曳裾摇佩渡明河，闲弄银波洗虚碧。\r\n婵娟相如争清夜，素彩寒光争相射。\r\n金乌翻树不成栖，哑哑半夜绕林啼。"
        },
        {
            "title": "寿王提举二首",
            "content": "新岁祥分葆羽车，老君抱送浃云霞。\r\n夏正更签称觞近，蜀道占星故国赊。\r\n尚忆前时司玉牒，试簪明日剪金花。\r\n这回飞燕知恩旧，肯到寻常百姓家。"
        },
        {
            "title": "送程公明",
            "content": "金阖铜枢唤仗开，越班侍从荐高才。\r\n一鞭野色身何处，芸阁清风待客来。"
        },
        {
            "title": "春昼歌",
            "content": "樱桃花落春风暖，绿波浤浤春渚满。\r\n龟屏六曲昼梦回，红日一庭香絮乱。\r\n层楼幛云身半倚，春意扑人浓似醉。\r\n茂陵白马归不归，眼没平芜一千里。"
        },
        {
            "title": "送张少卿赴召十首",
            "content": "四海倾瞻调鼎手，朝廷侧席待伊周。\r\n江城父老休遮道，可是星车肯少留。"
        },
        {
            "title": "中江道中",
            "content": "茆结萧萧宅，松周浅浅出。\r\n斧桑云堕绿，堤水月留湾。\r\n杨蕊风团去，虫丝燕掠还。\r\n行经双只堠，曾未彻重关。"
        },
        {
            "title": "秀野亭二首",
            "content": "眼缬蒙茸真草木，春归广莫自文章。\r\n妙回玉指香罗密，只许杨花傍小床。"
        },
        {
            "title": "送李能",
            "content": "撷蕙仙人洲，日下舞雩归。\r\n晴光阔天宇，羃羃祥烟飞。\r\n旦起修羊酒，来观石麟儿。\r\n刮眼玉骨异，无用金络羁。\r\n长杨献赋去，英誉嵩少低。\r\n俯署神仙听，亲植桃花枝。\r\n走马秦树侧，濯缨锦江湄。\r\n春深小瀛洲，西湖生绿漪。\r\n华堂富花气，春酒歌白眉。\r\n彼美南方秀，移根天之涯。\r\n幽岩蔽嘉卉，芳姿长陆离。\r\n谁如古工师，来采穷民诗。"
        },
        {
            "title": "杂言二章送柳慎徽赴道州教授",
            "content": "荷衣老长官，拥紬呼衙晚。\r\n黄阁有造父，伏骥起编栈，\r\n广文局如水，何人檄慵慢。\r\n岂无同升公，空谷饱藜苋。\r\n寄书获我心，正须衡阳雁。"
        },
        {
            "title": "青锉山寺",
            "content": "春去山鸟悲，春归山鸟乐。\r\n高轩一樽酒，卧看山花落。\r\n厨烟续云根，涧水断冰脚。\r\n山中不可留兮归去来，日暮芸香裛罗幕。"
        },
        {
            "title": "还三嵎先寄舍弟",
            "content": "客宦乘流同木偶，入村随俗自猴冠。\r\n鴒飞原上正相应，豆泣釜中当少宽。\r\n貂阙长忧狗尾续，客来应借凤毛看。\r\n陇西衣钵传无尽，熟看群儿现宰官。"
        },
        {
            "title": "送张少卿赴召十首",
            "content": "光芒先已动台躔，子舍修书正妙年。\r\n奏对八砖看白日，文章万选敌青钱。"
        },
        {
            "title": "饮田家洞",
            "content": "日脚归云到坐隅，冻禽唧{左口右栗}树扶疏。\r\n望穷野麦绿不断，春入山梅香有余。\r\n恐是滕公千载室，定无汲冢五车书。\r\n人间可乏贤公子，长铗歌成食有鱼。"
        },
        {
            "title": "送高执中赴文州楒林",
            "content": "两眼追霜鹰，铁石悬肺腑。\r\n何为向北风，送子泪如雨。\r\n平生珍古交，及今未多数。\r\n相逢汉江曲，聊作蘋鸥聚。\r\n我疾子不憎，人弃子或取。\r\n庄舄尚资越，茅兰植当户。\r\n坐与斥鷃争，秋蓬塌云羽。\r\n尝笑祢正平，飞毫赋鹦鹉。\r\n身为机上肉，手复乱挝鼓。\r\n老瞒畏口实，假手待黄祖。\r\n早知时不容，敛板就公府。\r\n社栎名散材，长年谢斤斧。\r\n文豹皮为灾，安所逃缯罟。\r\n我亦懲祢生，严律绳步武。\r\n闭门收旧学，不管唇舌腐。\r\n子今落穷边，武库润降虏。\r\n过客无只轮，捷布恐旁午。\r\n黑云压孤堞，残月走夜尘。\r\n四邻递阴风，隔壁啸乳虎。\r\n非但饮徒旷，愈觉诗思若。\r\n参军新妇贤，眉颊生媚妩。\r\n慰子远行役，举案头自俯。\r\n已闻富书囊，到即弃栋宇。\r\n异时宝弓剑，弃置贱如土。\r\n承平诸将老，谁复师尚父。\r\n可怜高阁生，落笔辄杕杜。\r\n宛然琼瑶姿，寒光照玄圃。\r\n再入乌衣曲，观者但如堵。\r\n襄阳佳山水，檀栾结邻坞。\r\n蚤晚折简来，为了脱簪组。"
        },
        {
            "title": "古意",
            "content": "嗟来吐食死，漂母爱王孙。\r\n等是乞怜人，一饱何足论。\r\n东方老先生，笑傲忘至尊。\r\n朔饥侏儒饱，且用长短分。"
        },
        {
            "title": "过贾浪仙崔秀才故祠",
            "content": "浪仙句法得全功，崔子区区立下风。\r\n客冢相望归不得，青衫憔悴两君同。"
        },
        {
            "title": "秀野亭二首",
            "content": "溪光山色浅无痕，荒树平芜见几村。\r\n只恐重来春自去，梨花吹尽月黄昏。"
        },
        {
            "title": "白塔院",
            "content": "西风晴野快扬鞭，临水骦驹惜锦鞯。\r\n萧寺凄凉几不到，巨楠苍桧碧参天。"
        },
        {
            "title": "送胡运使",
            "content": "吴江冰散水溶溶，乍见山花缬眼红。\r\n六日春容归汉苑，千年桃树倚天风。\r\n预留黄阁朱衣吏。令侍商丘白发翁。\r\n玄圃长生新酿熟，一杯相属月明中。"
        },
        {
            "title": "送程公明",
            "content": "莫倚行台怯酒醺，一杯父老送殷勤。\r\n白云岭上虽无数，未敢持来玷使君。"
        },
        {
            "title": "青石阻雨",
            "content": "茅屋阴多麦化蛾，西山云重雨流禾。\r\n未闻因也改其乐，解道虞兮奈若何。\r\n身与前村孤堠远，泪随流水一溪多。\r\n文章生世元无力，半岁边城伴枕戈。"
        },
        {
            "title": "早梅",
            "content": "冥寞玄崖宅有神，冷香寒色漏天真。\r\n感深暖日常为力，杰出飞霜恐后春。\r\n千里故人何以寄，一枝幽意望谁亲。\r\n孤标若值芳华苑，羞与妖红碧树邻。"
        },
        {
            "title": "予宿承德日夜苦霪雨拟金筌赋六韵呈陈居中",
            "content": "黑云{外走内参}{外走内覃}陈岿麓，女娲补天伴天哭。\r\n结愁起坐函丈间，祠禴除门绣黄犊。\r\n书册入眼万花缬，石泉冰肠河九曲。\r\n市头老木昏鸦归，屋角赭山瞿麦熟。\r\n胡村水平已可渡，软屐青灯循昔路。\r\n后期讵能数甲子，希夷长年耳不死。"
        },
        {
            "title": "飞仙道中",
            "content": "鸟衔桃李堕高卑，陵谷逢春花作衣。\r\n犹忆去年携小筥，上山独自采春薇。\r\n涧流到海住家处，今我无家何更归。\r\n修途老来倍酸苦，晚雨一丝愁一缕。\r\n晓征春事太平无，未尽蜀天已秦语。\r\n仰看鸿鹄向南飞，笑杀鸱鸢争腐鼠。"
        },
        {
            "title": "留别寄元裕",
            "content": "耳熟英声相见晚，解颜一笑尽天真。\r\n有鱼待客不妨醉，无玉藏花初厌贫。\r\n疏竹已留清夜月，好风先断过江尘。\r\n幽居莫薙庭前草，枕葄他时有故人。"
        },
        {
            "title": "行路难",
            "content": "君不见天上星，万古耀虚碧。\r\n岂意一夕间，堕地化为石。\r\n物理变化无定端，谁保人心无改易。\r\n忆妾东边采白蘋，郎骑白马渡江津。\r\n垂鞭停棹潜相顾，共惜当年桃李春。\r\n石城二月东风暮，断肠狂絮随郎去。\r\n百年拆拟同灰尘，醉指青松表情愫。\r\n可怜一日君心改，前日之言复谁顾。\r\n弃捐不待颜色衰，忍把流年坐相误。\r\n还君明月珠，解妾罗襦结。\r\n念之空自伤，长恸与君别。\r\n出门望乡关，不惜千里行。\r\n从人既非礼，何以见父兄。\r\n去住两不可，伫立以屏营。\r\n此时心断绝，始信天无情。\r\n野水东流去不还，忧乐翻变须臾间。\r\n妇人将身弗轻许，听歌今日行路难。"
        },
        {
            "title": "晚宿江涨桥",
            "content": "鸟径青山外，人家苦竹边。\r\n江城悬夜锁，鱼市散空船。\r\n岸静涵秋月，林昏宿水烟。\r\n又寻僧榻卧，夜冷欲无眠。"
        },
        {
            "title": "月下口占戏子温",
            "content": "万埯层阴宿雾消，冰轮初上镜天遥。\r\n此时仙汉栏干曲，竹影梅风笑寂寥。"
        },
        {
            "title": "龙洞",
            "content": "龙睡抱明月，我来窥碧浔。\r\n撄鳞徒有志，探颔本无心。\r\n雷去春霖足，云归夜水深。\r\n余波就不惜，好为濯尘襟。"
        },
        {
            "title": "出塞",
            "content": "城头落日黄云起，断草飞蓬满千里。\r\n红尘一骑踏高回，半夜驱兵渡辽水。\r\n马蹄行尽关山月，燕然山下沙如雪。\r\n负戈泪落暗吞声，烟陇悲笳共幽咽。\r\n我皇有四海，何用穷玄冥。\r\n边人纵戮尽，亦是吾生灵。\r\n先王修德怀四夷，梯航重译归无为。\r\n不使城南征夫怨，三春折尽绿杨枝。"
        },
        {
            "title": "晓起",
            "content": "晓禽聒起坐薪床，梳裹斑丝短短苍。\r\n翁面拨来蛆子白，花心飞出蝶须黄。\r\n游蜂声沓晨衙退，细篆香萦碧线长。\r\n已约邻家来小饮，是中容得次公狂。"
        },
        {
            "title": "还书室",
            "content": "净室归来自冷冰，矜持笔砚更非能。\r\n假令一笑人间事，大似当年碧眼僧。"
        },
        {
            "title": "正月晦书事",
            "content": "业无家酿致邻翁，得有薪温引颊红。\r\n准拟片言能司主，复求一饱定伤弓。\r\n诗书奴婢晨占鵩，盐米妻儿夜送穷。\r\n早晚郊原莫零涕，动摇葵麦有春风。"
        },
        {
            "title": "西斋睡起",
            "content": "绿云山麦层层绿，红雨豀桃处处老残。\r\n老去见花如隔雾，可堪不得雾中看。"
        },
        {
            "title": "经甘相庙",
            "content": "相君天所佑，童子知何神。\r\n不必茂为祖，因知秦有人。\r\n一言成大计，千古仰青春。\r\n庙下尘劳客，将惭白发新。"
        },
        {
            "title": "过永安院",
            "content": "山暗云垂地，豀回树倒流。\r\n诗随梅冷落，梦入鸟钩辀。\r\n欲住无佳致，重来即旧游。\r\n村眉攒八字，已解作春愁。"
        },
        {
            "title": "过长滩",
            "content": "尾劄泥涂贱此笛，手提鸡肋峦虚名。\r\n芦花伴我头俱白，山色迎秋意转清。\r\n沙软马留金褭印，雁归滩列水犀兵。\r\n尚能趁得黄花酒，听取东篱笑语声。"
        },
        {
            "title": "送吕兴元",
            "content": "身离梁苑初蚕月，脚蹈秦云已麦秋。\r\n要见使君恩惠久，滔滔长伴汉江流。"
        },
        {
            "title": "笋竹",
            "content": "峥嵘泽国与烟村，饱见尖尖破土痕。\r\n稍倩南风开鹊尾，数烦夜雨送龙孙。\r\n平生直节初挥箨，后日清阴自庇根。\r\n残月莫云林外看，森森矛戟万军屯。"
        },
        {
            "title": "书懒抟寺壁",
            "content": "曲崦藏云树老藤，碧山秧稻一层层。\r\n回寻二十年前梦，犹是当时识面僧。"
        },
        {
            "title": "归美堂",
            "content": "妙龄通籍金闺里，三媺垂辉分鼎趾。\r\n君恩至重论报难，炯炯臣心罄归美。\r\n太山深根蟠厚地，嵩华连鳌隆国址。\r\n黄河一曲一千里，初自昆仑荐繁祉。\r\n龙马负出卜世图，王敷万叶春有余。\r\n走问南箕天永久，莫计后天难老寿。\r\n中和赓入颂声中，明堂布政知无穷。\r\n当时五章寄天保，而今三祝增华封。"
        },
        {
            "title": "游法济寺",
            "content": "暮钟晓磬杂啼鸦，尤觉幽栖与市赊。\r\n风力吹回千嶂雨，柳阴遮断一豀花。\r\n苍皮树瘿何妨丑，横水桥虹不厌斜。\r\n夜半春雷乱车轧，不须鸣鼓助惊茶。"
        },
        {
            "title": "过净慧院",
            "content": "晓披鹔鹴裘，缭绕青冰陌。\r\n高原回东飚，草木负春色。\r\n潇洒竹间寺，慰此流浪客。\r\n豀梅荐余馨，林光动寒碧。\r\n一寸经纶心，长叹念行役。"
        },
        {
            "title": "安居濒江小蓝留三小诗",
            "content": "江干平日重回首，楼阁参差自饱秋。\r\n世事从来错经意，一生几误转船头。"
        },
        {
            "title": "永吉院阻雨",
            "content": "美人怪我长为客，青雁传书不肯开。\r\n向道在家贫亦好，恶教风雨送归来。"
        },
        {
            "title": "感贫女",
            "content": "天然素质胜铅华，一握青丝过老鸦。\r\n信手画眉成柳叶，移盆贮水当菱花。\r\n长忧夜雪侵肌骨，不识春风到齿牙。\r\n媒妁近来趋势利，终年元未适良家。"
        },
        {
            "title": "题冯园三首",
            "content": "已将归骑逐东风，家在岷峨第几峰。\r\n应是故山猿鹤啸，主人归得已龙钟。"
        },
        {
            "title": "次韵员子春游马溪二首",
            "content": "有花栽性地，余法寄灯房。\r\n虬蜿骈松瘦，钟寒殷谷长。\r\n赤髯班石坐，白骥踏云骧。\r\n一夕参玄客，森森出虎场。"
        },
        {
            "title": "和李卿新轩",
            "content": "宦情鲁酒薄，自决能久醒。\r\n穷年太常斋，那得有夙酲。\r\n将身侣记室，碧鹳趋华楹。\r\n误倒名卿屣，目光如许青。\r\n中台独称妙，九棘旧飞英。\r\n徊翔舜岩廊，饱见怀瞳明。\r\n苦营便蕃归，尚顾昔管宁。\r\n人言犹龙孙，去就一羽轻。\r\n新轩事隐几，大胜安期生。\r\n绿篠静娟娟，徙倚惊流莺。\r\n翠荷乱田田，小盎摇清冷。\r\n欲留妨召节，趣起料繁缨。"
        },
        {
            "title": "喜孙伯远王周彦远访",
            "content": "晚闻佳客过烟城，抛檄归来扫榻尘。\r\n连骑莫忧原叔病，食蛙谁谓庾郎贫。\r\n定因残雪寻穿覆，聊觅江梅遗故人。\r\n重与论文在何日，自应乘兴一相亲。"
        },
        {
            "title": "两寅四月乙丑夜漏未尽五鼓三嵎程平起问安堂",
            "content": "梦过漆园胡蝶入，月落松窗烟雾湿。\r\n晓凉却恐老儿寒，惊起薪床穿破褶。\r\n土壁萧条室如水，贷粟何人借甘旨。\r\n金莲驾象得得来，华灯一滴祥光开。\r\n彩晕收还香火寂，门外尘空镜天碧。\r\n桂树残花苍影沉，玉娥扫彻云中魄。\r\n\r\n【注释】：【原题】：\r\n两寅四月乙丑夜漏未尽五鼓三嵎程平起问安堂上灯烂然有圆相事异耳根故孝声大譟士争赋诗伻来叩某某亦为作灯光谣"
        },
        {
            "title": "新春道中口占",
            "content": "老去难禁数别离，一樽春酒为谁悲。\r\n绿杨深院花飞处，只有东风独自知。"
        },
        {
            "title": "别莫倩赴茂林",
            "content": "三叠阳关声，两行铅水泪。\r\n人方入荒陋，天或我遐弃。\r\n雪山雁不到，音书何以寄。"
        },
        {
            "title": "寿王提举二首",
            "content": "本来卿伯籍神地质学，时与群仙立舜朝。\r\n邂逅史笙云鹤并，等閒飞舄海天遥。\r\n在公载燕方称寿，厥日借书证人只隔宵。\r\n黄阁年年春酒熟，商山皓首却烦招。"
        },
        {
            "title": "和李少卿见贻之什",
            "content": "碧江青嶂冷翻光，水镜冰壶照座凉。\r\n舜日有时琴自动，鲈鱼何处鱠飞香。\r\n竹开细尾搀先出，雀引新雏底事忙。\r\n老去得为裴度客，旧来频过郑公乡。"
        },
        {
            "title": "送李才儒",
            "content": "理官食木遥遥胄，一姓而今万顷麻。\r\n浑道娄公能耐事，惟余老子未通家。\r\n行经阊阖云生足，归到方壶雪弄花。\r\n休丐一麾江海去，且扶尧日度清华。"
        },
        {
            "title": "普通院",
            "content": "而今漫叟正聱牙，无复新诗赖碧纱。\r\n行驭乘风方少快，归期破镜儘从差。\r\n月头渐黑山云{匡王换盍}，雨脚更斜江路叉。\r\n寒士规模新宰相，这回行处亦堤沙。"
        },
        {
            "title": "卢舍那僧舍留别",
            "content": "小沟水縠漾晴晖，上学儿童短褐衣。\r\n犹记飞泉山下路，会成春服舞雩归。"
        },
        {
            "title": "送冯梦授试礼部",
            "content": "殷树葱笼绣晓暾，马蹄东去乱冰痕。\r\n世收徵诏藏商谷，家有新功刻禹门。\r\n太白夜郎初辱顾，冯唐汉殿欲承恩。\r\n南山报喜通啼鸟，明日荣归鹤有孙。"
        },
        {
            "title": "龙兴客旅效子美寓居同谷七歌",
            "content": "有弟有弟汴之阳，共失所怙心摧伤。\r\n裁书黄耳送不到，道远未知存与亡。\r\n岁云暮矣天苍苍，雁飞安得随汝行。\r\n呜呼四歌兮歌愈急，漏天为我同时泣。"
        },
        {
            "title": "题明远轩",
            "content": "聊能半日止游韁，拂拂尘裾未涤黄。\r\n山掩豀光龙脊断，谷传天籁虎风凉。\r\n乱云过眼不妨好，细径入村何限长。\r\n独酌苦吟清意在，可怜禽鸟亦相忘。"
        },
        {
            "title": "游石鼓寺",
            "content": "石鼓寂不振，金声无处求。\r\n层岩参雾树，乱玉响冰沟。\r\n破屐前无齿，孤城远见楼。\r\n山僧痴问客，阿汝谓汤休。"
        },
        {
            "title": "醉中歌",
            "content": "骆夫子，逢恶客，\r\n酒食未阑客呼索。烛花销铄不肯起，\r\n口纵长歌手弹拍。一年所得能几许，\r\n一日散尽何所惜。囊无千黄金，\r\n亦无双白璧。负郭二顷田，\r\n敛税三四石。十九种秫谷，\r\n以助糟丘癖。家酿憙次道，\r\n狗窦招光逸。何物骆夫子，\r\n乃尔太旷生。始知张翰一盃酒，\r\n愈於身后名。骆夫子，\r\n听歌声，为君留好语，\r\n伴月照江城。"
        },
        {
            "title": "龙兴客旅效子美寓居同谷七歌",
            "content": "殒我父天悲入骨，更有诸昆寄吴越。\r\n拊膺洒血欲长号，畏伤孀母辄不发。\r\n罪逆自合当刑诛，神谴人怒岂汝忽。\r\n呜呼三歌兮歌极伤，午天为我下严霜。"
        },
        {
            "title": "送菜徐安叟",
            "content": "清非太常而有三百六十斋，分似庚郎而无二十七种菜。\r\n日食万竟虚语，不糁藜羹时可再。\r\n一杯潋滟翻绿波，作客不妨穷鼎鼐。\r\n大儿咀嚼等太牢，小儿饮啜甘沆瀣。\r\n青青染肠形於色，阿鹜浑无食鱼态。\r\n闻君亦有釜轑声，大本须烦一车载。\r\n何苦厉声责妻孥，乘兴可能来访戴。"
        },
        {
            "title": "即席次必强六绝句",
            "content": "暖雾团云晚气酣，柅车游女密于蚕。\r\n锦城行乐忘归客，家在鱼凫碧水南。"
        },
        {
            "title": "即席次必强六绝句",
            "content": "市酒郫筒去未还，宗人厚德敌刘宽。\r\n田歌社舞生惆怅，聊向樽前佐客欢。"
        },
        {
            "title": "游罗园",
            "content": "故山新寄小郫筒，春事而今一半空。\r\n儿女笑从花影外，杯盘香在水光中。\r\n泉分石溜浑罂白，病得春醅半颊红。\r\n祓禊山阴已陈迹，试将青草葄衰翁。"
        },
        {
            "title": "官居偶书",
            "content": "湖山随顾盼，薄俸亦甘心。\r\n穷鬼不教富，诗魔长使吟。\r\n支颐闻落叶，隐几见栖禽。\r\n此意竟谁喻，萧萧秋夜深。"
        },
        {
            "title": "送权守解印趋阙",
            "content": "欲挽行人入醉乡，残春岐路日偏长。\r\n花容贴雨蜂儿静，麦浪翻风燕子凉。\r\n心计已高刘晏幕，恩波终载召公棠。\r\n去思正伴东溪水，听得潺湲更断肠。"
        },
        {
            "title": "龙洞",
            "content": "三年两到只忙忙，谁道云山得久长。\r\n松竹有孙龙蜕骨，人生头白是寻常。"
        },
        {
            "title": "冬夜有感",
            "content": "蓼虫常食苦，旅雁自知寒。\r\n谈士惜卷舌，将军解愁鞍。\r\n雪霜满天冬夜永，地炉无火青灯残。\r\n功名富践苦不早，一年百日红尘道。\r\n西还故国无故人，憔悴少年心已老。\r\n读书当许万户侯，岂意却作苏秦羞。\r\n深取闾阎薄徒笑，鲁人不识东家丘，\r\n吾祖谪官还旧里，灞陵亭尉犹低视。\r\n少卿偶作匈奴降，陇西士人惭姓李。\r\n由来人世轻不遇，文章第一空徒尔。\r\n俛出跨出何施颜，当时悔过淮阴市。\r\n夜深气射青云霄，此生早晚当乘轺。\r\n弹冠举手揖豪贵，行得紫绶牢结腰。\r\n本是壮夫志，几成儿女曹。\r\n平生重恩义，聊为寄风骚。"
        },
        {
            "title": "西轩",
            "content": "梦中得鹿本无心，觉后人亡只见金。\r\n水出吐蕃分黑白，地穷全蜀隔幽阴。\r\n枯肠正伴空城雀，白首更为梁甫吟。\r\n急求贾傅今宣室，谁赋伤谗屈子文。"
        },
        {
            "title": "闰重阳",
            "content": "凤历推移二十霜，一回重见闰重阳。\r\n糯田收早醪将熟，朔气来时菊整香。\r\n绿鬓不堪禁晚景，醉杯聊可浣愁肠。\r\n幽人百万扬州鹤，鼎足成欢未易当。"
        },
        {
            "title": "过廉水渡二首",
            "content": "茂林何事锁孤烟，开出澄光见碧天。\r\n江水不流廉节去，清名长解胜贪泉。"
        },
        {
            "title": "送张少卿赴召十首",
            "content": "谁将蜀柳赠行人，曾伴灵和殿下春。\r\n笑煞后来门下客，风流不似乃翁身。"
        },
        {
            "title": "渔父曲",
            "content": "黄蓑老翁守钓车，卖鱼得钱还酒家。\r\n醉中乘潮过别浦，睡起不知船在沙。\r\n篱根半落春江水，稚子蓬头采洲芷。\r\n莼丝芹甲满筠笼，日暮豀桥得红米。\r\n秋山远，秋木黄，斜汀曲屿苕花香。\r\n归云带暝卷寒色，晚吹吹回双雁行。\r\n鲈肥酒熟莼丝美，独钓孤舟老烟水。\r\n故人停浆问生涯，湘水光摇碧千里。"
        },
        {
            "title": "抱璞吟",
            "content": "最怜皇孙衣如鹑，尝笑参谋衾似铁。\r\n我今短褐秃无尾，穷年絮被还百结。\r\n勗清只饮洛口水，祁寒欲避西山雪。\r\n奈何童婢生菜颜，鸡肋相将伴头屑。\r\n小儿窥见已么麽，自言身是西州杰。\r\n青天白日用意深，浮云薄务生愁绝。\r\n一夕饮水成内热，抱璞出门望而却步折节。\r\n余光箭牖惊客眠，唤作非填写应泣血。"
        },
        {
            "title": "过江游灵泉寺",
            "content": "徐卿才力已无双，几日飞书约渡江。\r\n岸石有纹欺锦绣，野芦无数认旌幢。\r\n酒投渤澥难招偶，诗筑长城欲受降。\r\n玉尘清谈更通昔，定容寒月半侵窗。"
        },
        {
            "title": "所见",
            "content": "鬓丝萧散忙蚕月，笑靥匀停喜麦秋。\r\n落照已斜犹曝茧，故人未渡莫横舟。\r\n屋欹云影长年见，枕压豀声半夜流。\r\n料得此生无好梦，却胜终日有閒愁。"
        },
        {
            "title": "题兴化小阁",
            "content": "迎马玉簪看作竹，浸篱鸭绿已盈沟。\r\n田园秀润吾无着，却要江湖一小舟。\r\n钵囊有润何癯瘠，鱼鼓无声太寂寥。\r\n更向冲衢见车马，可能不过虎溪桥。"
        },
        {
            "title": "送范秉彝",
            "content": "东风吹起原头绿，墙暗萋萋芳草缛。\r\n舞筵辍按杜韦娘，旗亭便听金衣曲。\r\n石城山下路，回首不堪顾。\r\n灼灼小桃燃，萧萧疏雨暮。\r\n锦岸海棠烟，重寻已四年。\r\n新班庆莲幕，旧鬓愧华巅。\r\n市桥墩万缕森森柳，玉勒锦鞯快鞭走。\r\n故人半夜洗耳恭听牛头，望载濡唇百壶酒。\r\n须臾还上鹿头岭，道入猨猱怯分影。\r\n槐阴万笏黄阁深，沙路归来定重省。\r\n后生不乏乐职诗，幽处西南恐未知，\r\n吏部门人密无数，但惭驽马烦鞭笞。\r\n天边雁翮已光华，试睨银钩看草麻。\r\n夜直蓬莱得归晚，照衣金炬长飞花。\r\n纵凿城南沟，常有河东凤。\r\n青嶂入高吟，行台集佳梦。\r\n宦游无定居，相逢又相送。"
        },
        {
            "title": "挽江源张宽儒承事词",
            "content": "善颂堂下几生刍，{左牛右羊}{左牛右可}墓西千辆车。\r\n邑人清泪堕不已，食客行歌悲有余。\r\n家法新增小戴礼，生涯半用计然书。\r\n平生阴德知多少，势等岷峨报亦徐。"
        },
        {
            "title": "元次山作友丐予乃谚之",
            "content": "罢惰嫉游手，孤独嗟穷民。\r\n聋肓本定业。疥癞讵可亲。\r\n生事自破碎，谁肯收顽嚚。\r\n期期依马鞯，勃勃根车尘。\r\n眇者道眇者，跛复有跛僎。\r\n蹴尔既不悄，嗟来犹发嗔。\r\n色骄从墦间，所与皆贵人。\r\n气微仆桑下，会作山鬼邻。\r\n七日不火食，自断无此身。\r\n所以号道边，时逢怛隐仁。\r\n子胥至泷口，从者亦在陈。\r\n志鞭平王尸，弦歌杏坛春。\r\n不闻汩廉耻，亦岂生颦呻。\r\n只今趋权门，伪不如尔真。\r\n盃残炙已冷，赤泽盈精神。\r\n舐痔尝便溲，不怕污吻唇。\r\n摩足拂粒须，猬辱以为申。\r\n轩然上车马，气耀无等伦。\r\n造请冒风雷，谒吏诃叱频。\r\n尝闻郭恕先，本是先帝臣。\r\n酒偶挽屠沽，谓言等缙绅。\r\n衣而龟紫章，解而衣结鹑。\r\n扶起沟中瘠，便可席上珍。\r\n定知节义者，以故长贱贫。\r\n幡然归首阳，不厌薇蕨新。"
        },
        {
            "title": "再游云门山寺",
            "content": "筠马梯空正肉飞，山幽鸣鸟自声微。\r\n地趋玉嶂新朝眼，岩织天花欲坠衣。\r\n云木绸缪青羽葆，窦泉零落小珠现。\r\n重来且与看华表，只恐无人识令威。"
        },
        {
            "title": "飞练歌呈宋豳州宏文",
            "content": "玉娥入月云钩衣，素裙雪绡云畔垂。\r\n三山老仙不倦舞，霓裳半在秋江举。\r\n谢郎解取澄江拟，飞下高城化清泚，\r\n朝元环佩玉玲珑，天风吹落人间耳。\r\n六月夸父暍将死，一吸澜翻九河水。\r\n蟾乡换入石泉中，古柳阴前授琼几。\r\n清泉无苦多酌我，空洞麟肠已行舸。\r\n穷源直上翠微峰，小段参差绣岭宫。\r\n归来泉边却张席，女头残月投苍璧。"
        },
        {
            "title": "次韵子温检覆书事",
            "content": "博山灰冷一星寒，散乱文书少读残。\r\n夕饮清冰消热易，梦为胡蝶过家难。\r\n潘郎桃树参差见，沈老腰围隐约宽。\r\n雅量故应容嬾拙，功名同向镜中看。"
        },
        {
            "title": "送程公明",
            "content": "玉镫惊骦趁早朝，天香成阵暗蝉貂。\r\n平云无复偷閒到，溪阔烟深锁市桥。"
        },
        {
            "title": "次赵继公得未开牡丹之什",
            "content": "洛阳二月三月春，车轮马足飘香尘。\r\n金钱散尽花不见，买得桃李犹非真。"
        },
        {
            "title": "金牛道中",
            "content": "龙鳞凤翼阻腾骧，仰首青云自涉茫。\r\n汉月满衣谙客思，巴音侧耳觉吾乡。\r\n金牛有路通秦惠，筹笔无功愧蜀王。\r\n只笑无成谩来往，回头惭愧绿衣郎。"
        },
        {
            "title": "荞麦",
            "content": "神农播百谷，赐羌荍麦种。\r\n下子分苦甘，甘贱苦蒙宠。\r\n西山律候晚，春种夏苗茸。\r\n秋花深入云，风浪绮霞动。\r\n灌溉以时节，牧放远原陇。\r\n岁登蜗负归，兔径行错总。\r\n积困连云根，藁秸乱墟冢。\r\n赤茎堕钗股，黑实盈缶翁。\r\n锐首师郭尖，骈结友张仲。\r\n一身多模棱，四角腹膨肿。\r\n舂开铁悄飞。磨溜尘粉冻。\r\n溲和陶甄手，灰火助培拥。\r\n剂坚视铁石，薄厚拟轻重。\r\n不问镜月图，行至齐眉捧。\r\n杵洼新炒香，揉以牛羊湩。\r\n不托递炊饼，芹美思贡奉。\r\n来牟莫我贻，桄榔尚珍送。\r\n大宛来苜蓿，与尔俱闒茸。\r\n中都千贵人，侍食姬环拱。\r\n流匙滑玉粒，雕胡不在供。\r\n四海会万珍，方丈无点空。\r\n戎獠犬豕性，真可糠秕共。\r\n有客饭黄粱，浑忘梦中梦。"
        },
        {
            "title": "普州铁山福济庙祀神曲·迎神",
            "content": "夜郎北兮云苍苍，辛夷落兮木叶黄。\r\n兵佖路兮凯歌阕，渡泸归兮马汗血。\r\n宅灵安所兮岭之西，鼓角殷地兮乌夜啼。\r\n倏而来兮鼓舞迎将，苾芬兰羞兮冷冷桂浆。\r\n罗拜兮堂皇，神之乐兮未央。"
        },
        {
            "title": "兴利山居",
            "content": "江左风流恐未真，南州人物竟成尘。\r\n全家莫恨瘿张丑，四国且图山作邻。\r\n小漏天光浑失热，绿槐树盖始知春。\r\n柴扉昼钥能高枕，一到华胥胜路人。"
        },
        {
            "title": "中秋夜宿穆陵关",
            "content": "羁旅情怀不自禁，清霜岐路马骎骎。\r\n一年明月最圆夜，千里故人常别心。\r\n幸有酒沽除是醉，更无人赏又如阴。\r\n寒蛩似识风骚意，伴我凄凄到晓吟。"
        },
        {
            "title": "病中二首",
            "content": "林间风气杳无踪，欲遣谁人慰病慵。\r\n丐友何颜堪著论，祭拿无泪可沾胸。\r\n不知心逐摇摇旆，反为官怜楚楚松。\r\n最是少眠多念处，暝鸦残月五更钟。"
        },
        {
            "title": "月下口占戏子温",
            "content": "桂华已出海边山，雨叶翻光作夜寒。\r\n陶令骨清无鼻息，苦吟休倦倚阑干。"
        },
        {
            "title": "重阳近有作",
            "content": "短晷西风冷，残秋令节频。\r\n菊花无几日，竹叶劝何人。\r\n饱稻黄鸡矮，抛房紫栗新。\r\n时来持此备，未觉野夫贫。"
        },
        {
            "title": "听王子定吹箫",
            "content": "水花浸鬓根，荷叶践衫色。\r\n西城王老子，豪健不可得。\r\n客从日没来，鹑衣遍黄埃。\r\n银杯未羽化，公余烦一开。\r\n山猿供嘉果，书萤惊蜡炬。\r\n能持白玉箫，为作苍鸾语。\r\n凉飚助清奏，雨脚挥残暑。\r\n台边舞凤拍云来，潭底吟龙撇波去。\r\n君不见宁王当日争门迎，三十六宫学新声。\r\n玉人今夜教何处，二十四桥空月明。\r\n西城烟景何疏索，王子宦情殊不恶。\r\n有田日种黄金茅，叵奈蠹虫摇齿脚。\r\n少年英气无覉络，浩唱高弹神自若。\r\n春风走马入花林，红日垂头困瑶阁。\r\n老去腰支便矍铄，座人那肯妨诙谑。\r\n飞觞得似少年时，西窗几度灯花落。"
        },
        {
            "title": "观澜堂",
            "content": "风观生凉底事雄，五湖烟浪一堂中。\r\n公方观水那无术，客欲工诗正坐穷。\r\n翻出秋潮真是幻，化成蓬峤本来空。\r\n笔端造化党奇特，为扫茅茨半亩宫。"
        },
        {
            "title": "和李少卿",
            "content": "疏雨轻烟忆故林，一生难惬子由心。\r\n未须迳化陂龙去，留作甘棠异日阴。"
        },
        {
            "title": "简任安中",
            "content": "边公春梦昼悠扬，借有新嘲不汝妨。\r\n杖屦未经桃李树，棹歌空忆水云乡。\r\n子规啼去花应好，燕子归来日渐长。\r\n稍学渊明惜名酒，扫除斋阁待君尝。"
        },
        {
            "title": "赵壹读书台",
            "content": "台上看书千载客，故基青草白芊绵。\r\n那由府檄平平起，除到柴车特特贤。\r\n土俗更无堪计吏，古风空解惜囊钱。\r\n五行俱下何人见，独有高名伴汉川。"
        },
        {
            "title": "神泉道中寄李道明",
            "content": "野鸟啼春稍沉空，马蹄何故万山中。\r\n树连土雨微茫绿，花入麦秋零乱红。\r\n北阮不知贫气味，谪仙元有旧家风。\r\n正须洗出青青目，看取新来塞上翁。"
        },
        {
            "title": "次韵员子春游马溪二首",
            "content": "树影阴蒙迳，云衣浅扑门。\r\n禅心无冷暖，客意自晨昏。\r\n涧水鸣孬破，山花野血喷。\r\n再来何薄暮，驺从触狐蹲。"
        },
        {
            "title": "贻家弟",
            "content": "但知四壁有连珠，底事虚名更拙图。\r\n一{左豆右斗}病予犹百首，十年笑尔拙三都。\r\n霜风入颊休惊冷，瓦碗无油愿急呼。\r\n世上舌根皆识味，满倾终是爱醍醐。"
        },
        {
            "title": "次韵解君接感怀",
            "content": "太平事业按商周，麟阁仪形待子留。\r\n壮士长歌三箭定，鸱夷归老五湖秋。\r\n生涯底事空藏剑，英气平时已食牛。\r\n歌扇舞衫今太寂，暮云佳句敌汤休。"
        },
        {
            "title": "天王院",
            "content": "溪边竹瘦暮云昏，爱客头陀未掩门。\r\n问我年来何所事，袖边朱墨几多痕。"
        },
        {
            "title": "即席次必强六绝句",
            "content": "怜君醉里赋新诗，皎皎风前玉树枝。\r\n在处相逢开口笑，一生能有几多时。"
        },
        {
            "title": "日出东南隅",
            "content": "日出东南隅，照见城西途。\r\n出门履冰去，荆棘残人裾。\r\n洛阳繁华陌，车马寻芳客。\r\n欲往从之游，青松淡无色。\r\n安得邻松心，投君午岁阴。"
        },
        {
            "title": "山间女",
            "content": "倚竹情何极，伤春事已阑。\r\n长眉弯月薄，翠袖怯天寒。\r\n倩妇拢新鬓，凭人易旧冠。\r\n轻闻骑马客，相趁隔篱看。"
        },
        {
            "title": "将进酒",
            "content": "君不见青青河畔草，秋死严霜春满道。\r\n又不见天边日，薄暮入虞泉，\r\n晓来复更出。匆匆年光不相待，\r\n桑海由来有迁改。人生荏苒百年间，\r\n世上谁能驻光彩。秦皇汉武希长生，\r\n区区烟雾求蓬瀛。骊山茂陵皆蔓，\r\n悠悠千载空含情。荣枯自有主，\r\n富贵不可求。正值百花飞似雪，\r\n如休不饮令心忧。"
        },
        {
            "title": "寄郑明举香",
            "content": "手匀沉实伴兰荪，著壁青烟未有痕。\r\n掩鼻新来憎甲俗，拂衣无处避膏昏。\r\n不成乱臭须持枣，却恐偷生误返魂。\r\n寄语山间郑夫子，年来悬麝厌当门。"
        },
        {
            "title": "登牛溪岭",
            "content": "岷峨润眼长可人，清江水绿如九亲。\r\n水光山色不相送，自涯需返情太真。\r\n另车驱将向何处，到此已与魑魅邻。\r\n投荒哀过三良死，可赎人亦百其身。"
        },
        {
            "title": "送李才儒",
            "content": "未觉乡关岁月深，转山旗影缓愔愔。\r\n远人愿见乔卿服，支邑曾随子贱琴。\r\n摅散幽阴千古恨，发明忠义一生心。\r\n冰清不屈二天庇，雨化宁逢三日霖。"
        },
        {
            "title": "卢舍那僧舍留别",
            "content": "脆柳飞花弄晚晖，云罗云紵试春衣。\r\n个身未便长为客，化鹤千年亦一归。"
        },
        {
            "title": "送赵伯高",
            "content": "北窗玩韦编，穷年见三绝。\r\n持文斗时英，胜不待口舌。\r\n以此起门户，鹡鴒同好音。\r\n何物弟兄贤，令人笑书淫。\r\n车中莹连璧，世外无南金。\r\n当时声名卑贾马，嗟今位出稠人下。\r\n我归政欲质经疑，礼失尚容求诸野。\r\n争名国寄涎蜗角，得少失多人不觉。\r\n浑无钩距肖子都，大有诙谐胜方朔。\r\n平时出山游锦官，马蹄踏君门前道。\r\n江长舟自横，迳荒人莫扫。\r\n不须苦洗霜根发，星星复出如秋草。\r\n龙华美酒贱如水，一酌令君变衰老。"
        },
        {
            "title": "刘小漕",
            "content": "五云入梦翠浮农，正在高阳巴里中。\r\n八叶萤含天露绿，千年桃映海波红。\r\n流钱远裔争推晏，青史何人独比雄。\r\n白面门生指椿桧，愿肩华发倚春风。"
        },
        {
            "title": "送邵马勾二首",
            "content": "飘零愁杀病参军，点点黄泥渍帽裙。\r\n藏火解销秦地铁，骑驴重数华山云。\r\n儿号惟有韩司业，官冷谁怜郑广文。\r\n身世泡沤浑道得，请君一笑北邙坟。"
        },
        {
            "title": "东陂",
            "content": "珠槃出海山峥嵘，荥阳城东春水生。\r\n路沙陷车没马脚，行人避沙堤下行。\r\n个中人利鱼芡美，轻舠细纲晨纵横。\r\n烟云瀰茫水面阔，鸥鹭不管机心萌。\r\n齿繁九州无无旷土，此地何得无人争。\r\n我欲决水界畦垄，万顷毕种沲为明秔。\r\n黄穰大笠趁春雨，日与老农来劝耕。"
        },
        {
            "title": "登天台",
            "content": "江云不与山云接，土雨还因夜雨消。\r\n独上天台肆遐瞩，故乡只隔一山遥。"
        },
        {
            "title": "九支池二首",
            "content": "际天州县出要荒，始觉承平日月长。\r\n一望宛无戎甲马，四围皆是流封疆。\r\n清笳沓沓翻新曲，寒月低低下乳墙。\r\n说与远人知德意，九重深处是成康。"
        },
        {
            "title": "问田尉公俞丐菊栽",
            "content": "曾泛黄花竹叶轻，更御篱下数繁英。\r\n主人已后荒三径，狂客从前号四明。"
        },
        {
            "title": "刘小漕",
            "content": "乱红缬眼柳花飞，烟抹霅溪秀一围。\r\n北背美人占梦去，夕阳行客舞雩归。\r\n三吴父老传冰节，两蜀江山识绣衣。\r\n预草封章千百纸，此身明日接天威。"
        },
        {
            "title": "铁山祠成二首",
            "content": "缥缈团空翠一围，丛神社鼓日相依。\r\n阴天几处看云阵，夜雪何时化铁衣。\r\n鸟鼠莫栖新蕊殿，风尘从染旧龙旗。\r\n门前汗马蹄翻玉，犹似当年力战归。"
        },
        {
            "title": "官归",
            "content": "旅巢几百指，水国漫三年。\r\n极望只秋草，归耕惟石田。\r\n不成便招隐，渐拟欲安禅。\r\n那得苏司业，相逢乞酒钱。"
        },
        {
            "title": "龙水板桥院",
            "content": "送腊温浓万井同，筠舆犹走万山中。\r\n曝成枯菜依檐白，染出春衣映壁红。\r\n掩豆豚肩仍岁俭，传觞酿翁几家空。\r\n不知新嵊招陶否，等向江干送五穷。"
        },
        {
            "title": "送程公明",
            "content": "青草山头一万家，那分下泽有龙蛇。\r\n不知明日都门客，肯与东风缓颊牙。"
        },
        {
            "title": "刘子常约赏海棠",
            "content": "共愁明月照空杯，莫逐时人溺死灰。\r\n百日酒随山客尽，一年春逐海棠回。\r\n门无辙迹草自长，燕不世情贫肯来。\r\n豆饭芋羹容易继，明朝花落不重开。"
        },
        {
            "title": "题石子溪亭",
            "content": "怪事年来一秃翁，懒能挥涕谢途穷。\r\n归心岂但杜鹃劝，官味正嫌玄酒浓。\r\n枯叶展开蚕命老，山花飞尽蝶家空。\r\n愿从春社田塍饮，内史而今要治聋。"
        },
        {
            "title": "药水岩",
            "content": "岩前曾考腐斤樵，洞里仙人不可招。\r\n龙睡有时悭小雨，春长无地觅灵苗。\r\n与攻中散平时懒，更沃文园异日消。\r\n调鼎和羹须玉液，预私清泚注轻瓢。"
        },
        {
            "title": "相鹤轩",
            "content": "别传眼法定何如，不用平平许负书。\r\n贵客逢轩乘有分，道人得玉食无余。\r\n钧天万舞知新奏，华表千年识故居。\r\n田屋老翁亏鉴戒，伴鸡同放不知渠。"
        },
        {
            "title": "送程公明",
            "content": "渐横碧落快秋风，回首云山几万重。\r\n明夕长亭新梦破，乱鸦残月五更钟。"
        },
        {
            "title": "项羽庙",
            "content": "空使秦人笑沐猴，锦衣东去更何求。\r\n何怜了了重瞳子，不见山河红雍州。"
        },
        {
            "title": "又三绝戏老友",
            "content": "西风学得不风流，每怪衰逢末伏秋。\r\n一陈清风吹醉帽，故教人见老人头。"
        },
        {
            "title": "陋夷",
            "content": "疗饥宁采故丘薇，真陋羌夷讵可依。\r\n火日四山犹堕雪，鬼林六月不单衣。\r\n药残花萼归方册，狨老金丝触祸机。\r\n倒指瓜期今已足，早修云翼背西飞。"
        },
        {
            "title": "题东高堂壁",
            "content": "主簿骑驴云外去，山僧吹笛梦中来。\r\n行人不用重回首，自有东风播凤台。"
        },
        {
            "title": "桃花菊",
            "content": "秋雨秋风夜，闲为桃菊吟。\r\n任香飘涧水，回翠入篱金。\r\n苦李自胡越，幽兰初腹心。\r\n故山千里外，回首暝烟深。"
        },
        {
            "title": "从辟沪南道中晓征三首",
            "content": "矍铄从戎恃骨强，旧衣褒博讵堪装。\r\n岁云暮矣家安在，月出皎兮山更长。\r\n锥子秃毛穷有分，碑颜没字老何妨。\r\n凭君为护痴儿女，白首相期乐未央。"
        },
        {
            "title": "锦江思",
            "content": "独咏沧浪古岸边，牵风柳带绿凝烟。\r\n得鱼且斫金丝鱠，醉折桃花倚钓船。"
        },
        {
            "title": "分蒲萄遗苏必强",
            "content": "吏归珍客赐，手自举铜盘。\r\n珠酿旧琼液，烟匀秋露漙。\r\n初分马乳碧，聊别水晶寒。\r\n教彻梨园曲，停歌一处餐。"
        },
        {
            "title": "高宜试剑石",
            "content": "巨石中分断，涓流自此东。\r\n尧仁方宅土，项氏曷当锋。\r\n兴起汉高业，勤劳夏禹功。\r\n故应行道者，知古企遗踪。"
        },
        {
            "title": "春日自锦封归宁过玉岩寺",
            "content": "曲槛横桥尽落梅，春风草木自承恩。\r\n一身初逐断鸿去，百里犹余残烧痕。\r\n回首锦豀花柳市，那如山寺水云村。\r\n鸣驺喜色知多少，白妇双亲笑倚门。"
        },
        {
            "title": "送钱使者三首",
            "content": "玉翰飞过汉江东，蜀道三年兴已穷。\r\n明日登山临水去，故国啼鸟落花空。\r\n闻今自草延英奏，合下人推长者风。\r\n燕麦兔葵初乱眼，欲将修翼问归鸿。"
        },
        {
            "title": "鹤雏引",
            "content": "君不见郝氏庭前晚日破秋阴，隆也便便千古心。\r\n又不见云梦渔矶碧水处，俊也清名挂青名。\r\n儒风忠节两传家，杰气源源长不已。\r\n武威夜色沈秋月，武威楼上歌声咽。\r\n梦回天与玉麒麟，争似峨眉千仞雪。\r\n雪中落落多乔松，苍枝偃干如虬龙。\r\n枝上曾栖云表鹤，养雏飞去翔寥廓。\r\n年来又见鹤雏归，城郭依然人已非。\r\n悠悠却返烟霄去，蜀雾秦云千里暮。"
        },
        {
            "title": "挽张承事词",
            "content": "长吟清啸蜀江干，一尺霜根向物寒。\r\n吾道只知尊孔子，奇书何用学刘安。\r\n玄谈客去虚方丈，碧落雏归迅羽翰。\r\n晓月流星无处觅，断云空著子陵滩。"
        },
        {
            "title": "送邵马勾二首",
            "content": "芳菊江蓠泣冷烟，秋风秋雨老行鞭。\r\n尝依故国横经笥，犹忆南堂乞炎仙。\r\n月瘴稍昏斜谷路，渔竿空倚北豀船。\r\n有钱他日邻枌社，待觅嵩阴一顷田。"
        },
        {
            "title": "送万俟持正三首",
            "content": "高歌闻白雪，美味熟醍醐。\r\n解印悬虚橐，鸣鞭指上都。\r\n倚楼怀旧德，目远认平芜。"
        },
        {
            "title": "有酒歌",
            "content": "晴晹斥沈阴，散漫浮空云。\r\n手提竹豀醪，疾声呼细君。\r\n且涤牛头樽，我欲有所云。\r\n仰看东南天，始见昭回文。\r\n星星眩两目，欻乐还相分。\r\n天下爱浮云，浮云能自寄。\r\n属君乍浮云，要识浮云意。\r\n何必持身苦苦愁，但愿有酒长长醉。"
        },
        {
            "title": "冬至夜宿颙口市",
            "content": "宁辞举棹频，不觉又黄昏。\r\n有感逢冬节，无穷宿水村。\r\n客心愁待旦，杯酒强开樽。\r\n共祝同欢庆，亨途莫我论。"
        },
        {
            "title": "题冯园三首",
            "content": "浑道无情易别离，袖痕看取泪燕脂。\r\n阳关三叠何须唱，正是征鞍欲去时。"
        },
        {
            "title": "夜坐有感并简与讷教授",
            "content": "青灯微火照寒更，不信儒冠误此生。\r\n翻觉广文官未冷，始闻工部辟初行。\r\n三年宦竞秋萧瑟，一枕时情梦战争。\r\n思过故园寻故老，旋持春酒看春耕。"
        },
        {
            "title": "和许表民湔江驿四题",
            "content": "笋成森碧玉，麦熟敛黄云。\r\n村酒不堪酌，一杯能易醺。"
        },
        {
            "title": "隐居",
            "content": "伯鸾翠构元临市，靖节幽居闻近朝。\r\n事过自余安水石，客忙何至走渔樵。\r\n价高少室仍休问，径捷终南更易招。\r\n岭上有云如可寄，肯将台鼎换箪瓢。"
        },
        {
            "title": "次韵任使君咏梅二首",
            "content": "平时化力与扶持，莫道春工未肯私。\r\n暗有浮香通淡月，瘦无寒叶到空枝。\r\n腹中太白何多锦，句下韦郎自不知。\r\n阴谷未开公见否，葭灰暖律更烦吹。"
        },
        {
            "title": "题兴化小阁",
            "content": "田界纹楸看绿玉，池分龟兆渴清泉。\r\n水曹载酒非无意，小雨留人信有缘。"
        },
        {
            "title": "题月山亭",
            "content": "山如偃月江如玦，我歌骊驹与公别。\r\n出门大路礲砥平，何得却言新径捷。\r\n新径无人可问迷，荆棘勾衣马蹄折。\r\n急行先到决不疑，大路知公笑人拙。\r\n巾车和銮长中节，缓绥脂毂循安辙。\r\n此身逸乐无疏虞，五里少体会十里歇。\r\n一迟一速勿复论，只将大路指儿孙。"
        },
        {
            "title": "资州邓园",
            "content": "苍官愯愯护重岗，绿玉寒梢亚短墙。\r\n春事鸟啼三月老，路人风送百花香。\r\n蜂衙归去栏干静，江面飞来燕子忙。\r\n簿领堆中催白发，不知閒日许多长。"
        },
        {
            "title": "谢杨秀才惠文编",
            "content": "漆园梦过感天涯，坐客元非借齿牙。\r\n小杜阿房终是好，沈郎雌霓不容差。\r\n岂羞东郭先生履，行谢关西孔子家。\r\n五斗折腰闻道晚，未穷摛藻胜春花。"
        },
        {
            "title": "送刘汉特兼简邵子文",
            "content": "绿篠欹墙叶叶声，夜凉风细露华清。\r\n飘零何幸逢公子，邂逅相看不世情。\r\n拟向伯伦求酒颂，不知东野解诗鸣。\r\n三峰峰下文章伯，应忆当年阮步兵。"
        },
        {
            "title": "立化童子",
            "content": "冷饭残羹属与谁，其他消息问谁知。\r\n竿头一步饶师进，不是当年去得迟。"
        },
        {
            "title": "宋隐君挽词",
            "content": "贵口轻翾意自融，鸣柯芥羽逐春风。\r\n猗欤宋氏青云器，师我缁川白发翁。\r\n沃壤可彰千载义，旧窗空负一生功。\r\n新阡无用栽凡木，待看奇才长碧桐。"
        },
        {
            "title": "即席次必强六绝句",
            "content": "夹道红英碎缬鞍，文园春满带围宽。\r\n双轮不解生方角，只作繁城数日欢。"
        },
        {
            "title": "月下",
            "content": "俗意款能免，高情谁与论。\r\n惟怜今夜月，依旧照衡门。"
        },
        {
            "title": "送牡丹与赵元思",
            "content": "只许青松约岁寒，姚黄魏紫偶盈盘。\r\n晨妆休插无盐鬓，送与文君卷帐看。"
        },
        {
            "title": "磁钓翁",
            "content": "尺巘方壶小，泓泉渤海深。\r\n陶公慈母手，抔土故人心。\r\n蓑笠不愁敝，鲦鱨何处寻。\r\n虚堂值萧瑟，犹苦百虫吟。"
        },
        {
            "title": "过金牛自劳",
            "content": "帖险缘虚知几蟠，小山细水入平宽。\r\n云何瘿妇翻相笑，土木形骸亦属官。"
        },
        {
            "title": "送菜徐秀才",
            "content": "锦里园官供菜把，草堂诗客重伤贫。\r\n一杯野老夸芹美，笑煞从来食肉人。"
        },
        {
            "title": "宿西谷院六首",
            "content": "山翠围裘领，豀声响佩环。\r\n终年无俗客，不用掩松关。"
        },
        {
            "title": "春深过黄亭",
            "content": "碧流未到小也五，半亩筼筜荫紫苔。\r\n迟日暖风留不得，乱红飞去燕衔来。"
        },
        {
            "title": "同宋长江登江店唐氏山阁",
            "content": "白头记室朱颜令，山阁忙来去却迟。\r\n碍尽江天松不管，吹平沙篆雁应知。\r\n思倾竹叶疑无分，要赋梅花恰是时。\r\n王粲从军归信近，贮囊试看几多诗。"
        },
        {
            "title": "江提仓生日二首",
            "content": "青锁沈烟暝著沙，鞭蕖云帐晓吞霞。\r\n南金人物无双士，宫锦文章自一家。\r\n赏过十分银汉月，采归千岁海桃花。\r\n蜀仙行劝长生酒，燕寝凝香碧雾斜。"
        },
        {
            "title": "禅房",
            "content": "石窦涓涓函丈冷，海云叠叠暮山低。\r\n秋风早晚惊禅定，肯为陶潜一过溪。"
        },
        {
            "title": "时雨试步寄员子春",
            "content": "与竹他年仅有衣，敢愁天赋鲜岐嶷。\r\n拿{父少右丶}不拜浑闲事，踉蹡初行吏效谁。\r\n莫道汉家飞将种，那知天上石麟儿。\r\n若令新岁能翻舌，先寄城东老员诗。"
        },
        {
            "title": "送张德翁推官赴阙歌",
            "content": "君不见长安城中长乐坡，坡前冠盖肩相摩。\r\n十人八九送别者，我今亦吟送别歌。\r\n任烦应剧青山里，下望州廛如井底。\r\n白云满眼心无尘，明月到窗诗就纸。\r\n山花映面春日迟，紫骝嘶去闻行期。\r\n年来声韵非相知，几属喧啾轻薄儿。\r\n我歌止此不复员作，更欲作歌当寄谁。"
        },
        {
            "title": "半方壶诗",
            "content": "主人未得老三山，半作方壶忆夜坛。\r\n鹤本令威来汉表，凤翔萧史下琼栏。\r\n到门佳客双凫落，入座清风六月寒。\r\n破灶黄金已无数，定知云翼说烧丹。"
        },
        {
            "title": "正月末再来渡石桥见桃花盛开有感而赋",
            "content": "小桃弄色仍千本，流水飘香又一年。\r\n何必人如花灼灼，但教情似水涓涓。"
        },
        {
            "title": "送菜徐秀才",
            "content": "黄精未有积雪，晚菘犹带寒烟。\r\n虽辜主父九鼎，不减何郎万钱。"
        },
        {
            "title": "访幽人",
            "content": "紫骝摇玉东城东，绿眉少年双颊红。\r\n扫尘先风骚客，豪气几吞云梦泽。\r\n新诗一夜急春风，飘落樱桃点窗白。\r\n青烟昼覆琉璃樽，何时投袂歌王孙。\r\n归去来，黄陵老鸦啼日昏。"
        },
        {
            "title": "古兴",
            "content": "学仟在空谷，不复顾荣名。\r\n肯因入俗语，易此高世情。\r\n仟道竟寥邈，癯身学未成。\r\n赤松果安在，日夕哀猿声。"
        },
        {
            "title": "新春道中口占",
            "content": "千本春桃行石颜，暖风扶袖入云端。\r\n庾郎食菜今多少，但看行厨白璧盘。"
        },
        {
            "title": "重阳舟次高邮",
            "content": "途远舟程未到家，此身谁念客天涯。\r\n东篱乍破黄金蕊，旧鬓新添白雪牙。\r\n莼美不须添酱豉，蟹肥无复羡鱼蝦。\r\n白衣送酒知何在，疏放终难学杯嘉。"
        },
        {
            "title": "绮阁吟嘉州李使君命官妓段倩乞诗席上为赋",
            "content": "秋风瑟瑟吹帘旌，浪英碎玉秋渚平。\r\n绮阁美人抱明月，坐洒银钩锥画雪。\r\n神情何似卫夫人，小年学歌风挽云，\r\n锦囊乞句苦不早，种树江南今亦老。\r\n阁中璧月闲摇空，美人巧笑开芙蓉。\r\n凌波莫背栏干立，郑帘但放余霞入。\r\n茂陵白马何时归，江北枫花处处飞。"
        },
        {
            "title": "大佛寺留题",
            "content": "绿篠寒松小翠微，鱼声寂寂鼓声稀。\r\n山头远见龟屏出，海峤谁迁石笋归。\r\n欲得鬼神添岭桧，却愁风雨断天衣。\r\n醵钱欲作翚飞观，一钵无妨厌蕨薇。"
        },
        {
            "title": "西岗重九",
            "content": "天涯一角见重阳，萧洒西风客断肠。\r\n麻紵未更今日白，菊花还似去年黄。\r\n陶潜把酒得开解，宋玉临墙乍感伤。\r\n借问龙山歌会者，座中谁认绿衣郎。"
        },
        {
            "title": "晓雾行",
            "content": "山川蒸空气充塞，宇宙冥冥昼昏黑。\r\n九州四海安在哉，出门寸步迷南北。\r\n赤乌觜距非不刚，执辔神人身更长。\r\n胡为柔濡甘隐翳，坐令万里无晶光。\r\n我欲奋袂挥霜刀，恨身无翼愁天高。\r\n茫然一身不可断，力微援寡诚徒劳。\r\n安得长风生海边，扫院氛秽开青天，\r\n葵藿倾心知所向，共看白日当空悬。"
        },
        {
            "title": "过邠郊归蜀",
            "content": "摩笄绿玉笋抽芽，卷地兜罗柳放花。\r\n蛱蝶团空飞锦绣，葡萄上架走龙蛇。\r\n河源曲曲无千仞，土室层层有几家，\r\n脱得身归银汉近，云津却拟问仙槎。"
        },
        {
            "title": "彦升索春晖亭诗予昔登亭上见凡赋诗率比兴於",
            "content": "雕龙雏老师，块坐司莩灰。\r\n东皇驾青车，先动一信来。\r\n咸池洗日光，拥出扶桑台。\r\n从前幽谷根，细甲亦以开。\r\n百嘉各分荣，差遍岭头梅。\r\n玉壶花箙迟，舒景讵可催。\r\n河冰澌液流，暖意何限回。\r\n要见物化工，无处求枯摧。\r\n晴晖最浩荡，气律浃九垓。\r\n慈母融和心，抚弄从提孩。\r\n明眸照封胡，笑齿发老莱。\r\n君求赋春晖，世岂无邹枚。\r\n孝报日益丰，但先植三槐。\r\n\r\n【注释】：【原题】：\r\n彦升索春晖亭诗予昔登亭上见凡赋诗率比兴於雨草如东野初语予疑命名者意在春晖育物如慈母之贤欲彦升朝夕视亭名必有得矣今无负於春晖予是以有作也"
        },
        {
            "title": "送程公明",
            "content": "解颐诗训忆趋庭。四十专城发尚青。\r\n屈指世间无此乐，路行争看老人星。"
        },
        {
            "title": "和许表民湔江驿四题",
            "content": "吹来槐荚细，过去杜鹃悲。\r\n惯客久无念，送春閒有诗。"
        },
        {
            "title": "江道中",
            "content": "项没黄茆疑虎蹲，风摇脱木一浮云。\r\n忘机沙溆双鶬远，小景人家一水分。\r\n野寺钟声昏后寂，寒衣砧子夜深闻。\r\n山中悦老无亭榭，白酒长新橡栗肥。"
        },
        {
            "title": "秋日登楼",
            "content": "浓扫清阴壑秋，眼光新糊涂仲宣楼。\r\n等閒欲作东山醉，却为苍生不破愁。"
        },
        {
            "title": "黑水馆",
            "content": "孤宦轮蹄消岁月，谁缘清赏慰蹉跎。\r\n曾行轩户昔无处，见在江山今得多。\r\n雪色云容通剑阁，镜光池溜属天河。\r\n本来一段真奇绝，不肯关情柰俗何。"
        },
        {
            "title": "次韵崔同年马上口占二首",
            "content": "柳花榆荚半飞空，燕子衔来尽落红。\r\n日与长安俱未远，可能提榼问东风。"
        },
        {
            "title": "岁尽行县归示时雨",
            "content": "五府辟书如齧铁，八关炙手能令热。\r\n山梅何苦要先春，清艳更多终欠叶。\r\n贵游结懽过美酒，不问贤愚皆可口。\r\n秕糠簸扬在米前，鸡口差池落牛后。\r\n乃翁活计真么麽，欲挂冠缨犹未果。\r\n一岁山行今解火，百巧百穷无似我。"
        },
        {
            "title": "宿西谷院六首",
            "content": "野鸟休惊起，浮云莫厌看。\r\n松萝秋后碧，岩谷暑中寒。"
        },
        {
            "title": "重阳酝未熟无菊绝句",
            "content": "露寒黄菊怯芬芳，入翁新醅示可尝。\r\n痛饮不须撞令节，花开酒熟是重阳。"
        },
        {
            "title": "古兴",
            "content": "倮葬畏礼法，厚葬索衣衾。\r\n金缕与玉柙，五陵非不深。\r\n万宝埋幽光，苦为群盗寻。\r\n上古莫封植，弃之中野林。\r\n上以饱飞鸟，下从蝼蚁侵。\r\n人情远臭腐，焉知孝子心。\r\n死者或有知，自亦畏奢淫。"
        },
        {
            "title": "舟中漫兴",
            "content": "梅雨冥冥湿钓船，失群寒鹭下江天。\r\n一声长笛无穷意。自叠渔蓑白日眠。"
        },
        {
            "title": "送元景参辟痈",
            "content": "老年鹤瘠玉苍苍，送汝难收泪两行。\r\n短褐尚存慈母线，义居初割紫蜂房。\r\n埙篪元自音声协，鸿雁而今羽翼长。\r\n别业未尝收菽粟，一家温饱待文章。"
        },
        {
            "title": "坦溪亭",
            "content": "溪上龙孙千岁绿，上亭拟掇青溪曲。\r\n团团白露着琅玕，故与幽人送暮寒。"
        },
        {
            "title": "送邵子文",
            "content": "柳映平桥路带沙，行人归思浩无涯。\r\n临岐萧寺琐苍竹，催客杜鹃啼落花。\r\n千里乱山云自暗，一豀流水日空斜。\r\n伊予最是多情乾，为拂前题置碧纱。"
        },
        {
            "title": "题朱令德祠",
            "content": "全家领项付吴钩，香骨当年谁共收。\r\n鼎鑊九泉留景进，旌幢知骑忆同州。\r\n唐人铁券惊何语，蜀国壶浆笑旧游。\r\n古柏参天僧社冷，暮烟风雨使人愁。"
        },
        {
            "title": "题永康县山光阁",
            "content": "吹鬓东风可但寒，倦飞孤鹤已知还。\r\n花光弄暖翻承雪，云翼回阴却见山。\r\n野水曲行林下绿，春禽唤出梦中閒。\r\n欲营老宅南头住，待驻人间耐久颜。"
        },
        {
            "title": "题冯园三首",
            "content": "林园暖日注蔫红，啼鸟得来树亦空。\r\n莫道主人无意在，解将篱落护春风。"
        },
        {
            "title": "挽史太君词",
            "content": "吴楚云帆万里风，元歌来哭旧江东。\r\n梁城皓鹤千年恨，蜀垄青松一梦空。\r\n滏水波声天地远，灞陵山色古今同。\r\n碑阴且刻东坡语。勋烈将收国史中。"
        },
        {
            "title": "咏晴",
            "content": "髯老新诗锦自裁，雨绡烟帐玉屏开。\r\n风摩团碧阴云破，檐倒斜红晚景来。\r\n蚁阵争雄人未觉，蚊雷强聒夜相陪。\r\n请君日醉兵厨酒，千古英流安在哉。"
        },
        {
            "title": "送时仲西归",
            "content": "挂书牛角来东都，短小不长五尺余。\r\n龙章凤姿蕲见用，回叱关吏身无繻。\r\n志如鹗气虎，整束衣冠诧齐鲁。\r\n膏油继晷不识眠，虀盐充肠久味苦。\r\n尔来试拟观国宾，势笔四顾旁无人。\r\n刘蕡射策不中彀，何蕃如家知有亲。\r\n不平豪华愤四五载，虚老身姓三十春。\r\n杜门读书破万卷，终教此道淳乎淳。\r\n行行雪霜寒凝野，侵星据鞍跨羸马。\r\n妻子评郎被褐还，玉柱机头差不下。\r\n但夸舌在终可图，肯向明时惭达者。"
        },
        {
            "title": "呈恩主户部郎中",
            "content": "翠轺行色倦秋阴，且听新来泽圉吟。\r\n云起已知山有助，鸟啼争柰竹无心。\r\n斗光指客求佳气，桐尾收烟得好音。\r\n他日谷通千里信，西风吹雁亦浮沉。"
        },
        {
            "title": "题北岩定林院方丈戊戍正月二十四日携诸童稚",
            "content": "东风桃李年年在，化国光阴日日长。\r\n试数开元到今夕，几经繁盛几凄凉。\r\n\r\n【注释】：【原题】：\r\n题北岩定林院方丈戊戍正月二十四日携诸童稚来游藉草而饮既醉书方丈小垣以去"
        },
        {
            "title": "题延宾亭",
            "content": "秋叶春风自一村，主人高谊揖公孙。\r\n未容急去须投辖，却恐重来不置门。\r\n歌彻晓云归曲席，酒醒残月照空樽。\r\n何时下客腰悬印，西向偿君一饭恩。"
        },
        {
            "title": "次韵张永锡等制留题通泉聚古堂",
            "content": "及时瓜李任浮沉，畏景游云苦太侵。\r\n环县江流元渺渺，参天乔木自森森。\r\n七言妙语腾光焰，八法新题冠古今。\r\n闻道宵征最清处，风翻旌旆月流襟。"
        },
        {
            "title": "清泉馆",
            "content": "晓踏高坡日始悬，清泉未见口生烟。\r\n飞凫欲到二千里，挟策徒劳三十年。\r\n绣带长川初背眼，云根双剑远磨天。\r\n骕骦齿健嘶风去，更敢披头重著鞭。"
        },
        {
            "title": "送元播",
            "content": "恩光渺渺似涪波，湿雪欺梅奈别可。\r\n敛尽寒威离两蜀，播将春色入三河。\r\n轻装旧橐黄金少，故国新丰美酒多。\r\n不负一生经济术，他年元鼎解调和。"
        },
        {
            "title": "送张君实赴制举",
            "content": "不用名矜自半千，高才十二许争光。\r\n乘轺远道三千里，下笔谈王数百篇。\r\n忠胆自能倾白日，决科时似选青钱。\r\n山城送别无他祝，早属登瀛第一仙。"
        },
        {
            "title": "新春道中口占",
            "content": "挑人构目空依路，唤客莺声又隔林。\r\n病渴相如今已老，悔将春事入琴心。"
        },
        {
            "title": "醉乡",
            "content": "客至终投辖，朝回讵典衣。\r\n待眠卿且去，亟酌我将归。\r\n泉郡新封邑，糟丘小翠微。\r\n离家今万里，坐隔羽觞飞。"
        },
        {
            "title": "乐园假寐",
            "content": "蓝天声去复回，虫丝长复短。\r\n江村石枕冷，一睫春梦断。\r\n明朝骑马且重来，日迟更为杨花暖。"
        },
        {
            "title": "杂兴",
            "content": "燔肉苟不至，何暇税冕行。\r\n一日废礼经，不如无此生。\r\n相鼠知拱手，寒暑不变更。\r\n威仪特文具，衽席为乱萌。\r\n蔑知圣人意，但以口舌争。\r\n如彼为肉者，死即五鼎烹。"
        },
        {
            "title": "挽崇宁王雅桥杨公善宣教词",
            "content": "何秘他杨重蜀苗，关西华胄固遥遥。\r\n大成殿老身先介，贝叶书成血未消。\r\n金马祥光开旧地，玉虹寒影卧新桥。\r\n伟翁有子全忠孝，行看珪璋荐盛朝。"
        },
        {
            "title": "中江道中",
            "content": "江枫摇落市烟青，石壁方严水面平。\r\n若问滩流何太咽，定随行客学吞声。"
        },
        {
            "title": "东海曲",
            "content": "鉴湖摇碧冷吞吴，虎丘雪树纷琼珠。\r\n破雾冰轮薄云母，河汉微茫星有无。\r\n清辉浩渺夫差国，爽气横空凝夜白。\r\n古石寒生万丈光，飞虹远射徐卿宅。\r\n徐卿世有玉麒麟，长噙凤语城南客。\r\n东海蟠桃经复红，千年消息倚春风。"
        },
        {
            "title": "送张少卿赴召十首",
            "content": "燕子楼成月满栏。缕金衣就酒翻澜。\r\n从前乐府知多少，再到东山记谢安。"
        },
        {
            "title": "祭先农",
            "content": "帝先农功，曰惟孟春。\r\n载耒与耜，昕及南亩。\r\n穜稑薿薿，以布以种。\r\n帝躬三推，土膏雷动。\r\n百工比栉，其耕泽泽。\r\n岁约有年，裕帝之德。\r\n我艺我黍，我敛我稷。\r\n为醴为酪，斟酌吉礼。\r\n吉礼既至，神只来游。\r\n燕及祖考，万邦作休。\r\n降福孔穰，飶芬其羞。\r\n於以正辞，亦又何求。"
        },
        {
            "title": "代张元老上许漕",
            "content": "文章摛锦已堆胸，直指威声府仰中。\r\n蜀部星高千幛静，平舆龙起一渊空。\r\n阅人妙学函明镜，飞镝清心本素风。\r\n垂手污涂收酱瓿，为怜识字老扬雄。"
        },
        {
            "title": "次韵解君接感怀",
            "content": "能向风尘识马周，新丰饮尽得相留。\r\n后车贯载胡王缚，衰草频惊战马秋。\r\n灵武须公来闢土，桃林他日待归牛。\r\n承平卫霍知虚老，剩著新篇继日休。"
        },
        {
            "title": "刘小漕",
            "content": "小槽轧玉逗琼浆，满酌金花荐寿觞。\r\n已有骏驹传骥足，莫辞持节下羊肠。\r\n护诗何处无灵物，报国新来有皂囊。\r\n要觅甘棠寻旧爱，莫云千里蔽柔桑。"
        },
        {
            "title": "次韵答西城王尉二十韵",
            "content": "自惭井底蛙，边幅徒自饰。\r\n行遇南山虎，引首叩白额。\r\n前后履尾者，鲜不死其侧。\r\n长啸激虚籁，阴风昏月夕。\r\n裴旻抱弱弓，萧萧失过时魄。\r\n李广落神镞，往往中微石。\r\n嗟无食虎气，徒尔中区窄。\r\n半夜欲编料，当场浪呼索。\r\n有力但足畏，亡机尚可测。\r\n正将余生轻，无乃狂病发。\r\n贵身非千金，保家空四壁。\r\n王老恰如虎，吞吐不动色。\r\n过口是幸免，控穴反有得。\r\n只知抱睡难，谁谓向墙迫。\r\n新诗来相攻，口语颇籍籍。\r\n遭逢摩诘后，骚雅甘伏役。\r\n今虽不负丞，固已愧仙职。\r\n愿交要忘年，憎慵妨割席。\r\n求逐松云飞，距容剑岭隔。\r\n诗成仍属君，南窗惊鼻息。"
        },
        {
            "title": "观前古美人图",
            "content": "璧月尘昏琼树秋，无从百媚一回眸。\r\n荼醾香度梅妆冷，鹦鹉声低玉笛幽。\r\n唾背但能知祸水，逢春且莫上迷楼。\r\n归来安守文盐女，不宠无惊共白头。"
        },
        {
            "title": "游寂照院",
            "content": "万个当时几席深，想摇寒碧邃阴阴。\r\n青山甚富犹藏石，焦尾曾收更家琴。\r\n篱脚稻花香绕梦，云梢桂树色分金。\r\n他年寂子如更变，佛法从来不离心。"
        },
        {
            "title": "幽意",
            "content": "绿帢缠头锦束腰，阵前谁数霍嫖姚。\r\n何人与扫红蕖嶂，留得周郎伴小乔。"
        },
        {
            "title": "书韩生壁",
            "content": "欲为洛中英，竟成秦地鬼。\r\n音书云雁绝，故园四千里。\r\n望归今不归，愁满西江水。"
        },
        {
            "title": "送吕兴元",
            "content": "行入云衢路未通，主人明日复观风。\r\n几声寒鹊江村暮，烟雨潇潇失去鸿。"
        },
        {
            "title": "宿西谷院六首",
            "content": "线绕参差路，云封咫尺山。\r\n寺僧初怪客，三日窃优閒。"
        },
        {
            "title": "题遂宁冯迁居夫隐士画像",
            "content": "一年三百六十斋，一日不斋事如麻。\r\n蒲团曲几乌藤杖，是中正要心出家。\r\n不耽钱之庞老乐，未划草之丹乐霞。\r\n幅巾紫裰春颜在，已见山云埋秋槎。\r\n逢人莫问西来意，春去杜鹃啼落花。"
        },
        {
            "title": "九日无菊",
            "content": "芳物及时难，良辰旷野欢。\r\n古园荒草莽，秋雨秃阑干。\r\n香桂风流减，戏萸气味单。\r\n书绅懲淡饮，活取宿根寒。"
        },
        {
            "title": "留题华严壁",
            "content": "直向忙中得少休，一生缘分属清幽。\r\n好山不许寻常见，野水从教自在流。\r\n种竹养茶双碧重，有僧无客四时秋。\r\n当初著眼如低下，不识光芒射斗牛。"
        },
        {
            "title": "答李丞用其韵",
            "content": "四时秋色可春回，古铁囊空信短才。\r\n纸尾依随丞不负，天西穷绝客何来。\r\n顽云垂翼山碉暗，荞麦饶花雪岭开。\r\n投老播流情味恶，孤城移作望乡台。"
        },
        {
            "title": "龙兴客旅效子美寓居同谷七歌",
            "content": "萧萧角声叠叠鼓，招提旷荡漾无环堵。\r\n编蓬悬席不遮拦，西面透风东面雨。\r\n官归庇身无一瓦，反更罹此百忧苦。\r\n呜呼五歌兮歌思多，不曰有命其如何。"
        },
        {
            "title": "题小瀛洲",
            "content": "紫霞香雾隔氛尘，拟嘱安期谢海神。\r\n闻道仙居随处有，故教湖景到来新。\r\n果成行拾千年子，花落休悲二月春。\r\n咫尺徐生身不到，自应船载世间人。"
        },
        {
            "title": "和李少卿游北湖六首",
            "content": "纹楸圆玉斗清坚，阵马云屯绝复连。\r\n坐据故床消永日，此身今逐地行仙。"
        },
        {
            "title": "古意",
            "content": "野人孤鹤姿，与云相伉俪。\r\n百禽相和鸣，了不关鹤意。\r\n彼美靓闺女，窥户欣客贵。\r\n复有琴心挑，中夜驾车至。\r\n词章烂星汉，市门甘涤器。\r\n竟使谁病痟，野人却嘘欷。"
        },
        {
            "title": "送钱使者三首",
            "content": "不须回首汉皋亭，白发愁催却易生。\r\n好梦先依鸾仗去，此身聊伴剑云行。\r\n随辀芳草真无赖，送客黄鹠似有情。\r\n故国要知何处是，望湖楼下锦衣城。"
        },
        {
            "title": "上亭书事",
            "content": "自笑知公日据鞍，谁令生不近长安，\r\n此条太乐非清职，何物先生只冷官。\r\n背日潢污犹鼎沸，隔唇喉舌亦灰乾。\r\n五浆不馈寻常客，却作行人一等看。"
        },
        {
            "title": "安溪",
            "content": "岸草绵绵一叶舟，野烟开尽水光浮。\r\n寺连野竹微茫见，溪出寒山自在流。\r\n愁里诗情随浩渺，鸟边春梦入钩辀。\r\n泉嘶石鼎新茶熟，且为山僧更少留。"
        },
        {
            "title": "寄舍弟二首",
            "content": "冷浆庭巷四时秋，巧拙时情不解谋。\r\n远客病容诗共瘦，故乡野水泪通流。\r\n稍辜破镜刀头约，尽失苍蝇骥尾游。\r\n他日江湖看生计，鸭头春浪一扁舟。"
        },
        {
            "title": "送崔生",
            "content": "斥鷃意自适，举俛欢一枝。\r\n安知抟扶摇，乃有万里期。\r\n鸣凤困高冈，愧此腹背衣。\r\n我无琼蕤浆，可以疗酒饥。\r\n一税西南风，勉从黄鹄飞。"
        },
        {
            "title": "再书",
            "content": "北风过河霜雾深，冻入毛骨殊侵寻。\r\n行人已苦长安道，俗眼徒惭季子金。\r\n风月秦楼愁处别，莺花蜀国病中吟。\r\n莫嗤今日西归计，直为重安亲老心。"
        },
        {
            "title": "七夕日宿长江",
            "content": "去岁龙城乐事多，楼头乞巧傍青娥。\r\n今年织女知何处，不见星郎送渡河。"
        },
        {
            "title": "西轩杂言",
            "content": "风琴牛笛难度曲，早韭晚菘谁当肉。\r\n笔端画饼不得饱，汗少熬鸡浑未熟。\r\n三年楮叶太劳力，八尺鼓围竟空腹。\r\n遥遥华胄犹龙孙，皎皎白驹挚空谷。\r\n头风岂无草檄愈，酱瓿正须太玄覆。\r\n供书小吏腕几脱，免冠毛颍仍秃。\r\n年来轧思倒挽牛，逃虚僧社高如秋。\r\n乞身得此清凉国，不减人间万户侯。"
        },
        {
            "title": "游云门山寺",
            "content": "宰官得度却无能，直断曹溪一点灯。\r\n脱体化为牛马走，只身归是水云僧。\r\n晚烟破灶迷村落，桴鼓哗空走稻塍。\r\n弄水看山元未足，半规初月上觚棱。"
        },
        {
            "title": "折杨柳",
            "content": "东风来何时，百花已飘零。\r\n独余堤上柳，惨淡含春荣。\r\n扁舟复何适，延客江上亭。\r\n顾无青玉案，何以送子行。\r\n攀条欲相赠，上有双流莺。\r\n流莺正求友，奈此别离情。"
        },
        {
            "title": "山中秋意",
            "content": "拟握陂龙陟凤台，厌闻远雁一声哀。\r\n霜乾殷叶背林去，雨足黄云归谷来。\r\n蕙幛可能留鹤宿，草堂终待觅桤栽。\r\n有心培养山中桂，不束轮囷作散材。"
        },
        {
            "title": "静邻寺",
            "content": "垂天云影暗溪桥，寺野人衡自寂寥。\r\n游梦已随飞叶落，乱风吹雨竹萧萧。"
        },
        {
            "title": "龙兴客旅效子美寓居同谷七歌",
            "content": "阴风刮天云自幕，穷山十月愁摇落。\r\n归来囊有惜空虚，石田拟与谁耕凿。\r\n我生正坐儒冠误，终年冻饿如癯鹤。\r\n呜呼一歌兮歌已悲，山鬼为我相追啼。"
        },
        {
            "title": "送胡运使",
            "content": "请将龟寿卜椒觞，迟日花砖几刻长。\r\n千里暖风春梦好，半钩新月绣衣光。\r\n帝前动笏摇山岳，剑外行车映雪霜。\r\n湖上柳青归未得，里人争扫德星堂。"
        },
        {
            "title": "冬",
            "content": "北风多雪霜，严冬无劲草。\r\n独有青青松，岁寒能自保。\r\n坐歌凤凰曲，心驰千里道。\r\n歌声徒绕梁，谁知此怀抱。"
        },
        {
            "title": "下鹿头坂偶成",
            "content": "朝来喜下鹿头关，谁谓追奔匹马还。\r\n意气已无豪愤态，梦魂犹在险崎间。\r\n白云亲老愁归计，明月知音笑病颜。\r\n天子已筹西夏策，将军未易许安閒。"
        },
        {
            "title": "送吕兴元",
            "content": "雾豹平时岂一班，定将清对领威颜。\r\n东南民病知多少，莫把皇华误出关。"
        },
        {
            "title": "杂兴",
            "content": "醴酒偶忘设，於礼殊至微。\r\n穆生引身去，自昔能见岂。\r\n阳桥慕香饵，岂知为祸机。\r\n楚枭集丛灌，斩伐犹不飞。\r\n复有陶朱公，去国家亦肥。\r\n五湖拒扁舟，我信无所归。"
        },
        {
            "title": "芝溪院",
            "content": "青盖行春踏雁沙，连山旧烧起新芽。\r\n马蹄何处穷余兴，犹有豀山一树花。"
        },
        {
            "title": "春閒戏书三首",
            "content": "春天行乐若为伤，青鬓吹蓬半染霜。\r\n莫道一生甘淡薄，十年前亦为春狂。"
        },
        {
            "title": "杜鹃",
            "content": "终日欲归去，蹉跎空岁华。\r\n只知催客泪，何处是君家。\r\n寄子他巢稳，颁春故国赊。\r\n林梢啼不尽，流恨入山花。"
        },
        {
            "title": "宝岩寺",
            "content": "竹影与溪声，萧萧眼底明。\r\n秋云浮古树，山石削长城。\r\n暝色凝黄碧，啼乌伴晚征。\r\n高僧不知客，故遣作诗鸣。"
        },
        {
            "title": "王中玉生辰",
            "content": "瑶磩桂楹香才浓，贵人罢直承明宫。\r\n高楼内集庆生子，酒面油膏红复红。\r\n嵩云入洛秋容晓，水冷青洲兰蕙小。\r\n露蠲仙掌生寒光，悲幄华帐飘晚凉。\r\n虬电蜿蜿护飚驾，吹竹子晋从天下。\r\n泬寥缑氏空月明，世间唯识王司稼。\r\n野人荐公知百寿，大椿骨健龙腰瘦。\r\n紫芝老艾副椒浆，请公倒尽长生酒。\r\n天庙明堂迟飞栋，杜宇数惊铜辇梦。\r\n锦城虽好不如归，中散年来忆双凤。"
        },
        {
            "title": "次韵宋都运庆豳学成",
            "content": "我昨行邠郊，徒驭颜色欣。\r\n周道日已远，犹复见仁人。\r\n所挟一世旧，至前岂无因。\r\n载赓七月诗，古风亦已臻。\r\n如今天上士，气伟而多闻。\r\n政成泮宫新，要起后学勤。\r\n加我以数年，便与张范邻。\r\n明当游泾河，即是泗水滨。"
        },
        {
            "title": "王明美招饮有能窥狗窦之语因作诗贻之",
            "content": "校书隐马队，饮酒窥狗窦。\r\n礼法不见缚，高轩一宇宙。\r\n二王咤连璧，小王腹如绣。\r\n囊无一个钱，气自秦楚富。\r\n公子莫焚券，妇翁幸铜臭。\r\n往年数青蝇，腾{黯立换水}辄尚口。\r\n言我已投劾，谓子不长寿。\r\n本自植芜蘼，返恶芝蘅秀。\r\n青蝇复青蝇，劝尔一盃酒。\r\n云衢列遮拦，鬼录有先后。\r\n马粪多长者，百怨不怀旧。\r\n持此几餕余，诸君相挽就。\r\n坐上要车公，老李苦春瘦。"
        },
        {
            "title": "东津净行院",
            "content": "老於春事无交涉，退作淘金榻底沙。\r\n蚕到两眠方健叶，柳成三倒却飞花。\r\n小桃涨浪堤痕润，绿麦翻风燕羽斜。\r\n不得毫釐稽古力，起人松竹问谁家。"
        },
        {
            "title": "有酒作",
            "content": "富贵日厌意，志愿男子多。\r\n饥寒一身赘，奈此两臂何。\r\n有子立参肩，於人犹负痾。\r\n食菜色染颜，肘露枯树柯。\r\n柴门旷宾至如归从，汝往张雀罗。\r\n不粒尚犹可，无酒伤天和。\r\n半世友孙生，斗禄才免薖。\r\n割腹送名酒，一饮衰颊酡。\r\n弱子知有酒，走戏如投梭。\r\n铁也未抵醉，阿林先缓歌。\r\n环守独脚锉，盃到倾长河。\r\n我若不饮酒，顾影已婆娑。\r\n仰看颓檐日，去去疾沧波。"
        },
        {
            "title": "送刘金部三首",
            "content": "绮鸾衔诏碧霜林，按部归来听好音。\r\n卧看蜀云山历历，行游兰省夜沉沉。\r\n柔桑平带三川绿，苍桂同铺百里阴。\r\n天子虚怀求妙道，肯令公负一生心。"
        },
        {
            "title": "送万俟持正三首",
            "content": "东湖春水归，湖上主人去。\r\n红尘舞衿暗，水面空落絮。\r\n明月怅孤风，长安在何处。"
        },
        {
            "title": "龙兴行香游宝莲寺",
            "content": "鱼舞天清日，经行小刹初。\r\n松柯青羽葆，贝叶细蝇书。\r\n杜画奇无敌，周妻俗有余。\r\n业无支遁辈，难自卜幽居。"
        },
        {
            "title": "自西悬趋南郑道中杂咏三首",
            "content": "爱山不道妨行色，碍眼仍须彻帽裙。\r\n愿借仙人白鹇尾，自家亲扫北山云。"
        },
        {
            "title": "送远曲",
            "content": "紫骝萧萧车辘辘，为君掩泪歌别曲。\r\n城头月堕钟鼓残，安得轮方马无足。\r\n离灯荧荧向人冷，便是归来照孤影。\r\n与君从此永相望，星在青天泉在井。"
        },
        {
            "title": "张安化重阳日置酒挽同官游灵泉寺登高时适有",
            "content": "白发新迁客，黄云古战场。\r\n自然堪堕泪，何必更重阳。\r\n山削孤城起，河分细水长。\r\n蜀峰高处望，犹是隔秦乡。\r\n\r\n【注释】：【原题】：\r\n张安化重阳日置酒挽同官游灵泉寺登高时适有客占牧之诗一联因缉成一首"
        },
        {
            "title": "八月十五日过蓬豀书净戒寺",
            "content": "瓦冷云埋殿，灯长黑暗沙。\r\n药灵閒草木，蔓走古龙蛇。\r\n石佛随山老，松梯转路赊。\r\n门前溪水浅，无处问仙家。"
        },
        {
            "title": "寂照院",
            "content": "世路沉迷正厌醒，故山洗出缬龟屏。\r\n已因丽句迎门笑，更得疏篁作眼青。"
        },
        {
            "title": "送杜丞",
            "content": "鸭头未换秋豀绿，涨水吹沙乱泥玉。\r\n孤城雨过星斗稀，晓起为谁歌别贡。\r\n江皋人散空鸥鹭，飞截长烟断寒素。\r\n当年珠佩更悠悠，岸草黄花重回顾。\r\n细看锦囊诗字字，杜郎生得真男子。\r\n太尉国风偃如草，丞相家声清似水。\r\n八月凉风来，吹断浮阴云。\r\n风樯急转望中远，明日东苑生清芬。"
        },
        {
            "title": "鉴亭",
            "content": "石壁缘云白，松风特地哀。\r\n断鸿随眼没，秋浪擘山来。\r\n鼓急船头转，山明雨脚开。\r\n知公归未得，此作望乡台。"
        },
        {
            "title": "普州铁山福济庙祀神曲·送神",
            "content": "伐鼓兮隆隆，风雨时兮岁丰。\r\n刲羊炰羔兮旨酒清洁，相与答神兮继日以月。\r\n肉掩豆兮中礼，盏斝酢兮告终。\r\n神之福汝兮百室攸同，神欢以留兮尘嚣而蒙，\r\n灵旗云马兮或时返乎离宫。"
        },
        {
            "title": "送刘祠部",
            "content": "玉腕腾云黑雾开，穆王八骏始驽骀。\r\n逸气飘遥长不已，重闻汗血下天来。"
        },
        {
            "title": "山居",
            "content": "绿树初浮光，嘉禽自行乐。\r\n厨烟续云根，涧水断冰脚。\r\n徜徉一樽酒，坐看山花落。\r\n日暮归去来，嫣香裛罗幕。"
        },
        {
            "title": "悦耳老堂",
            "content": "厚荫林烟翠一围，幽幽门馆暗生辉。\r\n行云转影月先到，流水飘香莺自归。\r\n碧玉已抽云梦干，芙蕖犹舞汉宫衣。\r\n风历北窗琴自动，成文无处问知音。"
        },
        {
            "title": "题望喜驿黄夷仲诗后",
            "content": "杜宇啼愁连谷暗，嘉陵流恨接天长。\r\n路人要见行人喜，看取眉间一点黄。"
        },
        {
            "title": "墨竹",
            "content": "叶叶飞秋声自来，萧郎国有不羁才。\r\n西山昨夜虎风恶，大折一枝无处栽。"
        },
        {
            "title": "问田尉公俞丐菊栽",
            "content": "冷官厅外病阴阴，犹向西风拥鼻吟。\r\n梅福儘藏云外宅，陶潜难老菊边心。\r\n许因秋社前头雨，分与东篱匝后金。\r\n待到重阳不开放，却收樽酒去相寻。"
        },
        {
            "title": "古兴",
            "content": "春采中洲兰，秋采芙蓉芳。\r\n芙蓉以为衣，春兰佩其香。\r\n晓织比目鱼，暮织双鸳鸯。\r\n裁成合欢被，副之君子堂。\r\n粲粲桃李姿，过时空自伤。\r\n汉宫专使至，罗搜穷洞房。\r\n长虹直轩辕，秘艳不可藏。\r\n平时同闺子，坐看铅华光。\r\n共解明月珠，私结罗襦裆。\r\n出门驱车去，富贵无相忘。"
        },
        {
            "title": "江提仓生日二首",
            "content": "自应骑鹤下浮丘，雅意人间事俊游。\r\n长久方壶新岁月，飘遥江左旧风流。\r\n岩椿骨老三千尺，佳气春回十五州。\r\n温诏趋归行有日，此封端是富民侯。"
        },
        {
            "title": "题普州东溪",
            "content": "参军龙钟大可笑，清圣寂寞何所中。\r\n往事几随山影转，此生元与浪花同。\r\n金峦视草人安在，曲水流觞迹已空。\r\n早晚北风吹得去，欲参云流问鸿蒙。"
        },
        {
            "title": "宿西谷院六首",
            "content": "野水无穷意，幽花不断香。\r\n残春孤客恨，惟与汉天长。"
        },
        {
            "title": "句",
            "content": "在昔岷峨神，龙文而马首。\r\n云迷夏禹从前宅，雪压姜维最后城。\r\n山外浮云云外城，江边羌角水中声。\r\n谁道图书府，不通毡罽乡。"
        },
        {
            "title": "送周晋叔",
            "content": "妙龄璧水兴何穷，投笔幡然定远功。\r\n宝伏初依金碧辂，铁鞭閒静海连风。\r\n萱堂归去椒觞近，珠佩收来汉月空。\r\n明日紫骝嘶晓雪，故人端在乱山中。"
        },
        {
            "title": "又三绝戏老友",
            "content": "二十年中一度逢，百年能见几回重。\r\n幽人乐事无由并，且醉良辰玛瑙钟。"
        },
        {
            "title": "蓬莱别岛",
            "content": "已驾神鳌远翠埃，外人休咏北山莱。\r\n自无失脚刘郎到，怕有吹竹子晋来。\r\n云散晓风飘鹤氅，月明春浪浸瑶台。\r\n似闻方士穷真色，归笑长红越女腮。"
        },
        {
            "title": "过冯十夜饮见烛花有作",
            "content": "贡事不知浑井底，巴音犹在已天涯。\r\n攻愁有酒杯吹浪，报喜非春烛自花。\r\n贾谊长才空赋鵩，东陵余地欲栽瓜。\r\n诏书许逐阳和至，宁乞西山度岁华。"
        },
        {
            "title": "送刘尉",
            "content": "斗南无两刘，弟子半分鲁。\r\n传法得其人，只履便西去。\r\n天章蜀家世，生女如士虎。\r\n我叔亦不痴，最宝刘家妇。\r\n道通而为一，何得区文武。\r\n子路冠雄鸡，初不妨学古。\r\n古山厌魑魅，造化儿并苦。\r\n老者方谒医，少者遽搀举。\r\n碧鸡金马间，遍我风诸父。\r\n定当怜小阮，指与税驾所。\r\n勿数大刀头，碧云合已暮。\r\n富贵鄙白首，长安在何处。"
        },
        {
            "title": "古意",
            "content": "虎头自食肉，何在识一丁。\r\n五言织巧诗，便叹当长城。\r\n读书发早白，不读鬓晚青。\r\n穷边物萧条，鸟雀下空庭。\r\n虽亡好事者，勿废草玄经。"
        },
        {
            "title": "往银山深道亡寺观暮投宿民居",
            "content": "入谷清光寒刮眼，远分苍树绕楼台。\r\n急锵环佩豀流迅，晚下牛羊雪迹开。\r\n山影不随云影转，竹声长作雨声来。\r\n野梅弄色何人爱，空抱幽香没草来。"
        },
        {
            "title": "送刘金部三首",
            "content": "烟老豀花几堕红，高阳闾巷接吴宫。\r\n禁墙钟断翻新雨，剑岭云寒想去鸿。\r\n汴水波声天地远，上林春色古今同。\r\n行观勋策知多少，河水安流敌帐空。"
        },
        {
            "title": "卢舍那僧舍留别",
            "content": "筠尖侧侧度朝晖，别泪潸潸渍客衣。\r\n儿女殷勤怜我老，登山临水送将归。"
        },
        {
            "title": "九日罗江旅情呈文孺",
            "content": "山程十驿策驽来，中路几成兴尽回。\r\n旅次白醪饶客醉，故园黄菊为谁开。\r\n漏长更箭迟翻鼓，生久灯花细落煤。\r\n不是学无经济术，道书教我壮心灰。"
        },
        {
            "title": "过何权道幽居不遇",
            "content": "水部风流小隐居，别来眼法定何如。\r\n雾中不见空峒子，世外空传珞琭书。\r\n今岁紫荆簪未得，后溪黄鮓信无余。\r\n素冠如遇文园宅，为我殷勤借子虚。"
        },
        {
            "title": "送姚深之",
            "content": "急向空花认此向，厝因宦学苦伤贫。\r\n迟迟海果未成子，忽忽荷衣看作尘。\r\n玉有细疵那觉病，谷无雌虎自生春。\r\n还家少鼓男儿气，尘尾驱牛笑煞人。"
        },
        {
            "title": "磁钓翁",
            "content": "磁钓翁宁傍钓矶，且当兀坐小盆池。\r\n模形陶氏不须怪，入手苍鲸未可知。\r\n风雨不渝端此志，江湖归去定何时。\r\n閒惟秋水磻豀客，船入芦花笛卧吹。"
        },
        {
            "title": "暮春泛舟涪江",
            "content": "已把荷衣换钓裘，不妨官柳系渔舟。\r\n提壶劝酒虽无意，杜宇言归却自由。\r\n十里江风吹昼梦，一川梅雨敌春愁。\r\n忘机鸥鹭休飞去，且为閒人更少留。"
        },
        {
            "title": "送菜徐秀才",
            "content": "吏部虀盐满腹，先生苜蓿盈盘。\r\n珍重寻常痴客，不作膏粱眼看。"
        },
        {
            "title": "和李少卿游北湖六首",
            "content": "鞭蕖照水晚妆明，彩鷁无风自在行。\r\n争席要人相尔汝，新来翻为玉浆惊。"
        },
        {
            "title": "西轩",
            "content": "谷满牛羊路覆莎，翠编终日倦坡陀。\r\n寺依石角高低见，水绕山根贡折多。\r\n风入长松零马尾，人藏病事设禽罗，\r\n方壶海峤知何处，纵得飞腾柰老何。"
        },
        {
            "title": "送冯梦授试礼部",
            "content": "年来初识小冯君，鞭靮何妨驭晏婴。\r\n三世卿云涪水秀，一门巢许蜀山清。\r\n飘零殊幸逢公子，邂逅相看不世情。\r\n入手华标归早晚，愿扶藜杖出山迎。"
        },
        {
            "title": "和许表民湔江驿四题",
            "content": "花尽蜂腰瘦，风低燕胁凉。\r\n云衣迷远岫，烟幕蔽柔桑。"
        },
        {
            "title": "次韵子温早梅",
            "content": "霜多未叶大孤寒，欲向春前倒树开。\r\n莫道东风无意在，余香看即度墙来。"
        },
        {
            "title": "游南水陆院",
            "content": "鸣蛙千鼓吹，修竹万琅玕。\r\n日下欲归去，豀光生晚寒。"
        },
        {
            "title": "蒲静安挽词",
            "content": "舞鸾雏鹄已先飞，曾倚西山泣晚晖。\r\n老去儿孙雄北阮，古来门户占乌衣。\r\n萧萧华发犹供祭，历历清谈又解围。\r\n洞口仙人招白鹤，玉翰何日与云归。"
        },
        {
            "title": "从辟沪南道中晓征三首",
            "content": "貂裘紫帽日程程，不得修途一纸平。\r\n作雪晓天梅萼重，压尘小雨马蹄轻。\r\n随身诗酒三劲敌，入眼山川几画屏。\r\n到日未须投我辖，为烧兰水濯繁缨。"
        },
        {
            "title": "题赖盘市法云院二首",
            "content": "乱石崖边花蹙锦，斗鸡峰下麦翻云。\r\n青螺着地山浑翠，丹饼乘天日半曛。"
        },
        {
            "title": "杂言二章送柳慎徽赴道州教授",
            "content": "白发柳夫子，政是柳州孙。\r\n谭经能解颐，经纶出其门。\r\n彼美苍梧士，纫服得兰荪。\r\n抽身朱墨间，初知儒者尊。\r\n报国直以人，不类一饭恩。\r\n山中多散材，著意采蟠根。"
        },
        {
            "title": "重阳已后折菊泛酒",
            "content": "芳樽毕献酬，世态等闲休。\r\n金蕊香犹在，骚人意重留。\r\n泛觞诗老座，作古饮家流。\r\n从此重阳后，殷勤送暮秋。"
        },
        {
            "title": "秋日登楼",
            "content": "洗遍山光暮雨收，落霞孤鹜点清秋。\r\n蜀天地暖知无雁，不怕愁声稳上楼。"
        },
        {
            "title": "送刘前豀",
            "content": "耀灵浴虞渊，光属朝夕池。\r\n氤氲满寰宇，幽草无閒枝。\r\n岷山玉岭花，寸根武陵西。\r\n寒摇塞北霜，疏影何葳蕤。\r\n春意已浩荡，造物夫何为。\r\n烟条凝渌雨，缬彩红参差。\r\n下有濯锦泉，清冷鉴毫釐。\r\n佳人古西子，彷徨水之湄。\r\n兰苕采朝露，佩服良所宜。\r\n凛然冰雪颜，效嚬那可希。\r\n江国日云莫，无媒鬓如丝。\r\n愿言配君子，独立无言蹊。\r\n谁献常山根，与之植龙墀。"
        },
        {
            "title": "乘兴可以访戴",
            "content": "潇湘千里冻谁结，夜趣小伧驾桃叶，\r\n故人此心思见之，幸有寒光交雪月。\r\n兴来兴尽我自乐，棹去棹回共何约。\r\n入门篝火拨新醅，相对此君殊不恶。"
        },
        {
            "title": "次韵苏必强见寄",
            "content": "不积暗室鬼揶揄，曾入鱼凫伴蠹书。\r\n分背雁音清汉远，动帘风竹故人疏。\r\n小桃烟老三年树，白马原空百两车。\r\n消去泪流冰筹若，待凭浊酒一樽余。"
        },
        {
            "title": "游化城寺",
            "content": "山色从来不世情，水光分与万家清。\r\n连云种竹官租薄，入谷收茶野屩轻。\r\n小雨结缘留俗客，好风吹梦过江城。\r\n这回劝饮休辞醉，后日西山第几程。"
        },
        {
            "title": "种莲",
            "content": "分得清浔白玉芽，旋抽绿柄信欹斜。\r\n当时荡浆耶豀女，可是无情笑隔花。"
        },
        {
            "title": "寄舍弟二首",
            "content": "周三千界贫无敌，垂四十年痴有名。\r\n不怕贵人讥巧宦，但教穷鬼笑难兄。\r\n异乡置酒能招客，晓梦还家莫计程。\r\n起写新诗归寄汝，尚余山月过窗明。"
        },
        {
            "title": "题旧新明县孝义驿",
            "content": "平生职事马蹄尘，三月莺花世路新。\r\n废邑尚余当日市，旌门已忘昔年陈。\r\n长江浪拍西山脚，乔木阴回太古春。\r\n惟有柳绵情不恶，解将柔远逐行人。"
        },
        {
            "title": "从辟沪南道中晓征三首",
            "content": "人情世事今如此，与作丛林眼目看。\r\n髀肉未能锁犊鼻，溪篁先与斸渔竿。\r\n山衔落月金盘缺，马踏清霜玉佩寒。\r\n一十九年閒睡足，欲将春梦入长安。"
        },
        {
            "title": "重阳",
            "content": "簟篷辞劳始乞身，夹衣温丽燕私辰。\r\n秋客刮黛披天姣，秫米长腰潄螘囷。\r\n黄菊明朝为长菊，江山今日笑醒人。\r\n不烦孙盛贻嘲弄，预对西风脱醉巾。"
        },
        {
            "title": "凌云",
            "content": "江汇潀流摇地轴，路穷九顶切彤霄。\r\n半犁好雨田香润，一簸残花春寂寥。\r\n土马未騣愁败草，仙人得杖厌灵苗。\r\n与公莫论从前事，楚些游魂却可招。"
        },
        {
            "title": "又出差还茂州",
            "content": "深入不毛何所负，不妨老子解痴顽。\r\n九峰自积十年雪，八国犹遗六诏蛮。\r\n楸带绿垂蚯蚓直，苔衣翠滴鹧鸪斑。\r\n山前人事如麻麦，却忆孤城日日閒。"
        },
        {
            "title": "答李丞用其韵",
            "content": "年少文声许过秦，仁涂便失自由身。\r\n初思鲈鱠翻归兴，不见仙槎却问津。\r\n道德千言遥胄事，文章万丈当家春。\r\n鱼从丙穴如收得，更与张华细辨鳞。"
        },
        {
            "title": "次韵任使君咏梅二首",
            "content": "堂上高人解赏音，孤根未放草来侵。\r\n不妨此后颁春力，却得从前爱日心。\r\n模蜡曾看黄淡淡，试妆犹恐晕深深。\r\n而今驿使行如织，听取新来塞上吟。"
        },
        {
            "title": "贻高执中",
            "content": "朝朝骑马走江城，晚弄轻烟暮带星。\r\n应笑北堂穷处士，绕墙空觅聚书萤。"
        },
        {
            "title": "九日林守同饮因思昔年朱侍讲跨鹤之集",
            "content": "常记秋登跨鹤台，儒先杖履共追陪。\r\n如公已到蓬莱上，过我又分符竹来。\r\n往事已成千古话，遗风空负十分杯。\r\n依依正尔重阳日，襟抱何时得好开。"
        },
        {
            "title": "九支池二首",
            "content": "万里车书自一家，新城蜿蜿卧龙蛇。\r\n路民已别东西日，楼鼓初闻早晚衙。\r\n洗出云岩销虎穴，扫开烟瘴离椒花。\r\n受廛不惜躬耕去，欲与滕公度岁华。"
        },
        {
            "title": "北窗偶成呈遗逸",
            "content": "北窗冰研碎鱼鳞，未伏徐翁笔有神。\r\n止酒诗成三迳晓，买山钱就一家春。\r\n饥鼯如市莫欺客，穷鬼作朋终笑人。\r\n未敢移文谢逋客，且看除道过蒲轮。"
        },
        {
            "title": "幽意",
            "content": "蔷薇老麝隔云香，濡袖阴岚翠滴墙。\r\n花树参差山月出，欲寻幽迳导韩郎。"
        },
        {
            "title": "劝饮",
            "content": "安所求覉客，比坰徐翁庐。\r\n清圣殊不恶，中之百忧纾。\r\n瘿樽但满注，一饱随家蔬。\r\n卷帘瞩平野，木影摇扶疏。\r\n绿针麦刺土，碧幕烟染虚。\r\n田父老且耕，我尚堪犁锄。\r\n劝翁日饮酒，保苦多著书。\r\n书成人亦惜，酒至懽有余。"
        },
        {
            "title": "冯秀才宅晚饮",
            "content": "雪丝雾幕晚阴浓，还隔家山几许重。\r\n引睡恁君一樽酒，欲将归梦过鳌峰。"
        },
        {
            "title": "春閒戏书三首",
            "content": "几家桃李高低树，一望江山表里春。\r\n寂寞无心看花去，悬知自有看花人。"
        },
        {
            "title": "送程公明",
            "content": "登山临水送将归，身荫甘棠手挽衣。\r\n不似塞垣来泣别，傍辕犹怯使君威。"
        },
        {
            "title": "送许东传",
            "content": "碧霄已觉少微明，帝所行看召老成。\r\n好梦谩依淮水去，秋风空见雪山轻。\r\n衣冠几许披云雾，父老于今识弟兄。\r\n黄阁他年开月旦，想公终不解忘情。"
        },
        {
            "title": "上张幕",
            "content": "草色恩袍九品中，文章高步屈英雄。\r\n红莲绿水开新幕，绛帐青衿走下风。\r\n沛雨苍龙功已奋，翔云丹凤路潜通。\r\n尘迷试问刘安诀，就学仟源点化工。"
        },
        {
            "title": "观澜堂",
            "content": "铃阁文书得少休，故将湖水慁清眸。\r\n似从天姥逡巡坐，拟放仙槎自在流。\r\n具眼不随千派转，此身元并一沤浮。\r\n羌谁戏墨通三昧，信是人间万法俦。"
        },
        {
            "title": "次韵重阳二首",
            "content": "故事登高会，流风落帽文。\r\n客樽常满满，篱菊任纷纷。\r\n马埒摅衣气，萸囊想旧闻。\r\n不须兰作佩，骚客恨如云。"
        },
        {
            "title": "送张少卿赴召十首",
            "content": "初排阊阖欲朝天，流电追锋急召贤。\r\n延阁凤池风月好，不须回首望筹边。"
        },
        {
            "title": "又三绝戏老友",
            "content": "摘尽霜髭秃蝟髯，年来地阁不任尖。\r\n芙蓉为惜斑斑鬓，着力风前压帽檐。"
        },
        {
            "title": "古塞",
            "content": "曾经古塞间，万里控长关。\r\n卧日边鼙旧，嘶风战马閒。\r\n戍楼喧暮角，羌笛怨空山。\r\n应贺升平久，车书混八蛮。"
        },
        {
            "title": "送程公明",
            "content": "不羁风韵有萧郎，白傅新诗已满筐。\r\n烟薄露寒虽写瘦，自态清节也凌霜。"
        },
        {
            "title": "湖上招故人",
            "content": "柳影依窗过，荷香拂枕浮。\r\n云边山近雨，石下水通秋。\r\n白藕离新斸，嘉鱼落晚钩。\r\n还同动情兴，已为扫西楼。"
        },
        {
            "title": "题北岩定林院方丈戊戍正月二十四日携诸童稚",
            "content": "松岭晴烟明冉冉，石桥融水暖涓涓。\r\n老翁百事无心计，只有寻春似去年。\r\n\r\n【注释】：【原题】：\r\n题北岩定林院方丈戊戍正月二十四日携诸童稚来游藉草而饮既醉书方丈小垣以去"
        },
        {
            "title": "虚明斋",
            "content": "道源冷然白，疏通无一尘。\r\n中扃泬寥生，太古以上人。\r\n斋居不三月，水镜冰壶身。\r\n日观红未升，绿琐先知晨。\r\n逍遥且齐物，静与鸿蒙亲。\r\n如求漆园吏，先与卜西邻。"
        },
        {
            "title": "妇嘲",
            "content": "岁晚随君色色无，嫁时我自有琼琚。\r\n借令值客休扪虱，幸未诗勿中专驴。\r\n宁与渔樵安旧隐，莫言封禅著新书。\r\n夜寒憎见牛衣泣，起执晨炊触釜鱼。"
        },
        {
            "title": "过廉水渡二首",
            "content": "黄金六印岂关身，宝藏盈居亦诉贫。\r\n不到盖棺终未定，可怜多少过桥人。"
        },
        {
            "title": "赋邓士载祠",
            "content": "高鸟无余弓自除，由来名盛不堪居。\r\n易挥道左降王缚，难弭朝端谤箧书。\r\n更欲平吴功未就，可怜出蜀智何疏。\r\n凤台山月知冤魄，夜夜停光照故墟。"
        },
        {
            "title": "浮春斋",
            "content": "烟鼎金颜碧线长，是中日日载春阳。\r\n翠翰结屋惊鳌北，绿叶翻波梦水乡。\r\n静昼鸟啼三月老，路人风送百花香。\r\n从它流出红英去，化作人间有韵粧。"
        },
        {
            "title": "居中馈薏苡青头鸡小诗代简",
            "content": "弹杀能言笑解颐，载归招谤问谁知。\r\n难随白鹤同时放，且伴黄粱一处炊。"
        },
        {
            "title": "春日杂言",
            "content": "妖桃气浓暖，蛾眉困风光。\r\n杨花扑罗帐，春梦自悠扬。\r\n愁心如碧草，随春日益长。\r\n碧草逢秋歇，此恨何时忘。"
        },
        {
            "title": "送柳慎徽赴道州教授",
            "content": "何以送之山前月，千里随人光不灭。\r\n何以赠之岭上云，出入无心疑似君，\r\n何为自比阳城逐，边老日高快便腹。\r\n次山曲爱道州民，昔日乱离今太平。\r\n后来宾光无短瘠，帐里先生犹七尺。"
        },
        {
            "title": "过东界",
            "content": "云浮山腰末之顶，水穴青崖浚于井。\r\n孔明不死吾其归，左衽岂宜蝤蛴领。\r\n群羌负药倍车载，螺齿钱文束囊瘿。\r\n得花便重不便轻，肩突驼峰犹外屏。\r\n石碉设崄鸟鼠智，铜鼓销声犬羊静。\r\n入门蹲足唤煮茶，嚼铁相甘苦荍饼。"
        },
        {
            "title": "送吕兴元",
            "content": "梯天悬阁马行空，旌旆悠悠照谷红。\r\n灵凤阴寒春过晚，万山犹有牡丹风。"
        },
        {
            "title": "题贵閒轩",
            "content": "尘埋鬼笑有无间，多少真痴不贵閒。\r\n白日舒长问谁老，几将春梦到三山。"
        },
        {
            "title": "过垂云亭",
            "content": "西风吹秋落山谷，霜红换尽烟边绿。\r\n垂云门冷一事无，只有庭松与篱菊。\r\n白日兰堂一局棋，百年闲事无游丝。\r\n山僧更劝黄粱饭，真似邯郸枕上时。"
        },
        {
            "title": "送张少卿赴召十首",
            "content": "天子清閒问侍臣，当年张姓复其名。\r\n金瓯已洒银钩字，庭下宣麻不用惊。"
        },
        {
            "title": "次韵重阳二首",
            "content": "蜂愁节去已焉哉，宾友追称上宴台。\r\n诗韵此时传我和，酒樽当日为谁开。\r\n光阴碌碌驹奔过，气候新新毂转来。\r\n身赴令辰如舞袖，急忙须趁管弦催。"
        },
        {
            "title": "高祖试剑石",
            "content": "拔山盖世何为者，三尺青龙不切泥。\r\n且向断崖聊一试，如闻鬼母夜悲啼。"
        },
        {
            "title": "程公明驾部墨竹",
            "content": "浅梢疏节任萧郎，正向祁寒敌晓霜。\r\n清兴未穷僧已老，自遗山色与溪光。"
        },
        {
            "title": "铁山祠成二首",
            "content": "各岭分岗一岭西，一峰骧首万峰低。\r\n仰看木杪楼台小，犹听云端甲马嘶。\r\n暮角回风吹落叶，晓暾笼树转寒霓。\r\n要知血食无穷处，阴壑藏雷不绕豀。"
        },
        {
            "title": "和任普州冬至日作",
            "content": "诗成椽笔一何工，元有英声妙洛中。\r\n已是少师扶日手，更看公子钓鳌风。\r\n书云宝策师新瑞，脱木香山堕晚红。\r\n经济通才犹补外，与骑星鹤问圆穹。"
        },
        {
            "title": "送知府王大夫",
            "content": "平生和气满襟春，往事飞凫自在身。\r\n风伯已驱天上雾，观书仍起汉滨人。\r\n一鞭草色吟青嶂，几刻花阴梦紫宸。\r\n从此唐衢哀世泪，为公无复更沾巾。"
        },
        {
            "title": "陈丈挽诗",
            "content": "七十飘生世所稀，初休利锁便忘机。\r\n清朝有子方士禄，白屋无尘自掩扉。\r\n高论竞推猗顿富，梦魂翻逐楚庄飞。\r\n素车白马春郊道，鸾凤相呼旧穴归。"
        },
        {
            "title": "幽意",
            "content": "步步金莲何可得，朝朝琼树有无新。\r\n那能寇录逃名姓，早醉长安一息春。"
        },
        {
            "title": "病中二首",
            "content": "虚名毕竟耳边风，梦入巢由事一空。\r\n贫窭未能防鬼笑，悲哀端更遇途穷。\r\n胡沙十月惊弦雁，水国三年食蓼虫。\r\n得似此身无好味，病余明日即衰翁。"
        },
        {
            "title": "尹公湖晚归",
            "content": "个中适意即吾庐，可是秋来杖屦疏。\r\n碧树野烟连广莫，暮池斜照落函虚。\r\n天高雁迥字明灭，林杳笛寒声有无。\r\n喜见眉间知底事，近乡频领北堂书。"
        },
        {
            "title": "蓬溪道中所见",
            "content": "筠舆百曲豀湾，润麦催款花小雨悭。\r\n鶗鴃弄声知境静，秋千垂影见春閒。\r\n一生瘦骨几随鹤，万事无心却爱山。\r\n为濯小槽收重碧，扫除东阁待翁还。"
        },
        {
            "title": "武功驿留题",
            "content": "雾卷马蹄尘自起，东风送渡咸阳水。\r\n故园花木绿成围，犹向关中见桃李。\r\n闻道春前雪最深，行人僵死薪如金。\r\n羲和不肯为日驭，潜入北海分幽阴。\r\n长安今过何曾识，此度刘郎老於昔。\r\n终南入望眼长青，渭水翻波心更赤。\r\n只今身在选官图，梦守么么五十余。\r\n衣轻躍骏美年少，爱尔平时不读书。"
        },
        {
            "title": "春效行",
            "content": "半夜东风入桃李，杨柳烟深尘不起。\r\n江南乍暖蜂满园，洛阳初晴花出市。\r\n走马寻芳白面郎，回头巧笑人在墙。\r\n一声莺啭墙南北，引断行人归未得。"
        },
        {
            "title": "立春前密雪应祈呈范内翰",
            "content": "六出飞霙岁或愆，喜观琼砾晓滂然。\r\n水官休隶一时惨，木帝已夸群物妍。\r\n斗换石田皆沃壤，暗催云稼入丰年。\r\n吾君诚祷通旻昊，愿听氓谣被管弦。"
        },
        {
            "title": "忆故园",
            "content": "杖藜出北郭，山阿延余晖。\r\n屏营立高原，霜飚吹我衣。\r\n牛羊稍绝迹，聚落灯火稀。\r\n顾我岂无家，废置不得归。\r\n大田已芜没，故丘人亦非。\r\n终当问遗老，何如丁令威。"
        },
        {
            "title": "新春道中口占",
            "content": "白马蹄轻气亦骄，嘶风嘶日上山椒。\r\n乃翁不似杨光禄，与汝披霜趁早朝。"
        },
        {
            "title": "谢王司户惠纸被",
            "content": "雾中楮皮厚一尺，岷溪秋浪如蓝碧。\r\n山僧夜抄山鬼愁，白雪千番沍墙壁。\r\n裁成素被劣缯绮，故人聊助苏门癖。\r\n经年鼾鼻吼蜗室，睡魔已作膏肓疾。\r\n萧萧散发卧南窗，腹稿未成空费日。\r\n小儿恶寐惊踏裂，村妻手线自缝密。\r\n幸无寒泪泣牛衣，却有春温借光逸。\r\n的知非布谁讥诈，水汰补归安足讶。\r\n合欢若绣双鸳鸯，出门便有连城价。\r\n世外浮华虽自许，锦烂珠光变为土。\r\n落日南柯一梦回，断云流水无寻处。"
        },
        {
            "title": "金匮道中",
            "content": "白云包裹石城赊，几度亲归梦里家。\r\n春入小桃浑绮绣，风回残雪半尘沙。\r\n唐贤碎泻真珠粒，郑老微明白杏花。\r\n莫道穷边无好语，二公流落亦天涯。"
        },
        {
            "title": "登城望江边",
            "content": "山外浮云云外城，江边羌角水中声。\r\n九分雪发功名晚，一寸冰衔去就轻。\r\n山与绣屏天刻画，兽编土宇地欹倾。\r\n早扶藜杖关头去，要向中州看太平。"
        },
        {
            "title": "龙兴客旅效子美寓居同谷七歌",
            "content": "隔窗冷吹啸疏篁，颓云逼月色无光。\r\n南邻昨歌今日哭，诀另未永相思长。\r\n我今与之正同调，无锥能直九回肠。\r\n呜呼二歌兮歌再曲，唧唧悲音断还续。"
        },
        {
            "title": "过金牛自劳",
            "content": "玉人鹤骨马龟肠，白日贪晴夜趁凉。\r\n谁道飘零大荒远，此间犹是蜀封疆。"
        },
        {
            "title": "铜鼓道中所见诗",
            "content": "麦秋场院圃面颜光，蚕月丝车茧水黄。\r\n豆饭饷田薅鼓住，田塍收水妇翁忙。\r\n明沙粲流泉慢，绿竹猗猗苦笋香。\r\n赩日不黔形自黑，剩收斗粉傅何郎。"
        },
        {
            "title": "观梁辅之晓阅",
            "content": "羽林出戍死忘家，坐作行趋听虎牙。\r\n碧月初生弓入抱，青蛇不动剑藏花。\r\n风吹细柳旗阴转，日过寒豀陈脚斜。\r\n回笑书生头白早，空将笔砚战年华。"
        },
        {
            "title": "宿青城板桥寺",
            "content": "村落萧萧烟雨收，鹑衣寒竖挽归牛。\r\n平生脚力未到处，当路贵人安肯游。\r\n蹶牛马蹄无限恐，荒凉僧墅不胜愁。\r\n北窗季弟还知否，一夜秋声已白头。"
        },
        {
            "title": "落解西归长安道中书所怀",
            "content": "年少将军师羽林，追奔翻为白头吟。\r\n不平豪愤三年气，未死英雄万里心。\r\n故国山川知好在，异乡风物许重寻。\r\n捷书不报浑閒呈，西邮潼关无好音。"
        },
        {
            "title": "飞将",
            "content": "老翁望封竟无有，自是翁骨生来丑。\r\n猿臂悬知不入相，且有杀降聊藉口。\r\n翁今远孙骨虽瘦，不解鵰能饮酒。\r\n自汉至今太寂寥，何得遥遥纪华胄。\r\n尚方侯印只方寸，岂有铸金大於斗。\r\n为翁力取置肘间，令翁千岁无恨颜。"
        },
        {
            "title": "麻姑",
            "content": "枫树隔云香，桃花千岁红。\r\n朝饮琼华台，暮燕蓬莱宫。\r\n翠鬒垂绿烟，霞裾藕丝重。\r\n明月落空山，那得人间梦。\r\n手甲钩长玉芽薄，不坠髻鬟愁绾约。\r\n入门骑凤出无踪，洞外寒怅孤鹤。"
        },
        {
            "title": "中秋夜玄云蔽月行",
            "content": "惆怅中秋不见月，太阴垂云兔藏窟。\r\n我欲上天扫玄云，桂露团团渍冰阙。\r\n中天放出千里光，层楼翠阁遥相望。\r\n一盃盃重相劝，今年赏汝中秋愿。\r\n上天高高末由到，玄云愈浓不可扫。\r\n空庭蜡炬落寒花，宫裘想舞秋风老。"
        },
        {
            "title": "陈蜀州",
            "content": "黄莺哺儿惊不起，蜂子饮花渴琼蕊。\r\n日长燕语踏帘钩，柳絮榆钱扑流水。\r\n紫才五云斜挂壁，梦破长庚海天碧。\r\n不乏当年感遇诗，定知光焰三千尺。\r\n细香绕熏白玉炉，长生酒满黄金壶。\r\n炉烟直起射河汉，壶酒滴滴如明珠。\r\n祝公富贵荐公寿，夜煮振灵晨进酒。\r\n上皇方倚老成人，自问天翁借商叟。\r\n别岛花深燕未阑，瀛洲春老尚余寒。\r\n似闻延揖真仙侣，乞取人间不死丹。"
        },
        {
            "title": "一晓发射洪循江而行书二诗州堆馆",
            "content": "翠麦铺茸不罅土，白白红红花日许。\r\n我行未尽天之涯，马足舆肩已辛苦。\r\n时名入手无一掬，昔年虎章今化鼠。\r\n疾归灌畦蔬换肉，无谓我不如老圃。"
        },
        {
            "title": "戏子常携妓见访",
            "content": "红英浑似识刘郎，迎笑千株夹路傍。\r\n曙色松窗留不得，断云无处觅残香。"
        },
        {
            "title": "题啸竹轩",
            "content": "借与江风入茂林，低低戛玉伴龙吟。\r\n琅玕影动分清奏，鸾凤声寒得至音。\r\n妙处成文元有节，虚中出乐自无心。\r\n子期一听终区别，流水高山不在吟。"
        },
        {
            "title": "宿西谷院六首",
            "content": "稍治寻山屐，初裁半隐衣。\r\n声声杜鹃语，犹劝不如归。"
        },
        {
            "title": "晚饮冯秀才宅",
            "content": "遥天孤雁泣离群，叠叠秋山更莫云。\r\n孤雁足添迁客恨，相逢赖有小冯君。"
        },
        {
            "title": "春日杂言",
            "content": "燕麦讵可食，兔丝那为衣。\r\n重絺不御寒，野葛难疗饥。\r\n绨袍脱有意，岂得全身归。\r\n一饭责相酬，北山宁采薇。"
        },
        {
            "title": "盐井",
            "content": "凿到金轮水际通，绠长牛领血垂红。\r\n作梅后日看调鼎，拟雪前人欲散空。\r\n波素儘熬瀚海，虎形不待盐南风。\r\n输官已足金籯满，坐笑骑驴困五穷。"
        },
        {
            "title": "题南寺吟轩",
            "content": "市声幽鸟几相呼，指点前村认有无。\r\n初见江山怀子美，更因楼阁梦姑苏。\r\n惯看渡口飞桃叶，细结篱根护木奴。\r\n蹙得锦囊多少句，暮归倾倒九渊珠。"
        },
        {
            "title": "甲辰正月二十三日夕壬申梦坐一江楼上见雪月",
            "content": "风卷寒云雪压船，楼台隐约隔明烟。\r\n黄庭掩映桃红篆，静看双鹅一水天。\r\n\r\n【注释】：【原题】：\r\n甲辰正月二十三日夕壬申梦坐一江楼上见雪月辉映汀洲高下澄流金碧林野疏迥景物清华绝非人间世所有因赋数诗既觉止记一首"
        },
        {
            "title": "自西悬趋南郑道中杂咏三首",
            "content": "茂林修竹平夷地，牧马藏兵战斗场。\r\n死节不知师李固，溺冠惟解法高皇。"
        },
        {
            "title": "蓬溪道中所见",
            "content": "诗情冷落接坰荒，鸟语钩辀伴日长。\r\n山馆花烦蜂蜜重，溪桥雨润燕泥香。\r\n鄂君被暖春回帐，犬子琴閒月到床。\r\n醉里要归何处是，无功犹解记吾乡。"
        },
        {
            "title": "不寐",
            "content": "不寐成孤坐，悠悠百感生。\r\n灯明将续昼，鼓急欲移更。\r\n药熟知僮倦，杯残任鼠争。\r\n羁怀忘未得，时作下阶行。"
        },
        {
            "title": "呈恩主户部郎中",
            "content": "何必庭皋木叶黄，秋风无处不凄凉。\r\n莫言短发游郎署，且伴閒云入故乡。\r\n汉殿早瞻新日月，剑屏犹带旧冰霜。\r\n一飞碧落三千里，还向瑶池浴凤凰。"
        },
        {
            "title": "和许表民湔江驿四题",
            "content": "柳桥通窈窕，客辔按玲珑。\r\n蒲剑一豀绿，酒花双颊红。"
        },
        {
            "title": "广都道中作",
            "content": "万花织篱凡几曲，绣屏处处围茅屋。\r\n家贫张日无罗幕，东风吹开莫吹落。\r\n居人应笑行客痴，春去春归殊不知。"
        },
        {
            "title": "送许东传",
            "content": "转蓬孤鹤昔流人，千里楼西客此身。\r\n江梅相忘鱼自乐，雪霜已过树回春。\r\n长安索米非方朔，谷口耕云待子真。\r\n收拾从来忧国泪，太平无复事沾巾。"
        },
        {
            "title": "送刘祠部",
            "content": "汉苑何人侍翠舆，锵锵环佩杂璆玙。\r\n刘郎带笑大夸客，此是予家千里驹。"
        },
        {
            "title": "送张少卿赴召十首",
            "content": "龙蛇飞动从椽笔，昔看公孙舞剑来。\r\n何得却知颠草妙，为随宾客到金台。"
        },
        {
            "title": "送张少卿赴召十首",
            "content": "公子诗成轻万户，将军诺重过千金。\r\n不烦县令前驱去，回采坚珉刻醉吟。"
        },
        {
            "title": "呈恩主户部郎中",
            "content": "玉翰飞出汉江东，蜀道三年兴已穷。\r\n城郭宛然人未老，笑谈终昌座生风。\r\n汴云归去觚棱近，珠佩收来汉月空。\r\n衰草寒苕更惆怅，乱鸦无数失征鸿。"
        },
        {
            "title": "和李少卿游北湖六首",
            "content": "真有鬼谣藏古锦，曷须尘阀眩乌衣。\r\n但看湖上波光里，不欠当年小院归。"
        },
        {
            "title": "甲午九月十七日留题太平寺",
            "content": "秋飚弄寒菊，老木疏空谷。\r\n尪骖疲欲休，征意元未足。\r\n山行循桔槔。涧走数机轴。\r\n百年一局棋，欻尔分半局。\r\n当时不识字，双鬓今定绿。\r\n作客宁在家，无愁乱心曲。\r\n结庐东城东，疏畦界明玉。\r\n鸣蛙等卤部，晚食自当肉。\r\n岂须太乐丞，清圣贯渠竹。\r\n属媪但酌酒，与媪创高躅。\r\n宗武但收诗，清名销五福。\r\n他时寻此翁，云深驾黄犊。"
        },
        {
            "title": "西斋睡起",
            "content": "避雨燕儿晴又去，趁衙蜂子晚还归。\r\n西轩一枕无人唤，零落桃花绕梦飞。"
        },
        {
            "title": "用刘子默韵题瘼亭",
            "content": "醉头兀兀接{上四下离}斜，客宦归来赋白华。\r\n小洞方池初着意，坐看梅雨数残花。"
        },
        {
            "title": "绿阴亭",
            "content": "茂林侵路能藏寺，乔木参天却见楼。\r\n山石因循云外老，江声掀扑屋梢流。"
        },
        {
            "title": "送胡运使",
            "content": "当年姓字列仙曹，醉逐西王折海桃。\r\n万策水平祥雾合，峨眉岚静使星高。\r\n泥封明日传清诏，台量何人荐佩刀。\r\n老去功成解金印，卧云閒笑一生劳。"
        },
        {
            "title": "送吕兴元",
            "content": "冰壶旧映蓝溪玉，璧乘曾依白帝城。\r\n明日武林山下路，过桥唯有杜鹃声。"
        },
        {
            "title": "感俗",
            "content": "回肠惊绀发，汩脚沁寒眸。\r\n活壤连千里，封狐媚一丘。\r\n生憎守钱虏，冷诮富民侯。\r\n不厌江西水，长年傍屋流。"
        },
        {
            "title": "问俗",
            "content": "穷极天窥涘，幽阴地绝春。\r\n石坛荒拆鬼，药媪下羌神。\r\n头号雀分疏事，晴山亲近人。\r\n刲羊留髓骨，正欲卜归辰。"
        },
        {
            "title": "读五代史",
            "content": "瓜割沟分几战场，坎蛙穴蚁自侯王。\r\n铁枪妄谓千人敌，溺器犹须七宝粧。\r\n诸国岂能臣癞子，九龙那得贮归郎。\r\n堪悲五十年来事，荼毒蒸民倍感伤。"
        },
        {
            "title": "送菜徐秀才",
            "content": "增添庾郎方丈，掇拾仪休弃遗。\r\n但令门人学圃，不妨夫子下帷。"
        },
        {
            "title": "送刘祠部",
            "content": "芙蓉城下多埃土，却逐刘郎上天去。\r\n峨眉一顾一回头，明月东风在何处。"
        },
        {
            "title": "春閒戏书三首",
            "content": "老病空怀云水乡，涪江春浪接天长。\r\n扁舟拟下巫阳去，不听巴猿已断肠。"
        },
        {
            "title": "和李少卿游北湖六首",
            "content": "东山歌扇圆荷动，北海琼酥竹叶开。\r\n笑擘轻红堆玉碗，冲尘亦有荔枝来。"
        },
        {
            "title": "寂照院",
            "content": "道人筑室不草草，燕垒蜂房断有才。\r\n细细转泉萦屋去，疏疏栽竹放山来。\r\n琴无杀意客何惮，士怕移文车自回。\r\n清夜不眠留迟月，譟天耘鼓急如雷。"
        },
        {
            "title": "荣德夫人挽词",
            "content": "旧池龟去必巢莲，龙隧愁看锦水边。\r\n肯与玉人俱远宦，自怜王母已高年。\r\n松窗弦诵亲曹叔，秋月家风起郑玄。\r\n仙客立朝何所恨，自缘退有可耕田。"
        },
        {
            "title": "筹笔驿",
            "content": "恶潮翻海真龙泣，未央庭露秋蓬湿。\r\n崧云无意招不来，旌旗日月随山入。\r\n茅屋主人长卧揖，盛气虬髯横槊立。\r\n汉陵白骨生春光，半夜平怀听呼吸。\r\n笔端隐语飞英略，潜拉秦原老鯢角。\r\n天心不肯续金刀，渭桥水急妖星落。"
        },
        {
            "title": "出茂州",
            "content": "日落城空鸟少知，战场依旧昔人非。\r\n雪花笼石商皓首，枫叶满山秦赭衣。\r\n月入空罍人自耻。尘蒙西榻客元稀。\r\n穷荒石纽那生禹，料得当时殛鲧归。"
        },
        {
            "title": "除草",
            "content": "绿茵春葄暖无加，醉眼蒙茸缬万花。\r\n闻道芟夷殊不恶，直须着意认兰芽。"
        },
        {
            "title": "次韵崔同年马上口占二首",
            "content": "底事安仁易白头，一鞭行色伴清鸥。\r\n抽身簿领穷清兴，唯有江天倒射眸。"
        },
        {
            "title": "大雪不宜干人",
            "content": "漫瀰江天慁霏雪，市薪黄金粲环玦。\r\n大寒叵堪出门户，已麾中涓刺漫谒。\r\n著作千卷字不同，不希牧守上三公。\r\n榻西有酒鹅儿色，鸿音读书句成拍。\r\n句成拍，不是平生等闲客。"
        },
        {
            "title": "送吴使君",
            "content": "西南世家无十族，吴范生儿长食肉。\r\n虎头犀骨初长成，闭门教草三千牍。\r\n传来旧物凌云笔，楷字君王无第一。\r\n墨池染尽俱拙人，柿叶学成几失实。\r\n闻道甘棠阴已密，相共政声同一律。\r\n玉壶盈尺不消冰，清峻照人常惨栗。\r\n归侍安车辐巾叟，石建板舆怜白首。\r\n二年赢得倚栏干，醉看红梅霜雪后。\r\n草玄故人偏嗜酒，试拚黄金追百斗。\r\n芋魁桤木的然成，丙穴郫筒依旧不。\r\n行舟牵挽由来有，十倍青衿折杨柳。\r\n未容学舍鞠园蔬，岁月用陶燕许手。\r\n驽骖无取休推毂，二十四蹄肥苜蓿。\r\n近时牙颊惜春风，吾曹易效穷途哭。"
        },
        {
            "title": "安居濒江小蓝留三小诗",
            "content": "观水观澜见会同，人情难似水朝东。\r\n寄声嘱付王家老，深锁堂前悲翠笼。"
        },
        {
            "title": "汾阴曲",
            "content": "吾爱西湖段干木，凛然节概凌孤竹。\r\n遗风扫地青冢存，汾水千年为谁渌。\r\n水边剑佩锵寒玉，熊车来作江阳牧，\r\n忠梗峨峨一面霜，想像古人今在目。\r\n我叹今人似古人，丝桐为播汾阴曲。"
        },
        {
            "title": "送万俟持正三首",
            "content": "棠垂千里翠，冠拂九重烟。\r\n夹鬓红霞旆，摇龟浅杏鞯。\r\n酒醒思凤语，惆怅落花前。"
        },
        {
            "title": "题纯益壁记",
            "content": "斜雨逆风昏旧字，是中能有几人知。\r\n未言温室栽何木，先向忠州教竹枝。"
        },
        {
            "title": "石鼓寺晚归",
            "content": "野鸟音喧豗，苍栾翠轇轕。\r\n冷光雪色陵云端，乱流江势侵天末。\r\n蒙衲老僧初睡美，倚榻陂龙暗摇恬。\r\n竹庵虎子呼未回，石灶茶烟寒不起。\r\n阿昕爱山定忘返，我已兴穷归路晚。\r\n悲风鸣雁一声声，眸寒更觉江城远。"
        },
        {
            "title": "古意",
            "content": "无分清浊流，杀尔投河伯。\r\n无结死生交，一死生便隔。\r\n模棱不失事，祸起分黑白。\r\n百年过逆旅，今是长安客"
        },
        {
            "title": "龙笛",
            "content": "长天云扫碧龙鳞，黄鹤楼前白玉轮。\r\n秋意正随羌笛怨，夜深愁杀倚栏人。"
        },
        {
            "title": "新春道中口占",
            "content": "幛睦翠烟犹惜晓，乳花小雨却翻晴。\r\n去年春恨依前到，先得东风卷入城。"
        },
        {
            "title": "洗竹十八韵",
            "content": "谁倣王郎子，庭前种修竹。\r\n清阴生晓云，远意近幽谷。\r\n岁久太昏翳，客来为湔沐。\r\n掠地芟蒙茸，挥空除朴樕。\r\n碧篠恶微琐，孤根赏幽独。\r\n惟防高节伤，不厌冗材秃。\r\n露枝借蝉附，风干贻凤宿。\r\n筠消蝼蚁惊，影浅虻蚋哭。\r\n减裁终瘦骨，潇洒自空腹。\r\n初劳拣择手，终入穷淡目。\r\n月浪细摇金，秋声寒戛玉。\r\n差肩存挺直，乱眼憎拳曲。\r\n洞然大夫心，卓尔高士躅。\r\n春风雨零红，林木霜换绿。\r\n长久此君操，正可起颓俗。\r\n山阴牛羊侵，谓滨斤斧辱。\r\n持君易金钱，伐尽犹不足。\r\n是中主人贤，不作薪藁束。"
        },
        {
            "title": "雪树",
            "content": "巴山雪树惨黄云，剑甲参差百万军。\r\n不用寒光苦凌铄，若论官况冷於君。"
        },
        {
            "title": "日击",
            "content": "悬知九折自成医，瘦骨绵绵尚胜肥。\r\n引睡文书满床榻，病儿犹枕乐天诗。"
        },
        {
            "title": "汉江",
            "content": "低霭横沙碧，长滩宿雁孤。\r\n樵薪窥树瘿，渔父就龟趺。\r\n落日骈游女，鸣波咽佩珠。\r\n啼鸟与惊鹊，先我渡城隅。"
        },
        {
            "title": "杂兴",
            "content": "四除延月魄，空庭零露滋。\r\n西风猎黄叶，萧萧辞故枝。\r\n前日秀春阳，讵知彫落时。\r\n反侧孤衾裯，早寒先自知，\r\n藁砧山上山，刀头杳无期。\r\n无乃逐新欢，巧画双蛾眉。\r\n妾心南山石，生死竟不移。"
        },
        {
            "title": "舟中漫兴",
            "content": "蓬窗几点落梅花，旋觉春容放草芽。\r\n莫上江楼发归兴，断霞衰照起寒鸦。"
        },
        {
            "title": "羌俗",
            "content": "卜占遵火兆，诅拆谨归诚，\r\n渡笮苍猱捷，旋碉墨蚁轻。\r\n养生茶作命，据险石为城。\r\n纵去擒来事，无人是孔明。"
        },
        {
            "title": "古兴",
            "content": "谓言冥飞鸿，四郊绝纲罟。\r\n生命法朝菌，义骖莫停组。\r\n山中岂久留，迅反无自苦。"
        },
        {
            "title": "书梁山杨氏亭壁",
            "content": "骑马英尘本不知，作新轩榭发幽奇。\r\n缬云山色屏千曲，绣地花光春四时。\r\n涤器讵须能赋客，力书自有起家儿。\r\n心肝呕出无空处，一宿相酬不废诗。"
        },
        {
            "title": "过卧龙先生幽居",
            "content": "手调鼎剂作清凉，不秘千金肘后方。\r\n閒数岭云松自翠，卧听梅雨药初香。\r\n三山梦断黄粱熟，一迳莓封白日长。\r\n我欲从公结幽隐，不干泉石解膏肓。"
        },
        {
            "title": "书垂柳铺壁",
            "content": "远碧涵空暮天阔，落日愁人船不发。\r\n多情何处雁西飞，凭寄天涯尺素归。"
        },
        {
            "title": "游雍熙寺",
            "content": "随身刀笔快投空，黄鹄凭君放出笼。\r\n野马已飞樽俎外，白云端在笑谭中。\r\n太平老将境三略，迟钝参军得五穷。\r\n近日半聋并半哑，莫将佛法问庞公。"
        },
        {
            "title": "某夏夜酣寝飘然身若凌云其觉也作梦游仙以原",
            "content": "飘飘夜半身凌云，梦与群仙游玉京。\r\n龙虎腾骧争引导，侍童罗络甘蓬迎。\r\n绛幡羽扇前驱列，宝盖华旗助旌节。\r\n钧天九奏毕笙竽，飚驭数行响环玦。\r\n初朝太一何所为，次历紫微心自知。\r\n青虬吐烟满琼殿，白鹤起舞临丹墀。\r\n更过十洲寻旧友，旋返瑶池燕王母。\r\n文章已作人间游，功业却从天上走。\r\n朝霞乍吸心耳清，沆瀣忽餐肌骨莹。\r\n九门不掩阊阖静，玉女下诏驰名姓。\r\n始惊造作玉楼记，白马诗囊空委地。\r\n又疑本是谪仙人，锦绶纱巾初溷尘。\r\n凤箫一声轻哽咽，雾卷云收天水彻。\r\n葛洪伯乔两无知，送下九霄不言别。\r\n时人学仙不得仙，未能白日升青天。\r\n无心却向梦中见，千万人中何处传。\r\n\r\n【注释】：【原题】：\r\n某夏夜酣寝飘然身若凌云其觉也作梦游仙以原其所自与状其所以归献於杨德翁其辞云"
        },
        {
            "title": "安居濒江小蓝留三小诗",
            "content": "手举离筵第一杯，咚咚船鼓看忙催。\r\n恰将幽梦归山谷，苦杀篷窗雨唤回。"
        },
        {
            "title": "幽意",
            "content": "迢迢不断古江声，何似当年奉倩情。\r\n小玉拂屏沉火灭，便随閒梦唾虚名。"
        },
        {
            "title": "送鞠彭山",
            "content": "丹轮随待十三州，青琐文章汗马牛。\r\n喜见钱塘山水好，卜居为有荻花秋。\r\n年来游宦无覉束，要醉海棠西入蜀。\r\n侯门不惯扑车尘，犹忆画堂红映烛。\r\n未易池中甘索寞，乍屈数旬聊自托。\r\n牛刀行割武阳城，梦魂已到天章阁。\r\n劝君强作岷峨客，莫念凤凰烟景隔。\r\n归家重倚望湖楼，依前水浸吴天白。"
        },
        {
            "title": "游法济寺",
            "content": "俯槛微歌猛虎行，暮楼钟铁又铮铮。\r\n好将石剑磨三伏，自有巴猿报五更。\r\n种竹养茶家计薄，依山临水国风法。\r\n张王左道曹刘战，只此只园不识兵。"
        },
        {
            "title": "代张元老上许漕",
            "content": "人生刊维久覆醯，故教使节出天西。\r\n后来武库成清职，平日家风归品题。\r\n欲见流钱凭马策，稍闻刮膜待金篦。\r\n鴒原曾冠仙鳌顶，应觉人间太华低。"
        },
        {
            "title": "江边行贻赵彦成",
            "content": "江头旧路枫林远，长笛欺梅红尚浅。\r\n桤茅破树绿无余，水雾团空寒不展。\r\n髯郎双鬓春山青，眼光射客词如云。\r\n却恐抱书移席去，竹风吹雨更愁人。"
        },
        {
            "title": "送菜徐秀才",
            "content": "食荠已甘予口，送荼聊苦君肠。\r\n见说舐碪无分，借令轑釜何妨。"
        },
        {
            "title": "磁钓翁",
            "content": "无心不自任公子，手旨龙鱼敌万钧。\r\n瓦解弟兄惊坠甑，块居烟雨胜流人。\r\n非关钓誉虽攘臂，未欲垂言却卷纶。\r\n更与甄陶一抔土，铃斋相伴岂无因。"
        },
        {
            "title": "和李少卿游北湖六首",
            "content": "粗疏犊鼻却闲身，莫道吾家北院贫。\r\n自是江湖钓竿手，不妨烟水却知人。"
        },
        {
            "title": "即席次必强六绝句",
            "content": "且倚东风拚酒酣，莫将食口配春蚕。\r\n还家更有无穷兴，曲水飘香满舍南。"
        },
        {
            "title": "送知府王大夫",
            "content": "一笑行抛汉水湄，野梅残雪照旌旗。\r\n啼莺未与春先去，归骑犹呼雨自随。\r\n干禄且优垂老姊，穷经自有起家儿。\r\n后人觅得松岩石，先刻寒生送别诗。"
        },
        {
            "title": "登西楼呈桑彦周",
            "content": "独自行藏莫倚栏，市廛野色不相干。\r\n是中门户也罗雀，何处身心更梦棺。\r\n锦水背人朝暮去，雪山随我久长寒。\r\n一生著作惊磨灭，欲借君家铁砚看。"
        },
        {
            "title": "梨花",
            "content": "太真欲泣君王羞，一枝带雨春梢头。\r\n年来乐府不栽种，淡月青烟无处求。"
        },
        {
            "title": "有怀高执中",
            "content": "危襟坐西轩，绿牖浮晓光。\r\n初疑故人来，冷吹啸疏簧。\r\n春意已浩荡，寒云尚苍茫。\r\n家贫食无鱼，但觉早韭香。\r\n念我莫逆友，失计临边场。\r\n定当何时归，共此白日长。"
        },
        {
            "title": "送张少卿赴召十首",
            "content": "倾倒怜才出至公，吹嘘牙颊自春风。\r\n宽和肯问车裀吐，涵养须知内史聋。"
        },
        {
            "title": "暮还官寺",
            "content": "新雨初平万顷波，移家归去旧烟萝。\r\n三年邻里定相笑，八斗才名岂是多。\r\n地近聊为分袂别，酒醺閒作扣舷歌。\r\n晚投方丈虽岑寂，客喜谈玄自见过。"
        },
        {
            "title": "重九",
            "content": "出户非我识，长安虽万家。\r\n有愁焦绿发，无语插黄华。\r\n酒僻喜宫醖，衾寒怯绛纱。\r\n欲传此情况，行客在天涯。"
        },
        {
            "title": "送春曲",
            "content": "东君欲去繁华灭，城南把酒聊相别。\r\n云旗风驾不可亲，但见杨花飞似雪。\r\n杨花送君无返期，高台望断夕阳低。\r\n归来客散深院静，门前绿暗啼黄鹂。"
        },
        {
            "title": "书孔伯绍题壁后",
            "content": "伯绍壁间遗迹在，雨昏炱蚀逆风吹。\r\n何人借与云岩石，化作人间堕泪碑。"
        },
        {
            "title": "令狐秀才书堂",
            "content": "剩撷芸香辟蠹鱼，足音差远自逃虚。\r\n春醅已许暮留客，冻笔不妨寒著书。\r\n龟甲屏风云散漫，月窗花影树扶疏。\r\n他年子伯无閒暇，但遣儿曹访隐居。"
        },
        {
            "title": "燕走马少卿口号",
            "content": "冠盖相逢好驻鞍，况知北陆已迎寒。\r\n诏归未觉尧天远，星应休辞蜀道难。\r\n款听话言敦夙契，更催歌舞奉清欢。\r\n殷勤莫惜通宵醉，归约松梢月影残。"
        },
        {
            "title": "寿安夫人挽词",
            "content": "闺门秀色擢冰清，行佩兰苕八十春。\r\n传道先生为择配，起家著作不忧贫。\r\n金花贴子分双轴，子舍登瀛有几人。\r\n千仞龙华松竹域，妇姑虽死亦相亲。"
        },
        {
            "title": "汉源馆",
            "content": "消热层冰远，投凉嘉树稀。\r\n雨晴潇洒去，梦与泬寥归。\r\n禽静谷无语，云生山有衣。\r\n路行知水好，终不疗长饥。"
        },
        {
            "title": "阴伯庸悼词",
            "content": "妙年词墨一何工，汉苑家声戚里雄。\r\n居避飞尘门似水，客投漫刺袂生风。\r\n香消绛帐鱼难蠹，月照银杯酒不空。\r\n旭报岂须穷宝箧，凤雏行看赤霞中。"
        },
        {
            "title": "送犊鼻褌与任敦夫",
            "content": "任翁何为穷，一性共癖左。\r\n不妄取芥粒，甘似西山饿。\r\n短褐结郭丝，犊鼻讵穿丝破。\r\n当时北阮贫，矫枉几太过。\r\n肯揭长竽头，恐亦是奇货。\r\n岂惟宜跻升，抑自利顿挫。\r\n济河不撷褰，秃尾正便坐。\r\n迟行少前跋，趋急或后簸。\r\n刀尺初与形，虮虱已相贺。\r\n平生马鞍间，髀肉已稍磨。\r\n此既身之章，十年共起卧。\r\n必以狐裘易，顾我应难和。\r\n子赋从军乐，城垆始烦瘅。\r\n服之远行迈，百步无一蹉。\r\n尔来玉泉老，以此劝勤怠。\r\n犹忆当时庚岭前，传衣正是普通年。\r\n问道未余衣下事，寥寥千载不相传。"
        },
        {
            "title": "即席次必强六绝句",
            "content": "楼前燕子不知归，楼下莺啼碧树枝。\r\n丝管未收空梓泽，恐君还有断肠时。"
        },
        {
            "title": "杨村四十韵",
            "content": "欻行西山隈，茄荻风飕飕。\r\n阴岩有积雪，竟日无行辀，\r\n滩声下层檐，写出千古愁。\r\n断墟灯火光，惨月神鬼讴。\r\n巘岑泣哀猿，短篠驱归牛。\r\n顽云笼远峤，退水拓新州。\r\n蟾肤累石拳，龙影卧松樛。\r\n顾惟衰病姿，畏作魑魅俦。\r\n若有负郭田，肯抱穷年羞。\r\n昔怀截犀坚，今成绕指柔。\r\n况复僻陋地，可是英俊游。\r\n山祠钟送夜，水国笛横秋。\r\n薄雾晨欺鬓，斜阳独倚楼。\r\n眸寒碧冥鸿，叶小沙际舟。\r\n渔师猎鱼去，数获惟芒鲰。\r\n射生持虎归，熟视俱老彪。\r\n时世贱两目，东家如寇雠。\r\n长沙卑湿国，洛阳年少留。\r\n太白窜夜郎，退之谪潮州。\r\n才大难为庸，不死即长囚。\r\n官职虽差池，志意相夷侔。\r\n自匪迁逐客，而有迁逐忧。\r\n田塍古太人，来为寒士谋。\r\n胡为近长安，远士终悠悠。\r\n回语古丈人，两泪不能收。\r\n从古长安儿，侠氯侵云浮。\r\n十九白如瓠，危帽钳轻褠。\r\n奚奴扶宝带，杂遝骖骅骝。\r\n饮彻金张家，醉留骕骦裘。\r\n又恐银瓶欹，指撝营糟丘。\r\n出阁讯花童。如何为麦麰。\r\n已不愿学孔，何时当梦周。\r\n杏鞯照金龟，粉叶夸银钩。\r\n缓急乘一障，夜亡狄山头。\r\n扫清玉门尘，澄澈黄河流。\r\n如彼行道人，颇有挟此筹。\r\n咀嚼兰蘅芳。芜蘼梗其喉。\r\n夜光有先容，白日无暗投。\r\n足钱便得已，谁卜公与侯。\r\n归来挥囊金，饱穷泉石幽。"
        },
        {
            "title": "龙兴客旅效子美寓居同谷七歌",
            "content": "富贵贫贱无巧拙，时来火光递生灭。\r\n世路不容一井宽，哑哑跳蛙笑东鳖。\r\n残盃冷炙勿复道，故交惟有西山雪。\r\n呜呼七歌兮歌章毕，死血埋坟色应碧。"
        },
        {
            "title": "送钱使者三首",
            "content": "翠羽颁书出紫皇，残春岐路日初长。\r\n花容帖雨蜂儿静，麦浪翻风燕子凉。\r\n八叶世家方越古，二王振鹭已成行。\r\n行行才业知多少，千里吴天水满塘。"
        },
        {
            "title": "劝公乐",
            "content": "金印莫疗饥，珠玉难可肥。\r\n碧酒濡唇百事美，绿鬟扣眼一笑随。\r\n跳丸日月不受缚，朱颜易逐飞花落。\r\n情知一死同众人，何不趁取生前乐。"
        },
        {
            "title": "题赖盘市法云院二首",
            "content": "石壁冷磨閒日月，松棂平觉远山川。\r\n便将小纽双龟印，试换禅床一觉眠。"
        },
        {
            "title": "龙兴客旅效子美寓居同谷七歌",
            "content": "西山白虎跳天游，朝食行人暮噬牛。\r\n居民胡不避此苦，复闻暴吏猛於虎。\r\n怪尔巨蠹敢身由，拔剑一击拆不留。\r\n呜呼六歌兮歌六叠，太息仰空泪横臆。"
        },
        {
            "title": "自西悬趋南郑道中杂咏三首",
            "content": "矮陌穹庐青匝地，垂杨步幛绿藏桥。\r\n无端惊耳西江涨，十里雄声学海潮。"
        },
        {
            "title": "赠术士罗公弼",
            "content": "陂迥山空豀水浅，骑牛信牛行自远。\r\n大翁织笠六铢轻，阿母理衣簑直软。\r\n短笛叫云无曲终，年年但见岩花红。\r\n何者为荣何等辱，牛饱归来睡亦足。\r\n识字无多浪得官，出门车折舟风澜。\r\n当时牧牛无许事，初信人间行路难。\r\n罗生邂逅孤城角，细数直推期命薄。\r\n五福无有六极全，四字干头三字恶。\r\n逆知大似他心通，元辰空亡那免穷。\r\n壬癸是非终可畏，收拾人情称晚贵。\r\n我家幸有石田在，梦里归耕心未改。\r\n季咸再见应茫然，壶子而今藏九渊。"
        },
        {
            "title": "崇宁寺晚归",
            "content": "远意难随燕燕归，故园春冷杏花稀。\r\n虚名自古双蜗角，别业从来一钓矶。\r\n已后无人能立雪，他年知子可传衣。\r\n结庐薄有西山地，更遣何人赋式微。"
        },
        {
            "title": "题韩溪",
            "content": "云梦擒王终猎狗，芒砀龙子讵蟠泥。\r\n前知妇女磨英气，亦率萧公早过溪。"
        },
        {
            "title": "游南水陆院",
            "content": "蜀国山河在，梁原草树深。\r\n暮云千里色，无处不伤心。"
        },
        {
            "title": "重阳后有作",
            "content": "白酒贤人趣，黄花道貌妆。\r\n物情殊未厌，时节不加长。\r\n自是良辰往，何妨后会张。\r\n试看人化鬼，不异露为霜。"
        },
        {
            "title": "题绝胜亭",
            "content": "孤鸿落照下沧洲，人在云间选胜幽。\r\n好梦知君依魏阙，此生惟我识荆州。\r\n卜居支遁应同志，载酒山公已绝忧。\r\n他日澄江净如练，主人端在塞垣秋。"
        },
        {
            "title": "春游",
            "content": "寂寂茂陵春，文园病后情。\r\n黄蜂腰欲断，细柳眼初明。\r\n丽服骈游女，余酣失老兵。\r\n残粧深院落，相对任卿卿。"
        },
        {
            "title": "感歌行",
            "content": "春陌露草悲铜驼，汉宫秋吹惊纨罗。\r\n北虫成尘天峨峨，铁牛古背横黄河。\r\n兰陵千篇穷愁死，屠狗一剑袪群魔。\r\n酒阑感概姒如轲，两眼耀日云生波。\r\n是时功名当如何，痴儿坚女徒悲歌。"
        },
        {
            "title": "感事",
            "content": "银涛千里引长吟，玉轸他年有古音。\r\n云起不知山有助，鸟啼争奈竹无心。\r\n画蛇可笑须安足，撄市堪悲只见金。\r\n莫与浮去较休戚，北窗棋酒夜方深。"
        },
        {
            "title": "泛松溪",
            "content": "浪激冰花潄大堤，山回云影照寒溪。\r\n一生怀抱无人见，又跃芦梢困马蹄。"
        },
        {
            "title": "甲子春趋太学过华山赋仙掌峰",
            "content": "一掌巍然占碧巅，分明高举欲擎天。\r\n升沉尽待招携力，指点都归造化权。\r\n好与清霄扶日月，莫留寒嶂弄云烟。\r\n不知千古兴亡事，屈指而今是几年。"
        },
        {
            "title": "过贾浪仙崔秀才故祠",
            "content": "倦飞好鸟下荒陂，不见骑驴主簿归。\r\n林杳笛寒声愈细，为寻牛背一簑衣。"
        },
        {
            "title": "宿西谷院六首",
            "content": "石髓门前水，松风骨外钟。\r\n迟迟半轮月，未忍出双峰。"
        },
        {
            "title": "送程公明",
            "content": "自怜瘦骨饮冰寒，惆怅相逢下眼看。\r\n閒想显人应笑我，道傍初试折腰官。"
        },
        {
            "title": "喜王子温教子",
            "content": "诸郎春鬓绿鬖鬖，阆苑幽为指南。\r\n大率已经平子目，未应更与阿戎谈。\r\n夜萤扑案光分烛，秋水挼青色染蓝。\r\n的见松窗珠树客，碧浔龙颔问谁探。"
        },
        {
            "title": "苦寒歌",
            "content": "北风吹窗琴自动，拥炉不觉毡裘重。\r\n孤城日落星斗稀，一寸清霜压寒梦。\r\n河冰岭雪随高深，山鸡啄土鹤在林。\r\n西楼歌舞隔珠幄，独有春风人不觉。"
        },
        {
            "title": "戏书元明厅壁",
            "content": "涨急滩流随眼落，市忙乌合转头空。\r\n一年三百六十日，却有半年閒守穷。"
        },
        {
            "title": "赠翟提刑",
            "content": "云麦供羞荐紫阍，里闾初识子威孙。\r\n千年海骨蟠桃实，六日天眉画桂痕。\r\n饱见雪霜威剑阁，行看松柏老夷门。\r\n石麟下作人间客，故有光芒扫夕昏。\r\n虬龙金璧走天阍，下有高陵几代孙。\r\n赋掷玉声那问价，笔生春意自无痕。\r\n尚书补去由高第，廷尉除归不署门。\r\n玄圃长生新酿熟，一庭椿露滴黄昏。"
        },
        {
            "title": "送程公明",
            "content": "无限秋容入跨鳌，使君山色两相高。\r\n半生笑尽迎逢辈，俯仰随人效桔槔。"
        },
        {
            "title": "隔墙吹箫悲深有作",
            "content": "撄心人事细如蓑，浑有童心柰老何。\r\n湿雪尽随哀泪堕，清箫不与哭声和。\r\n归休最病良田少，侵老终怜季子多。\r\n无命无才犹有友，但怜雄辩正悬河。"
        },
        {
            "title": "一晓发射洪循江而行书二诗州堆馆",
            "content": "少健有力入云耕，耕云不怕山重重。\r\n岁时伏腊追社集，照水自爱双颊红。\r\n三十余年废田舍，芋魁豆饭忘乃翁。\r\n誓归复讲旧生计，无谓我不如老农。"
        },
        {
            "title": "辛苦行",
            "content": "君采北山薪，妾捕西豀鱼。\r\n登山莫避险，入山深何虞。\r\n君行妾亦行，辛苦同朝晡。\r\n相乐成家室，此义千载孤。"
        },
        {
            "title": "东平县君挽词",
            "content": "玉翰飞过碧江东，露泣三荆向晓风。\r\n贝叶尘生昏旧绿，蘋花烟老堕疏红。\r\n鸟沉孤影桓山外，虫返青冥璧水空。\r\n德范岂惟坟上土，传家清训是无穷。"
        },
        {
            "title": "南至日过盐壩官亭",
            "content": "堕衣黄枫香，着鬓青霜湿。\r\n江山如故人，到眼类长揖。\r\n客行先飞蓬，不肯拟马立。\r\n时节当书云，相将何太急。\r\n我本刍牧儿，家有旧蓑笠。\r\n勤心朱墨间，销减耕耨力。\r\n欲归倒虚囊，追赴村社集。\r\n传言东邻翁，但空西向席。\r\n梨栗随所有，大白更增一。\r\n勿复问市朝，与翁醉终日。"
        },
        {
            "title": "怀酒",
            "content": "清圣浊贤莫区分，一入愁肠功等伦。\r\n石炉三日不举火，麴车过门齿生津。\r\n松窗草玄亦已勤，好事勿谓秦无人。\r\n呼儿但涤牛头爵，正恐壶榼来缤纷。\r\n冻消讲舌流冰澌，寒破笑颊生红云。\r\n爱酒未减子猷竹，岂可一无此君。\r\n谪居无田种秫米，忘怀有诗上囊纸。\r\n邻醅不隔一航水，却隔醉乡三万里。"
        },
        {
            "title": "和李少卿游北湖六首",
            "content": "碧摇虹影桥横水，翠漏林光日薄山。\r\n本绝机心成野步，却惊鸥鹭不知还。"
        },
        {
            "title": "问张兴州觅酒",
            "content": "{外走内参}{外走内覃}云阵暮天低，家在云天西畔西。\r\n雪片未容欺白发，貂裘不管污黄泥。\r\n梅寒花晚休吹笛，水瘦江空莫照犀。\r\n便有绨袍怜过管，不如春酿亟封题。"
        },
        {
            "title": "巴山",
            "content": "飞云冉冉隔层峦，涨水茫茫失旧湾。\r\n自昔秋风悲宋玉，这回夜雨宿巴山。\r\n独行云峤双飞舄，谁置壶浆一解颜。\r\n世事人情随日改，不妨老子解痴顽。"
        },
        {
            "title": "摊破浣溪沙/山花子",
            "content": "几度珠帘卷上钩。折花走马向扬州。老去不堪寻往事，上心头。陶令无聊惟喜醉，茂陵多病不胜愁。脉脉春情长不断，水东流。"
        },
        {
            "title": "浣溪沙",
            "content": "雨霁笼山碧破赊。小园围屋粉墙斜。朱门闲掩那人家。素腕拨香临宝砌，层波窥客擘轻纱。隔窗隐隐见簪花。"
        },
        {
            "title": "浣溪沙",
            "content": "千古人生乐事稀。露浓烟事薄寒时。菊花须插两三枝。未老功名辜两鬓，悲秋情绪入双眉。茂陵多病有谁知。"
        },
        {
            "title": "临江仙",
            "content": "杨柳梢头春色重，紫骝嘶入残花。香风满面日西斜。只知闲信马，不觉误随车。已许洞天归路晚，空劳眼惜眉怜。几回偷为掷花钿。今生应已过，重结後来缘。"
        }
    ]
}