{
    "dynasty": "宋",
    "author": "项安世",
    "intro": "项安世（一一二九--一二○八）（生年据本集卷四《内子生日（戊申）》［居士新年六秩来］推定），字平甫，号平庵，其先括苍（今浙江丽水）人，后家江陵（今属湖北）。孝宗淳熙二年（一一七五）进士，调绍兴府教授。光宗绍熙四年（一一九三）除秘书省正字，五年，为校书郎兼实录院检讨官（《南宋馆阁续录》卷九）。宁宗庆元元年（一一九五）出通判池州（同上书卷八），移通判重庆储。入庆无党籍，还江陵家居。开禧二年（一二○六）起知鄂州（《宋会要辑稿》职官七七之二二），迁户部员外郎、湖广总领。三年權安抚使（同上书职官七四之二五），以事免。起为湖南转运判官，未上，用台章夺职而罢。嘉定元年卒。有《易玩辞》、《项氏家说》、《平庵悔稿》等。《宋史》卷三九七有傅。项安世诗，以《宛委别藏》本《平庵悔稿》十二卷为底本。校以清吴长元钞本（简称吴钞本，藏北京图书馆）。新架集外诗编为第十三卷。",
    "items": [
        {
            "title": "对雪呈判府周丞相",
            "content": "变调曾转九重天，偃息何难十国连。\r\n坐遣朝云将朔雪，一清瘴雨与蛮烟。\r\n丰年预见宽心曲，俭俗能忘念目前。\r\n更想朝来穷巷里，闭门高卧有遗贤。"
        },
        {
            "title": "送黄司户改官东归",
            "content": "江西黄郎中，有声满天宇。\r\n于菟老岩穴，晚出彪更怒。\r\n三十补州掾，勇往不辞苦。\r\n首尾庚申年，所事七府主。\r\n不惟吏事知，竞以文学许。\r\n飞章不停剡，礼幣争罗取。\r\n前年开科场，小试便更举。\r\n四海张南轩，人訾公独与。\r\n平生中庸篇，口诵心复睹。\r\n官满贳金归，囊无一钱处。\r\n傅家有风烈，真不愧此父。\r\n阿戎更奇俊，邂逅得佳侣。\r\n三年下陈榻，内省愧参鲁。\r\n出言每不忌，逆耳终无拒。\r\n反兹号畏友，不独赦狂督。\r\n乃知君子心，未易见涯浒。\r\n若令到天阙，定合簉鵷羽。\r\n为邦固常法，有用必超补。\r\n人情重离别，临路各凄楚。\r\n远客见归人，惊心念乡土。\r\n秋风楚江岸，吾亦辨归橹。\r\n期公父子来，同看西湖雨。"
        },
        {
            "title": "陈信民求诗",
            "content": "子合陈平甫，吾当项信求。\r\n食兵吾不愧，门辙子方贫。\r\n老眼观斯世，多情尚若人。\r\n相过无远近，无不计冬春。"
        },
        {
            "title": "和韵送方翔仲赴省",
            "content": "无问其津问其备，秦牍于今祖谁作。\r\n三年戌卒箭痍深，长夜破胆鐎铜音。\r\n文皇不共□□□，三五须从卖生说。\r\n曲江赐酒黄封瓶，仙韶度曲宫花明。\r\n江东六月归来早，江西先拜梭山老。\r\n苏子书中挦策备，叶家肆时偷新作。\r\n南宫卷子不须深，句顺声谐即好音。\r\n凋古曲高虽句绝，辞来意密谁笺说。\r\n清泉白卤貯铜瓶，磨松展楮霜毫明。\r\n三题奏罢宫门早，行过郎闱惊阁老。"
        },
        {
            "title": "送醇甫",
            "content": "怕听槌鼓发舩声，桑梓葭莩两击情。\r\n病有千回烦访问，贫无一事扰聪明。\r\n循良只为乡人惜，离别偏令老大惊。\r\n不记归来多少岁，儿童三见令君行。"
        },
        {
            "title": "和王子一用韵告别",
            "content": "积吹摩空海有鲲，惊雷出地竹生孙。\r\n娑罗木吐层层艳，窣堵波开面面阍。\r\n小贴金花听疾足，淡书灰墨看高鶱。\r\n街槐影里宫袍出，回首无忘汇泽门。"
        },
        {
            "title": "春日途中五首",
            "content": "微风急雪点微茫，渔浦江边上客航。\r\n逆水趁潮如顺水，他乡送客似离乡。"
        },
        {
            "title": "自武义入松阳道中三首",
            "content": "四十里栏萦一线，上侵云物下惊湍。\r\n我行竹客源头路，蜀道青天不作难。"
        },
        {
            "title": "次韵储检法送行",
            "content": "别去动经年，相过但旬日。\r\n会心能几何，欢意忽已失。\r\n何年岘山头，此主复此客。\r\n官回便重到，我齿已半百。\r\n侍立四颜红，岂有今日色。\r\n坐中六七子，星散那再得。\r\n念之意已动，况此真远役。\r\n秋风洞庭岸，落日贾傅宅。\r\n主人九霄上，怅望云雨隔。\r\n回首叫苍梧，知予正愁寂。"
        },
        {
            "title": "元夕刘知录招饮",
            "content": "曾吹藜杖到蓬莱，亲见银潢铁鏁开。\r\n析木津头排列宿，鳌山脚下走轻雷。\r\n荒城夜雪欺行李，画角晨霜送落梅。\r\n邻舍相呼同酒盏，也教人道上元来。"
        },
        {
            "title": "集杜句为老母寿三首",
            "content": "玄圃苍洲莽空阔，安得赤脚踏层冰。\r\n秦城楼阁莺花里，南极老人自有星。"
        },
        {
            "title": "次韵张部门直庐观梅",
            "content": "不是生前人俗缘，等闲抛得傍湖园。\r\n多情省户寒梅色，为洗朝靴晓冻痕。\r\n颇记高堂金字傍，曾陪居士瘿藤尊。\r\n花前敛谈官事，知犯新条第几门。"
        },
        {
            "title": "和胡黎明州贺得郡韵",
            "content": "波间来往愿莘其，林下归飞乐{举去下换鸟}斯。\r\n罗致军门虽有礼，捉将官里便无诗。\r\n齐瓜有日君方往，舜牧无人我亦咨。\r\n西望雪山三百驿，何因杯酒得同持。"
        },
        {
            "title": "钱塘道中望越州山",
            "content": "隔江东望越州山，七载重来喜破颜。\r\n却数故人今几在，一襟清泪湿潸潸。"
        },
        {
            "title": "福岩寺",
            "content": "三日行东山，今朝度西岭。\r\n山前福岩寺，高下得要领。\r\n下通赤帝庙，上彻祝融顶。\r\n回环生气势，开辟见光景。\r\n湘江献五曲，岳市陈万井。\r\n青林间香稻，一一辨疆顷。\r\n颇怜东山隘，对此意方逞。\r\n居高能尽下，熟玩令人省。"
        },
        {
            "title": "曲湘湾",
            "content": "两崖左右蜜房穿，一水中间蚁线旋。\r\n蹙起浪涡知有石，荡开云影倒窥天。\r\n当洪没没青螺暗，过漱霏霏白琲圆。\r\n我欲濯缨渠濯足，一生输与钓鱼船。"
        },
        {
            "title": "三日游澹岩火星岩朝阳岩",
            "content": "一日三岩可了，半生两脚初来。\r\n不怕天公雨涩，青鞋飞上崔嵬。"
        },
        {
            "title": "寒食舆病至城西再续去年之咏",
            "content": "冉冉飞来红杏雨，又到去年花落处。\r\n花今落惯已如常，莫怪春归春不语。\r\n却思天女染春时，弄粉调朱傅绿枝。\r\n只见插花人似锦，谁知当日手如龟。"
        },
        {
            "title": "送张升之四首",
            "content": "昔年常恨李白杜甫不相从，又见韩愈孟郊恨不如云龙。\r\n我今与子别，正与二子同。\r\n我在大江北，君归五湖东。\r\n我犹作楚客，君复为吴侬。\r\n江湖吴楚休相忆，青云有路各努力。"
        },
        {
            "title": "读本朝史有感十首",
            "content": "若讷希文受责均，前贤初岂有冤亲。\r\n暮年颖上还惆怅，引得无穷射羿人。"
        },
        {
            "title": "二十一日柘龙桥道中",
            "content": "早禾登架晚禾青，雨后官塘处处平。\r\n山马未胡行木彴，水牛亭午卧深坑。\r\n人家总在林间住，生计惟凭陇上耕。\r\n青嶂夹田田夹涧，翠围屏里万竽笙。"
        },
        {
            "title": "过滑澾岭",
            "content": "连山赤埴号胶泥，想见林深叫竹鸡。\r\n一路新晴天借我，稳扶篮筍上山蹊。"
        },
        {
            "title": "次韵程尧仲风雨诗",
            "content": "浩浩阴风彻屋号，霏霏寒雨一天毛。\r\n撼醒花柳经年眼，润透郊原百尺膏。\r\n鼓舞孰知神物妙，沾濡方表化工劳。\r\n游人只见春能好，香满园林绿满壕。"
        },
        {
            "title": "题画扇",
            "content": "前舟半出垂杨港，儿子把篙翁撒网。\r\n后舟儿小未能篙，媪自哺雏斜刺舫。\r\n何处两生来看鱼，野服纶巾意森爽。\r\n路穷有叟独施罛，短策惊鱼水声响。\r\n隔岸谁家盖茆竹，轩楹閴寂无来往。\r\n临溪曬网不知收，斜日欲归天莽苍。\r\n去年我作月宫游，此景西湖恣探赏。\r\n归来和月剪并刀，得此一泓宽梦想。\r\n日长弄扇忽成眠，第一桥边荡兰桨。\r\n觉来风雨浪粘天，急唤小舟真欲上。"
        },
        {
            "title": "郑子仁生日用其去腊见寿韵",
            "content": "宝璋华芾庆祥罴，又是当年应梦时。\r\n煜煜金芝生五岳，煌煌珠树出三危。\r\n赋成鹦鹉凌云笔，诗到{左马右回}鱼在野思。\r\n时论同归家最近，新秋腾上未为迟。"
        },
        {
            "title": "久雨",
            "content": "一春泥水断前街，万里长天一目空。\r\n数点寒梢著红蕊，人间惊喜见春色。"
        },
        {
            "title": "冯元素挽诗",
            "content": "出塞千夫敌，还家一善门。\r\n闺门春穆穆，乡党晚恂恂。\r\n字画清能谨，诗章秀以醇。\r\n备无边琐气，怀此最伤神。"
        },
        {
            "title": "次韵答罗鄂州二首",
            "content": "任重心长在，年侵力未堪。\r\n圣贤憎独学，老宿幸同参。\r\n已信乾坤蕴，无逾孔孟谈。\r\n谁能中道废，长使一生惭。"
        },
        {
            "title": "游延庆寺",
            "content": "急雨泷危石，横云焘古碑。\r\n入山芒屦湿，归路角巾欹。\r\n中湿连霄病，平生此段奇。\r\n只今酬妙句，犹自爱当时。"
        },
        {
            "title": "小雨怀张升之",
            "content": "夜夜疏雨不堪听，独坐寒斋万感生。\r\n今夜故人江上宿，如何禁得打篷声。"
        },
        {
            "title": "大风中登长桥",
            "content": "又拖筇杖过垂虹，粉柱丹梁五十洪。\r\n云气深深笼薄日，波声浩浩鼓长风。\r\n客船破胆经塘石，渔艇轻生逐钓筒。\r\n欲访三高无处问，悠悠千古见冥鸿。"
        },
        {
            "title": "题蝉蝶画扇",
            "content": "晓日兮花飞，晚风兮柳嘶。\r\n异趣兮同乐，之二蟲兮何如。"
        },
        {
            "title": "入江西界",
            "content": "行过中村五里头，湖南地尽到袁州。\r\n荆南更在湖南外，一片白云天际浮。"
        },
        {
            "title": "答杜仲高来书哭兄伯高及辛待制且言杜氏至仲",
            "content": "康庐之麓蠡之皋，太息书来杜仲高。\r\n待制功名千古杰，贤良文字万夫豪。\r\n泪痕频向西风滴，场屋新随举子曹。\r\n且为门阑辟青紫，轲亲威父一生劳。\r\n\r\n【注释】：【原题】：\r\n答杜仲高来书哭兄伯高及辛待制且言杜氏至仲高始预荐榜"
        },
        {
            "title": "次韵谢王粟秀才四首",
            "content": "春来无酒债，客至得诗材。\r\n论文舌本壮，诵句须髯开。\r\n鲜芳曜楛朽，骏步惊驽骀。\r\n巍巍王谢家，衮衮世有才。"
        },
        {
            "title": "宿云门寺赠张武子",
            "content": "绝怜雪屋张居士，日日空墙挂食箪。\r\n吟到古人辛苦处，囊中不得一钱看。"
        },
        {
            "title": "上元",
            "content": "月华未上鼓声喧，又向山阴过上元。\r\n五岁镜湖才一熟，今年灯市始应烦。\r\n留连昼景通三夜，呼吸阳和达九门。\r\n游客不知千古意，看人看火漫奔奔。"
        },
        {
            "title": "新茶",
            "content": "夭夭雀舌变枪旗，旟旆旃旌忽四驰。\r\n槐火已登新鼎味，松风犹动故园思。\r\n森森苦口难追俗，脉脉甘津恐后时。\r\n何似当初陆鸿渐，莫将名字世人知。"
        },
        {
            "title": "都下次韵谢松阳沈术人二首",
            "content": "下帘读易沈君平，老向人间识世英。\r\n戏把年龄聊复问，从来富贵不须评。\r\n聊翩诗笔粗豪甚，矍铄精神顾盼明。\r\n我欲求田古松邑，君言此计几时成。"
        },
        {
            "title": "续闻李季章提刑舟到用前韵迎之",
            "content": "今日何居忽鼎来，眉心黄气十分开。\r\n青帘稳下东三峡，绣斧相逢两外台。\r\n抱病拾遗修破帽，罢官陶令觅残醅。\r\n未知千古龙山下，有此重阳盛事哉。"
        },
        {
            "title": "次韵罗郢州送别",
            "content": "江上相留不肯留，渡江沿岸却回头。\r\n汉江东去人西去，不见高城始是愁。"
        },
        {
            "title": "寄题吴氏社仓",
            "content": "淹剧无悰易怆神，社仓新记重关心。\r\n前朝诏在恩沦骨，遗老书存泪满襟。\r\n永念君仁多善稼，肯因师死下乔林。\r\n皇天老眼明于镜，勉植书楼万桂阴。"
        },
        {
            "title": "次韵衡山徐监酒同考府学试八首",
            "content": "南州门户到云来，犹有诗情出九垓。\r\n怜我风帘鑽故纸，借君月露洗黄埃。"
        },
        {
            "title": "绍兴孙察推席上",
            "content": "孙郎觅句有新声，场屋当年更老成。\r\n曾草摩空殿前赋，却来晚饭越中行。\r\n僧廊罢雪窗犹曙，佛塔无风铎自鸣。\r\n客到莫嫌花酒少，三从事与两卿卿。"
        },
        {
            "title": "次韵王司理二首",
            "content": "它乡异县歘相逢，岐国家声聋贷崧。\r\n仕宦一生无去国，周旋四世不言功。\r\n太平时节司文事，满世交游尽至公。\r\n若把安荣观后进，百年未抵一年中。"
        },
        {
            "title": "谢姜夔秀才示诗卷从千岩萧东甫学诗",
            "content": "千岩一派落都城，承露金盘尔许清。\r\n古体黄陈家格律，短章温李氏才情。\r\n等闲又得诗人处，咫尺相过故将营。\r\n想见红尘鸟帽底，几多怀玉未知名。"
        },
        {
            "title": "挽枝江朱学谕",
            "content": "身受傃轩诗，儿修涑水仪。\r\n百年生也直，三叹古之遗。\r\n处易疑狐峭，因难见惠私。\r\n此风今远笑，吾涕自涟洏。"
        },
        {
            "title": "次韵苏主管青溪十绝句",
            "content": "墙头红旆醉僛僛，大将防江出六奇。\r\n我自中原行铁马，他时此物不劳施。"
        },
        {
            "title": "次韵潘都干菊花六首",
            "content": "霜神亦有丰韵，未可寻常等夷。\r\n赤尽红头枫叶，却能偏护花肌。"
        },
        {
            "title": "次韵苏主管青溪十绝句",
            "content": "日西何事客归迟，等看娟娟一寸眉。\r\n却民嫦娥太夸客，和宫推出桂花枝。"
        },
        {
            "title": "主台州崇道观",
            "content": "蓬莱别后六经春，新赐丹邱作羽人。\r\n恰似昔人东望处，蓬莱径隔几由旬。"
        },
        {
            "title": "还憩方桥",
            "content": "拂拂轻黄小，茸茸嫩绿荐。\r\n柳条君莫折，草色我思眠。\r\n鬓发从衰病，人情自少年。\r\n栏干一临眺，春意满坤乾。"
        },
        {
            "title": "送任三舅赴调",
            "content": "火云烧浪峡中归，朔雪横江又语离。\r\n一世由来迎送里，多才好去盛明时。\r\n人知与我为兄弟，或欲从君间鬓髭。\r\n为说掌中亡玉树，中年怀抱总堪知。"
        },
        {
            "title": "雨中二绝句",
            "content": "急雨暗洲渚，颠风吹客船。\r\n不知何世画，水墨水江天。"
        },
        {
            "title": "腊尽仅得微雪",
            "content": "穷冬一雪击农心，籲佛祈仙望已深。\r\n逾月亢晴生暑瘴，连朝霏雾作春阴。\r\n夜窗且喜风兼雨，晓瓦才看粉共银。\r\n可是江妃悭笑粲，都能无意管呻吟。"
        },
        {
            "title": "次韵王司理二首",
            "content": "对敌何曾挫一毫，避人堪笑却成逃。\r\n莫思蓬户飞三箭，且向椿闱带两髦。\r\n年少枉随流水去，老来方悟入山高。\r\n儿童已辨新诗句，拟钉门符换书桃。"
        },
        {
            "title": "题澹山岩二首",
            "content": "此日纵自尔，此兴不可阑。\r\n竹径滑拳局，芒鞋侧蹒跚。\r\n南窥下阴洞，北望升天关。\r\n鬼穴勇争觑，仙扃谁得{左木右上户下寰去宀}。\r\n敷床憩明洁，酌酒休痴顽。\r\n幽处可僧磬，回中堪舞鬟。\r\n乐极急有念，相顾生愁颜。\r\n指点壁间字，其人多马班。\r\n书迹向昧昧，苔痕日斒斒。\r\n题名出门去，岁月如循环。\r\n何年复此来，三士同跻攀。"
        },
        {
            "title": "次韵衡山徐监酒同考府学试八首",
            "content": "祝融峰下築糟邱，此段输君一流。\r\n误到尘中踏尘土，却思江上驾渔舟。"
        },
        {
            "title": "次韵和张安抚九日龙山赋",
            "content": "使君千骑踏清秋，乞与他年说胜游。\r\n自有名山无此客，痛湔遗臭为吾州。\r\n野人已毕三时务，老子聊宽一日愁。\r\n犹有平生尤国意，不堪摇落对江流。"
        },
        {
            "title": "出三坑口望松阳一首",
            "content": "鸡犬桑自一同，四山环县作畿封。\r\n三坑路口一回首，石壁苍林千万重。"
        },
        {
            "title": "江梅蜡梅同赋",
            "content": "淡白轻黄著绛跗，截肪蒸栗玉肌肤。\r\n品题道骨谁高下，著莫清香似有无。\r\n野服黄冠离世土，缟裙瑶佩列仙儒。\r\n春风底处无红紫，谁肯冲寒到玉湖。"
        },
        {
            "title": "有感",
            "content": "大江千里从西来，凭陵三峡喧如雷。\r\n自矜万顷临一杯，涌起雪浪吞崔嵬。\r\n一过荆门楚天阔，七泽茫茫如减没。\r\n波神潜声不敢发，汩汩安流到吴越。\r\n世间骄吝亦等耳，未见大方俱有已。\r\n藩篱决破定无他，令人为赋江之水。"
        },
        {
            "title": "重阳",
            "content": "客里逢重九，匆匆惜岁华。\r\n篮舆上寒嵼，乌帽或欹斜。\r\n物熊如相何，村醪幸免赊。\r\n山深不见菊，荞麦正多花。"
        },
        {
            "title": "次韵和谢江陵杨县丞投赠四首",
            "content": "柴门密掩但如孙，白榻高县偶似陈。\r\n皮骨久将梅共瘦，鬓毛难与柳争新。\r\n却思二十三年上，曾醉千岩万壑滨。\r\n蘋月蓼风如昨日，尧天依旧满怀春。"
        },
        {
            "title": "有感",
            "content": "翘翘蒌楚中，名字或行世。\r\n当时在人口，既久渐湮废。\r\n能于汗简上，千万见一二。\r\n想当无恙时，掀揭满天地。"
        },
        {
            "title": "送范少约二首",
            "content": "高低互腾凌，先后更唱和。\r\n密密骄有馀，斜斜困无奈。\r\n翔空久未集，到地期不堕。\r\n云惜暗遮围，风欺恶掀簸。\r\n林光夜毰毸，瓦色晨玭瑳。\r\n犬喜吠若惊，儿颠走如磨。\r\n体虚君勿嫌，窖实更堪贷。\r\n飞逾絮毛弱，藏耐刀斧剉。\r\n三缄桃李蹊，十袭莓苔坐。\r\n填沼害鱼游，封巢妨鹤卧。\r\n经厨忽涣汗，度井翻坎坷。\r\n入水恨先融，沾泥悲易涴。\r\n苦遭柔条翻，故压坚竹破。\r\n已积深可量，方来密难课。\r\n宵明宿雀哗，昼合盘鸱饿。\r\n东日漏微光，穷人起相贺。"
        },
        {
            "title": "茶灶",
            "content": "滟滪亦有堆，黄河岂无柱。\r\n借问覆舟人，何如吃茶处。"
        },
        {
            "title": "瞿塘峡",
            "content": "家住东溟狎巨涛，今年三峡试容舠。\r\n瞿塘关下惊危甚，一席巴天浪许高。"
        },
        {
            "title": "再次韵谢潘都干",
            "content": "壮士从军不废诗，何妨笳鼓间箫篪。\r\n秋城夜观无公事，月肋天心有咏思。\r\n岁稔公私方暇乐，时平福履正来绥。\r\n金陵风月三千首，共看君侯羽扇麾。"
        },
        {
            "title": "徐一之从智子行",
            "content": "有士才如此，流光驶若何。\r\n笔端风雨快，胸次古今多。\r\n止止杯中物，鸣鸣耳后歌。\r\n低头聊小忍，唾手即高科。"
        },
        {
            "title": "答刘知县咏雪",
            "content": "一夜云潢剪素娥，平明门外奈诗何。\r\n灞桥郑五方如许，冰柱刘叉更患多。\r\n众版并题吾岂敢，扁舟乘兴子能过。\r\n不嫌茅舍无氈否，共续长安慷慨歌。"
        },
        {
            "title": "次韵朱通判寄示盘龙山观瀑诗",
            "content": "百尺山头下玉龙，吾人到此得参同。\r\n河来积石崑崙顶，日出蓬莱碧海东。\r\n直自阴阳随处有，强分泉火本来空。\r\n君看击石还呵砚，燥湿先生一性中。"
        },
        {
            "title": "辑句招王国正四首",
            "content": "投耆归来一幅巾，翛然三月闭柴荆。\r\n固知贫病人须弃，客至从嗔不出迎。"
        },
        {
            "title": "鸡冠后庭花同赋",
            "content": "长日鸡冠短后庭，倚风邪伫不胜情。\r\n宋宗窗畔亲曾识，陈氏宫中旧得名。\r\n尚想蹁跹啼晓意，犹疑宛转隔江声。\r\n恓惶借与非常色，染出猩红特地明。"
        },
        {
            "title": "题周丞相寿沙字",
            "content": "台星八轸照三湘，申画南云作寿乡。\r\n太始以来山色在，北流无尽长声长。\r\n曾开星极颁诸福，亲把鸿钧转八荒。\r\n却倚虚栏看平楚，野潢闲受济川航。"
        },
        {
            "title": "还剑叔骥庐山诗卷",
            "content": "浔阳江上督邮谁，能使陶公去不疑。\r\n今代庐山非昔日，督邮能酒更能诗。"
        },
        {
            "title": "挽善化沈令",
            "content": "十八年前梦，宜都薄即君。\r\n沙头能遇我，客里暂论文。\r\n久别欣同事，方驩叹失群。\r\n隔宵犹一见，千古遂相分。"
        },
        {
            "title": "司马侍郎挽诗",
            "content": "公之曾大父，昔者老先生。\r\n日月扶丹扆，乾坤仗赤诚。\r\n诒谋三世重，谨始一言清。\r\n今日书生泪，临风作雨倾。"
        },
        {
            "title": "菱浦谣",
            "content": "绵绵千丈丝，就此一寸的。\r\n但愿的成莲，莫教莲蒂意。"
        },
        {
            "title": "春晴",
            "content": "东风澜浪满人间，小雨禁持故作悭。\r\n宿雾翳妆浓著色，新阳晞沐巧梳鬟。\r\n桃花落尽春无恙，柳絮飞忙日正闲。\r\n报答年光无酒伴，尽拈佳句为江山。"
        },
        {
            "title": "守岁",
            "content": "人情怜旧复怜新，扰扰通宵杂笑嚬。\r\n炷蜡煎膏留漏箭，卖椒沽酒辨厨珍。\r\n一声竹里千家晓，百和香中九陌春。\r\n莫道病夫无节序，明朝清镜满梳银。"
        },
        {
            "title": "寿邱安抚二首",
            "content": "当年诏使再来时，物色依人喜可知。\r\n萱麝半黄宜寿母，箨龙新绿见孙枝。\r\n清香画戟沈沈处，永日薰风细细吹。\r\n阁上南山青不尽，一杯相属寿无期。"
        },
        {
            "title": "次韵和谢江陵杨县丞投赠四首",
            "content": "径苔铺翠叶堆黄，生怕人来便踏伤。\r\n病久养成心性懒，闲多衍得岁年长。\r\n已拚故我忘俱尽，忽话当年喜欲狂。\r\n莲荡稻田相对起，镜湖南北好风光。"
        },
        {
            "title": "次韵王少清寒食感旧",
            "content": "爱酒王郎子，愁来日日中。\r\n都门空旧观，楚俗自乡风。\r\n客里寒无奈，年时事不同。\r\n新裁罗袖薄，还向宝台烘。"
        },
        {
            "title": "送孙司户秩满东归考试鄂渚二首",
            "content": "千年把号趁朝班，犹著青衫候晓关。\r\n冷甚高僧禅榻畔，清于寒露玉壶间。\r\n文章奇古源西汉，诗律精深祖后山。\r\n师友平生能几许，又随征雁看湘鬟。"
        },
        {
            "title": "小塘道中小雨二首",
            "content": "隐隐轻雷动，昏昏野市迷。\r\n嫩云时绽日，暖雨半含凄。\r\n时节新装束，小家小鼓鼙。\r\n晚来扶路看，往往醉如泥。"
        },
        {
            "title": "二十六日下山观胜业寺禹柏偃卧地上分为九枝",
            "content": "人言禹时柏，是否何必研。\r\n要知是古物，少亦逾千年。\r\n盘盘九龙子，脊尾何蜿蜒。\r\n疏髯挟雷雨，瘦骨含风烟。\r\n居然负世望，淡苦依老禅。\r\n纷披苔藓中，偃息鱼鼓边。\r\n不知忆万人，饥饿长呼天。\r\n我欲笺上帝，六丁呼使前。\r\n九龙分九州，各值所治田。\r\n膏泽皆要足，阴晴无敢愆。\r\n如此岂不善，天心应谓然。"
        },
        {
            "title": "查元信饷日铸茶因用其韵感叹旧游",
            "content": "芒鞋冲雨上茶园，绿发晞风正少年。\r\n重见灵光元好在，却循双鬓已苍然。\r\n芽生日铸无多树，瓶采千山自昔年。\r\n小碾芽心成雪后，微铺瓶顶便天然。"
        },
        {
            "title": "卧病",
            "content": "廉纖小雨湿相欺，病客无悰昼掩扉。\r\n自转巫屏遮午枕，一窗寒梦绕亲闱。"
        },
        {
            "title": "谢张直阁示南湖编",
            "content": "少时机杼入思惟，老去工夫更不疑。\r\n二十卷诗除我读，一生心事更谁知。\r\n字逢生处安逾稳，语到平时出转奇。\r\n直与诚斋分坐席，定知传习是宗师。"
        },
        {
            "title": "重午饮赵园再和",
            "content": "香玉尊前剥嫩金，已逢佳节又逢霖。\r\n从教岁月催华发，谁识乾坤有赏心。\r\n家在山林仍近市，手栽花木渐成阴。\r\n更开石井依桐叶，我欲时来作一吟。"
        },
        {
            "title": "野山茶红白二种",
            "content": "樟原岭下野山茶，半是红花半白花。\r\n雨里向人俱有泪，花中隐士自成家。\r\n依稀檐蔔稍头雪，彷佛棠梨脸畔霞。\r\n恐是山君双侍女，不应临路久咨嗟。"
        },
        {
            "title": "送吴少保知鄂州",
            "content": "第三闸外看征帆，闸鴃帆轻似箭奔。\r\n此去直挨湖北岸，吾庐正在水边村。\r\n送公便作还家想，何日真酬去国言。\r\n最是别来情味恶，州桥每到误窥门。"
        },
        {
            "title": "大人生朝六首·容孙",
            "content": "一年好景是重阳，萸紫樨红菊更黄。\r\n可但初旬堪落帽，不□二九再飞觞。\r\n芝书况有重重庆，桂种仍傅衮衮芳。\r\n岁岁年年秋色里，玳筵红烛醉风光。"
        },
        {
            "title": "周子问作荞麦面冷淘二首",
            "content": "调笑何郎莫漫嫌，一杯为洗太官膻。\r\n品题今自东湖始，汤沐新封羹颉边。\r\n短制牙筹防易断，半和{左麦右骏去马}粉借微坚。\r\n山鸡隽永堪司荐，岂是从来野性便。"
        },
        {
            "title": "梅开次韵答叶教授二首",
            "content": "雨洗晴烘两行梅，朱朱白白尽情开。\r\n不须更到东亭得，读罢君诗似看来。"
        },
        {
            "title": "凯歌",
            "content": "今年三月三，乐事今古稀。\r\n嘉陵江到武昌口，此时此日同□□。\r\n北人不敢恃鞍马，西人不敢凭山豀。\r\n德安有高悦，匹马穿重围。\r\n入城助守胆如斗，出城决战身如飞。\r\n城中扶出王与季，城外逐出信与随。\r\n襄阳有赵淳，默坐谁得窥。\r\n一日熏尽西山狐，二日网尽东津鲵。\r\n三日开门看江北，一人一骑无残遗。\r\n兴安有安丙，谈笑戮吴曦。\r\n伪王乱领出深谷，长史捷布登前墀。\r\n铜梁玉壘见天日，瞿塘滟滪无蛟螭。\r\n噪州有老守，头白尚能诗。\r\n上言吾君善委任，下言吾相能指麾。\r\n国家九九八十一万岁，璘雏褒蘖休狂痴。"
        },
        {
            "title": "次韵赠刘正将",
            "content": "读子风林集，怀吾里塾时。\r\n道途今老大，人事几推移。\r\n宫省知名久，君王识面迟。\r\n柳亭寒气入，谁赏玉台诗。"
        },
        {
            "title": "江海水仙同赋",
            "content": "萧然两高人，冠佩何楚楚。\r\n齐鲁有大臣，可敬不可侮。\r\n东风吹百花，馀子不足数。\r\n同为岁晚游，各不相媚妩。\r\n君看冰雪姿，定肯学儿女。\r\n三肃庵中人，此客难为主。"
        },
        {
            "title": "荆江渔父竹枝词九首和夔师□侍郎韵为荆师范",
            "content": "八歌渔父意难忘，愿见寿域通八荒。\r\n只开云梦一稊米，何似浑佥开太仓。\r\n\r\n【注释】：【原题】：\r\n荆江渔父竹枝词九首和夔师□侍郎韵为荆师范侍郎寿"
        },
        {
            "title": "脱叶",
            "content": "绿阴时节叶急飞，投分青芜更不疑。\r\n横被蛛丝禁得住，舞风一片独多时。"
        },
        {
            "title": "南岳路口怀胡氏兄弟",
            "content": "奕奕神山照远天，美人家在此山前。\r\n待侬了却公家事，来借书堂十日眠。"
        },
        {
            "title": "次韵王醇甫藏秃笔三首",
            "content": "剡剡兰台缀不亭，翩翩鹦鹉健相陵。\r\n少时锋颖先毛遂，晚岁头颅嗣祖能。\r\n杜老壁间留扫马，符王宫里罢栖蝇。\r\n莫欺贫士无檀施，时向文房度一僧。"
        },
        {
            "title": "叔父生日",
            "content": "蓂花秃尽大椿生，月色昏时寿宿明。\r\n眼见扶疏都变密，气钟和淑更能清。\r\n弟兄相对谈前事，门户如今尽慰情。\r\n除却偷闲无善颂，暮年多暇即为荣。"
        },
        {
            "title": "四月二十八日轮对遇雨",
            "content": "攒梆叠鼓递相催，西府东班次第来。\r\n雨入北门千步湿，天临后殿九重开。\r\n赏时只在中廷拜，此日容穿左序回。\r\n叨近威颜陈悃愊，愧无崇论补涓埃。"
        },
        {
            "title": "送邓制干二首",
            "content": "赋颂前朝爱，诗文内相傅。\r\n九家潘岳鬓，万里米家船。\r\n滟滪冬无雪，蓬婆昼不烟。\r\n未须台阁上，迢递佐三边。"
        },
        {
            "title": "次韵答胡委履二首",
            "content": "君不见大胡公，春秋一笔诛群雄，\r\n要与排鸿驱家争无功。素王吾无间然矣，\r\n命世虽云无有尔。至今可望不可前，\r\n海山云气蓝田烟。后无终极前无始，\r\n定以一元而已矣。又不见小胡公，\r\n沈潜探索要且亲，傅心嫡派非礽云。\r\n善根生圣圣生神，此理即元元即人。\r\n至今汲汲随甖瓶，涸者得濡狂者醒。\r\n濂溪已远州还，此事往往归衡山。\r\n大儿如祖洪涛翻，捎摋地怪麾天奸。\r\n小儿如父勤鑽攀，深观博取为其难。\r\n二公有蕴行未了，可惜光阴如过鸟。\r\n二儿今日又霜毛，若要及人毋太高。"
        },
        {
            "title": "次韵答任贡父见寄三首",
            "content": "有情方是物，无敬莫言诚。\r\n此事非俄测，由来只自成。\r\n个中勤积累，熟处会分明。\r\n未厌拘挛隘，他时满八瀛。"
        },
        {
            "title": "重午饷菜楚俗也邓抚干以诗来谢次韵答之三首",
            "content": "蜀客登来屈子城，九歌重见笔纵横。\r\n不妨秋露浇春菜，只可从渠学独清。"
        },
        {
            "title": "二十四日省宿次杨文公集贤宿直韵兼拟其体",
            "content": "云气阴阴绕殿庐，雨声摵摵响阶除。\r\n薰炉翠被延周蝶，黄墨朱缸订鲁鱼。\r\n野性登朝常蹙踖，亲年须禄向踌躇。\r\n叨陪大典论疑信，滥等诸儒课密疏。\r\n汉殿修文开白虎，海邦张乐享爰居。\r\n绮寮蕙草青霏入，瑶圃梅梢玉雪初。\r\n史藁堆床殊未已，诗材满地欲焉如。\r\n倦投东观中郎笔，起读西崑病监书。\r\n节想清凉侔汲直，词钦雅丽出唐余。\r\n高情炯炯轩裳外，长向金门忆饭蔬。"
        },
        {
            "title": "次韵王少清告归七首",
            "content": "短檠今幸限，文社得同修。\r\n何处撩乡思，催君发棹讴。\r\n路径行雨峡，签数报程邮。\r\n客路看如许，交情可耐不。\r\n殷勤江上水，长为送离忧。"
        },
        {
            "title": "次韵吴襄阳寄示游楚山诗",
            "content": "汉江南北何萦纡，千山万山肩相扶。\r\n中间伟然一丈夫，岘山之楚鹿门苏。\r\n我行一舍到苏岭，忆与许子同奔趋。\r\n楚山只在城南隅，一月不到何其迂。\r\n远求白傅近舍湜，人情未怪瑟与竽。\r\n梯飚自到绝径处，命名君定是昌黎徒。\r\n相当伐山开道时，野鸟惊去穷猿呼。\r\n独携千古两耆旧，卧龙凤雏与之俱。\r\n下看海内无所见，泪落汉水心长吁。\r\n我虽不得从公舆，诵公之诗读公书。\r\n挂之高堂心目舒，便是居士游山图。"
        },
        {
            "title": "小潏",
            "content": "凿苔欲为沼，乃得数仞坻。\r\n盈虚有相乘，川实而邱夷。\r\n谁云人功为，天理固有之。\r\n向来小学师，此道渠得知。"
        },
        {
            "title": "送张寺丞知常州",
            "content": "吾乡人物郑与张，堂堂介圭出琳琅。\r\n论文合草北扉制，论经合讲金华艺。\r\n两途未遂如命何，四方为君充抚摩。\r\n郑公好义不肯住，张公好仁须少驻。\r\n吾闻天以民为儿，又闻吾以民为支。\r\n为天活儿天必享，为君养支君必赏。\r\n天公享公寿千龄，天子赏公金万鋋。\r\n能回五十万人命，讵止封侯当得政。\r\n但令圣主民不饥，何必金华与北扉。"
        },
        {
            "title": "读本朝史有感十首",
            "content": "京携刽子丹谁颈，怒发私书族几家。\r\n天上那无黄背子，人间岂有白桃花。"
        },
        {
            "title": "祁阳县晚渡",
            "content": "郭外湘江清彻底，江头石壁新如洗。\r\n呼舟斜日度空明，脱帽中流照清泚。\r\n一声欸乃忽心惊，曾与渔郎有旧盟。\r\n日暮征车犹未已，鬓毛发此欲何营。"
        },
        {
            "title": "挽荆南师张左司诗",
            "content": "吾道竟如此，苍生将奈何。\r\n名声垂白日，身世逐沧波。\r\n宜世堂堂去，犹胜奄奄过。\r\n所嗟非一死，良愿恐蹉跎。"
        },
        {
            "title": "张沣州挽诗",
            "content": "持橐中朝贵，餐氈异域留。\r\n人皆敬先德，我已识君侯。\r\n气节傅三世，才猷著两州。\r\n承家五男子，身后更何求。"
        },
        {
            "title": "四和",
            "content": "九泽导来无事，五行汨后徒堙。\r\n但使包皆忘我，谁言州解劳人。"
        },
        {
            "title": "省中晚步读宛陵诗",
            "content": "午梦睡新足，西溪微暑侵。\r\n高堂通爽气，绿树爱繁阴。\r\n甃润冷侵舄，帘虚风入襟。\r\n独携梅老集，终日伴沉吟。"
        },
        {
            "title": "重过習池",
            "content": "征鞍重过習家池，桥下泉声下索诗。\r\n待洗一杯春酒涴，为君吐出碧云词。"
        },
        {
            "title": "张晋用晦自西和州来归",
            "content": "江海张公亦壮哉，雪蛆生处守边来。\r\n绵裘六月冰如铁，土焙三更冷似灰。\r\n栈踏曾云归蜀道，船欺急淖下瞿堆。\r\n沙头病士眠初熟，又见征人万里回。"
        },
        {
            "title": "二日至襄阳诗卷为偷儿持去",
            "content": "华黍诗亡更自珍，银杯羽化未须嗔。\r\n不然雷电将天上，或者浮沉自水滨。\r\n郑老本无氈可守，虎头政恐画能神。\r\n苦心只道无人爱，何物偷儿却可人。"
        },
        {
            "title": "叔父生日",
            "content": "黄尘赤日万家团，中有金茎露一盘。\r\n酒气薰天心独醒，市声摇屋鼻方鼾。\r\n长生只用仁为药，至乐惟将静作欢。\r\n嘉庆堂前齐指处，鬓毛如雪脸如丹。"
        },
        {
            "title": "次韵范有交秀才投赠二首",
            "content": "头颅看即已如斯，狡狯何能尚昔时。\r\n物自有情非我也，笔因随意偶书之。\r\n不知风壑焉由籁，但见春林忽自枝。\r\n老去诗名多减尽，咏沂门户欲宽窥。"
        },
        {
            "title": "至斋诗为刘知录作",
            "content": "酒边琴外蕣华明，栗里幽人远念生。\r\n一寸光阴知有限，百年心事恐无成。\r\n追随春服攀高驾，指点雩童问去程。\r\n篑土未升泉有达，高深那得更忘情。"
        },
        {
            "title": "次韵潘都干喜杨中库归督其和诗",
            "content": "鸣莺三叹友声诗，底事闻壎未应晓。\r\n嗟我金兰多寡彼，贲然风月喜来思。\r\n将军老去犹横槊，壮士前行莫退绥。\r\n只恐监军门下客，未容戎幕举三麾。"
        },
        {
            "title": "失题",
            "content": "梦回似觉前身误，蜕罢便寻芳草吟。\r\n吟到夕阳人不恨，满怀风露本无心。"
        },
        {
            "title": "铜陵县步",
            "content": "二年三过铜陵县，欲采蘋花意自羞。\r\n他日梦中应记得，浅山衔县水衔州。"
        },
        {
            "title": "重阳复晴再次前韵",
            "content": "一天云物护轻寒，阵阵清风约雨乾。\r\n造物有情聊作戏，诗家无赖强寻欢。\r\n吾人已办泥沾帽，晓色还教日照盘。\r\n咫尺龙山君莫负，草枯霜野正平宽。"
        },
        {
            "title": "寄胥直夫",
            "content": "江上岁云暮，风波无定时。\r\n天寒归鹤早，水阔到船迟。\r\n老去颇谙事，病来仍废时。\r\n愿君逢驿使，寄赠小梅枝。"
        },
        {
            "title": "十五弟生日",
            "content": "合宫雷雨下江城，重把贤书旧贡升。\r\n入月穿天搜伏兔，抟风系水化新鹏。\r\n当年吉梦浑身喜，今日成名望汝能。\r\n千岁灵龟须自养，朵颐无用酒如渑。"
        },
        {
            "title": "送范少约二首",
            "content": "久从云共商，稍与霰相和。\r\n初看稀可数，渐觉多难奈。\r\n如尘塞道起，似块当空堕。\r\n練捣万家砧，糠扬千廪簸。\r\n学舞势僛僛，争辉明瑳瑳。\r\n昆岭玉成灰，闽溪茶出磨。\r\n瘠土总生腴，衡门亦堆贷。\r\n樵苏带粉檐，刍秆如冰到。\r\n朱毂化瑶车，华鞍变氈坐。\r\n儿看废晨诵，犬走妨宵卧。\r\n漫天一远近，盖地均坎坷。\r\n改却松篁青，遮尽粪壤涴。\r\n独有井成穿，惟馀江带破。\r\n处处作花衢，家家产监课。\r\n银富不尤贫，米我宁患饿。\r\n比兴岂无因，贱贫聊自贺。"
        },
        {
            "title": "为吴司户作瓮天",
            "content": "笔端随意出洪纖，康俗山前自在禅。\r\n已把屋来嘲作瓮，更将诗去谄为天。\r\n蛆浮蠛舞无多子，鹍运鹏游即大千。\r\n敢向时人称万卷，不妨李渤但如拳。"
        },
        {
            "title": "仁智堂",
            "content": "堂前九折溪，堂后百仞屏。\r\n客来问仁智，相与坐中庭。"
        },
        {
            "title": "再次韵菊花谱系四首",
            "content": "欲唤群仙指定，衣装似学希夷。\r\n金母为涂娇晕，黄姑与鍊仙肌。"
        },
        {
            "title": "还过郢城",
            "content": "头白初行郢水边，故城千载尚依然。\r\n岂无戌卒持钲鼓，应有居人沸管弦。\r\n今日桑麻成沃野，几家茅竹散平川。\r\n停车欲问当时事，红日翩翩下翠烟。"
        },
        {
            "title": "白鹿洞书堂",
            "content": "山人居白鹿，书洞有遗迹。\r\n为世作星凤，真堪慰泉石。"
        },
        {
            "title": "送周伯寿赴省二首",
            "content": "陈薛非卿监，赵罗真吏兵。\r\n殿中尤给事，馆下范先生。\r\n六士书难作，千怀子代倾。\r\n苍生底时卿，切莫话归耕。"
        },
        {
            "title": "江梅",
            "content": "千林憔悴独含春，笑倚黄昏未识颦。\r\n红小粉疏烟幂幂，影低香远水粼粼。\r\n从教雪路宁愁冷，遮莫茆檐可怕贫。\r\n欲问横枝缘底瘦，似无如有最禁人。"
        },
        {
            "title": "长亭解",
            "content": "行人处处论亭邮，总为长亭怕永州。\r\n不道长亭更长去，也应行到日西休。"
        },
        {
            "title": "读杜贤良文卷",
            "content": "举公售浅戒深钩，学士谈根讳末流。\r\n万古斯文真一发，百年逢子散千愁。\r\n气雄声正师韩集，格重词妍似柳侯。\r\n天遣孤穷应有意，未追彖击莫轻休。"
        },
        {
            "title": "九日喜陈一之提刑至龙山",
            "content": "闻道西征使者来，满城风雨菊花开。\r\n唤回鸟帽千年梦，惊倒龙山百尺台。\r\n病叟旧疴初去体，元戎新醖恰浮醅。\r\n篱边更有休官令，人事天机亦异哉。"
        },
        {
            "title": "再送黄醇甫四川制干二首",
            "content": "未冠声名璧水流，已嗔袍笏壮龄收。\r\n更堪绿鬓劳乌绶，好去青天上碧油。\r\n百岁重亲谁得似，十年三策未经酬。\r\n归来展尽平生话，莫负东阳沈隐侯。"
        },
        {
            "title": "欧阳拾遗读书堂",
            "content": "兹行览得失，抚已动竞愧。\r\n暮景尚可鞭，毋使寸阴弃。"
        },
        {
            "title": "用韵送夔师何侍郎以待制奉祠东归",
            "content": "种竹看成耆旧，栽花养就云来。\r\n偶被东屯唤出，却遭浮白呼回。"
        },
        {
            "title": "送张卿二生归潭州应举",
            "content": "丹凤飞来紫诏香，六龙初日上扶桑。\r\n汉廷第一垂清问，潭府三元有故常。\r\n赋客从来推屈宋，文星依旧照衡湘。\r\n夜凉天宇清如洗，翼轸光中见柳张。"
        },
        {
            "title": "游白鹿洞书院",
            "content": "晦翁一别遂千秋，跨鹿乘云何处游。\r\n人随流水去不返，名与好山空自留。\r\n峰峦楫楫田园净，藤剌深深磴道幽。\r\n宝匣尘生弦索断，遗音重抚泪双流。"
        },
        {
            "title": "任□□生日",
            "content": "盘堆郁薁粲豳风，钟泛函林拂嶰筒。\r\n一朵杖华千晨到，六双蓂荚五云中。\r\n初庚恰向今晨足，鼎甲悬知后日崇。\r\n新息陂头多赤雁，看排行序上层空。"
        },
        {
            "title": "读本朝史有感十首",
            "content": "晚遭吕范攻尤峻，死辟荆舒恨未销。\r\n举世共非前濮议，无人细考后尊尧。"
        },
        {
            "title": "鹿鸣燕次韵和權师汤提刑时二弟皆预乡荐",
            "content": "使家亲劝驾，贱子辱同升。\r\n晓月鴒原聚，秋空雁字凌。\r\n燕山惭五桂，西海继三鹏。\r\n况藉吹嘘力，扶摇正可乘。"
        },
        {
            "title": "武学蔡博干挽诗",
            "content": "人怜蔡庆无，庆远自悠哉。\r\n虽欠寿将位，非无时与才。\r\n诸生尊谊概，明主识奇瑰。\r\n独把平生去，何曾一语哀。"
        },
        {
            "title": "又次韵杨秘书送行",
            "content": "设矩陈绳劝蹈中，雕龙炙輠戒多穷。\r\n有谁心肯明斯语，无限人知敬此翁。\r\n信有德隅当并进，可能性地独幽通。\r\n相分便作相逢计，此事它时验庳崇。"
        },
        {
            "title": "送章升之料院自鱼关还阙",
            "content": "忆侍先皇二紫宸，殿头亲见锁厅人。\r\n画檐宫烛程书了，黄牒青袍拜赐频。\r\n万使回朝天亦老，十年旅食梦如新。\r\n当时学士今头白，却送郎君作近臣。"
        },
        {
            "title": "四伯父生朝三首",
            "content": "夜阑修竹罢傅觞，清晓诜诜辑燕堂。\r\n浴冠舞童春服盛，秀眉齯齿颂声长。\r\n傅山细吐晴霏润，大斗高斟腊味香。\r\n华发他年多胜事，凤纶重叠拜恩光。"
        },
        {
            "title": "思归二绝句",
            "content": "艾叶翻翻白，榴花叠叠红。\r\n年华惊客枕，心事逐邮筒。"
        },
        {
            "title": "纪山寺观梁宣明二帝陵",
            "content": "高祖当年起雍荆，山川千古尚锺情。\r\n林中佛寺君王家，湖上仙宫太子莹。\r\n已见世诚宵斫柱，又闻阿铣晓扬旌。\r\n生儿若似江陵上，肯负渠家老骑兵。"
        },
        {
            "title": "送妻兄任以道赴房州竹山尉四首",
            "content": "古来王谢家，生长習见闻。\r\n人言不学问，楚楚自超群。\r\n君侯妙质廪，博学而多文。\r\n如玉作璠玙，可以奉明君。"
        },
        {
            "title": "四月五日难维成都连日行浅滩中或迟或速如在",
            "content": "青林浅濑密萦洄，唤作兰亭载酒来。\r\n忽听江深发鸣橹，始知身是罢官回。\r\n\r\n【注释】：【原题】：\r\n四月五日难维成都连日行浅滩中或迟或速如在东中游湖甚以为乐初九日过龙爪滩两江合流江始深舟人至此歌呼鸣橹作发船离岸之声余始怆然觉身是行客颇有离索之念"
        },
        {
            "title": "送张司户",
            "content": "谁道卢门病客多，先生有药起沈疴。\r\n儒家自昔无追拒，贱子经年赖琢磨。\r\n点铁成金聊尔耳，绝尘瞠后拟如何。\r\n他时若谒安昌第，只愿论文不愿他。"
        },
        {
            "title": "过无锡寄沈知县",
            "content": "同时月殿气如虹，各自天涯影似蓬。\r\n半世弟兄才一识，二年州县忽重逢。\r\n湘山饱听灵妃瑟，锡水新弹单父桐。\r\n剩有江湖不归话，回船相就却从容。"
        },
        {
            "title": "内子生日",
            "content": "去岁亲前捧奉杯，如今万里独西来。\r\n遥知此日怜儿妇，应抚南枝问雪梅。\r\n百尺灯山初转眼，一卮春酒欲酡腮。\r\n愿言尊幼俱强健，归著斑衣伴老莱。"
        },
        {
            "title": "春阴二首",
            "content": "好风疏雨沦红尘，收拾残花作翠阴。\r\n春色不随桃李去，一川浓绿正深深。"
        },
        {
            "title": "拟感兴二首",
            "content": "吾心本虚直，万象同一流。\r\n坐遭云沙矇，次序失九畴。\r\n習空徒妄想，致察在勤修。\r\n学问日以广，思辨日以周。\r\n行行重行行，马迹遍九州。\r\n始知亿万叶，一干本同抽。"
        },
        {
            "title": "習家池旧临官路今路改而东池半入驿吏引自桑",
            "content": "步入荒林问習家，江吞古岸入平沙。\r\n枯池旧岁犹生藕，病柳新年尚著芽。\r\n草上醉人眠未醒，桑间游女笑相遮。\r\n东风倦客生情性，儜立残阳看落花。\r\n\r\n【注释】：【原题】：\r\n習家池旧临官路今路改而东池半入驿吏引自桑林中往观因记所见"
        },
        {
            "title": "方太君生朝四首",
            "content": "天须蟾桂十分圆，自有春花万种妍。\r\n岁岁年年长寿酒，海棠开后牡丹前。"
        },
        {
            "title": "李校书轮对乞于故相家取上皇退位御笔上喜日",
            "content": "校书对罢天颜喜，再拜龙墀出殿来。\r\n{左来右力}使传宣新宰相，驿书驰问旧元台。\r\n上皇慈笔归中秘，学士忠名遍九垓。\r\n榻畔祥风翻谏纸，朝衣收得异香回。\r\n\r\n【注释】：【原题】：\r\n李校书轮对乞于故相家取上皇退位御笔上喜日此万万年表照也"
        },
        {
            "title": "次韵张直阁对雨",
            "content": "九重城里作山园，隔尽红尘一世喧。\r\n今雨未妨连昨日，春寒聊为破冬温。\r\n客傅条令来梅圃，僮报平安向竹村。\r\n我在道山犹羡子，世间谁似隐君尊。"
        },
        {
            "title": "次韵杨佥判室中竹枝",
            "content": "懶龙入户养慵枝，罢枝听风雨却听诗。\r\n头角不争云雨会，精神如畏雪霜欺。\r\n莫教手画手流傅去，生怕时人取次和。\r\n此腹可怜终不负，琅玕朝暮为君披。"
        },
        {
            "title": "贺杨枢密新建贡院三十韵",
            "content": "楚囿七泽荒南云，三江五湖同吐吞。\r\n杞梓橘柚杶干柏，芷蓠椒桂蘼兰荪。\r\n天英地灵聚为人，魁壘诡异难具论。\r\n屈原离骚二十五，句句字字皆瑶琨。\r\n六朝弼亮胡伯始，学士登瀛刘季孙。\r\n恭惟火德据天统，翼轸正值鹑贲贲。\r\n质肃声名海山动，谏义才气淮湖奔。\r\n日中则昃固其理，城复于隍吁忍言。\r\n生聚教训五十载，言无萌学今轮辕。\r\n尧汤立贤扁天下，九重科诏如春温。\r\n州家不辨一椽屋，往往盛之给孤园。\r\n鹄袍竹笥合羞死，况欲开口人其髠。\r\n关西夫子杨伯起，后身把钺来西门。\r\n荆棘之薮瓦砾场，一日汗礎千猊蹲。\r\n翼飞革棘不可床，铁画怒起翔鸾鵷。\r\n日者稽山始开辟，已有大策当临轩。\r\n吾州故事有元祐，追配讵肯惭东藩。\r\n晚生科第愧前辙，考室误使当罍樽。\r\n向来气習今未已，犹梦裹饭趋晨阍。\r\n一官却恨大早计，不得掉鞅骖鹏鹍。\r\n明年珍产入包贡，琳琅璀磊堆金盆。\r\n蓬莱弱水三十万，借以鼓吹看横骞。\r\n吾侪小人科举士，一朝出守忘其源。\r\n台池崇深学校废，况此贔屭楹梁尊。\r\n第言三岁始一用，缓而不切非所敦。\r\n偷安幸不目前急，事至踧躩如惊猿。\r\n先生闲暇窥远略，如以大手开中原。\r\n为先之地待其至，虽有万事无由繁。\r\n绣裳天上傥归去，愿广此意扶乾坤。\r\n诸生脚迹不足道，大庇四海安元元。"
        },
        {
            "title": "隆中次吴襄阳韵二首",
            "content": "古来建大厦，所贵楹桷崇。\r\n沛公得三士，折箠驱群雄。\r\n嗟哉汉诸孙，永负隆准公。\r\n表既憎弥衡，璋复轻张松。\r\n幽州小从事，苦谏不见从。\r\n赖有大耳儿，犹能过隆中。\r\n吾评四刘牧，三豕而一龙。\r\n景升最可笑，接士满郊宫。\r\n坐看故人子，低头混耕农。\r\n平生慕西伯，对面失飞熊。\r\n阿琦去梯策，尚识智士功。\r\n谁云豚犬愚，颇复胜乃翁。"
        },
        {
            "title": "次韵送新潜江滕令",
            "content": "髯滕笔力万钧强，少日诗声远擅场。\r\n身著青衫头半白，腰县铜印绶仍黄。\r\n鱼来俞市鲜无数，酒满龙渊乐讵央。\r\n若许为氓仁政里，一廛烟水受渔郎。"
        },
        {
            "title": "题张道寒绿轩",
            "content": "君家雪窗小溪曲，溪绿窗寒当家足。\r\n如何抛却老师兄，别向天随参杞菊。\r\n杞经言暖不言寒，菊谱闻黄未闻绿。\r\n君从何许得此奇，定是雪窗三十六。\r\n金英浮蚁我无分，玉犬吠根人所逐。\r\n只残雨叶与风枝，给与诗人当田禄。\r\n困将冷艳洗眵眼，饥把芳鲜楦雷腹。\r\n招邀朋友最宜茶，犒设妻儿聊当肉。\r\n和轩吃支人不争，吐出新诗更清穆。\r\n时时梦把密州却，千步毬场宴宾属。\r\n吟魂正作蝴蝶飞，静绕珍业嘬寒玉。\r\n觉来拊几一欣然，何必穷阎减华屋。"
        },
        {
            "title": "次韵苏主管青溪十绝句",
            "content": "风前月放玉杯圆，雨后云拖翠楼纎。\r\n月要钟山全体见，云师只肯露微尖。"
        },
        {
            "title": "敬甫生日",
            "content": "苹尾生薰梅作霖，葵心粲笑草明金。\r\n杓星指处老人现，弦月升时欢伯临。\r\n王母西池逢药喜，天孙斜汉有嘉音。\r\n宫槐又报黄消息，早擢丹枝媚彩襟。"
        },
        {
            "title": "次韵苏主管青溪十绝句",
            "content": "与君相别若耶溪，十载湘航与蜀梯。\r\n恰到六朝行乐处，台城东畔冶亭西。"
        },
        {
            "title": "寄题四川总饷陈郎中筹边堂",
            "content": "四寸红牙一幄筹，万山牛马去如流。\r\n天西日落长安近，塞外云开滴博收。\r\n草奏隃麋宫墨重，谈兵鸡舌宝香浮。\r\n都将湖海元龙气，压倒文饶百尺楼。"
        },
        {
            "title": "荆江渔父竹枝词九首和夔师□侍郎韵为荆师范",
            "content": "五曲渔村寿乐多，随大随小声和和。\r\n蜻蜒蛱蝶浅深舞，燕子莺儿长短歌。\r\n\r\n【注释】：【原题】：\r\n荆江渔父竹枝词九首和夔师□侍郎韵为荆师范侍郎寿"
        },
        {
            "title": "次韵答席蕃秀才论春秋",
            "content": "北冀之土南交州，瓜戎直西东泗浮。\r\n中间代霸若桃梗，列国聚散同夫不。\r\n史编断烂杂蟲鼠，野记纷纶充马牛。\r\n惊雷破聩目开瞽，上起蔑歃终麟游。\r\n玄船书字亦刀削，如木遇扁金逢欧。\r\n不同辞子付泡幻，肯信蒙臾判浮休。\r\n妍皮丑骨区万态，大川小港条千洲。\r\n年深未免成伯帛，声乱已复还邾邹。\r\n崛兴啖赵倚天斧，嗣有陈胡横海舟。\r\n群言一划露初意，后学平济无千尤。\r\n当时岂为题目计，此日寝成场屋流。\r\n横穿异义作同体，立取贵绶驱雄驺。\r\n席君吾情好兄弟，蜀都此学多声猷。\r\n得来三欢出诗本，昉此一笑同茶瓯。\r\n愿披一十九万字，与子斟酌更献詶。"
        },
        {
            "title": "送查仲文三首",
            "content": "世味元无著，诗情自不閒。\r\n撩人五字句，为客万里山。\r\n我已移文就，公能尽兴还。\r\n归来宋玉宅，作赋动江关。"
        },
        {
            "title": "五日常州借闸",
            "content": "踏车如市水如金，守闸如城不放人。\r\n共倚河渠通北使，可怜膏泽养边臣。\r\n平生自计更蓑笠，此日何颜玷缙绅。\r\n欲换小舟跳堰去，沙边渔子得相亲。"
        },
        {
            "title": "病牙",
            "content": "去年胃口辞瓜果，今岁牙车怯稻梁。\r\n饮食于身已无几，更须身世觅轩裳。"
        },
        {
            "title": "有感",
            "content": "几许心期百未价，更将疏发对苍茫。\r\n江声直上鲸波去，山色回看虎踞长。\r\n乱后碧芜荒楚甸，云间孤塔见维扬。\r\n承平旧事无人说，闲倚栏干送夕阳。"
        },
        {
            "title": "郢州道中见剌玫瑰花",
            "content": "酴醾雨后飘春雪，芍药负前散晚霞。\r\n一种繁香伴行客，只应多谢剌玫花。"
        },
        {
            "title": "观善斋",
            "content": "切切松上风，齿齿泉下石。\r\n零露晓沾衣，童山夜升液。"
        },
        {
            "title": "舟中阁亲旧书",
            "content": "王税官遗我一纸书，告我六十七滩名。\r\n舟人爱捷不爱稳，劝群勿盘官莫听。\r\n曹先生遗我一纸书，四百馀字相丁宁。\r\n扶持世道贵深稳，切莫浪战倾人城。\r\n两书共作一书卷，一百十发手不停。\r\n口吟一字三太息，眼泪迸作黄流倾。\r\n我生三十有六岁，今年始别父母行。\r\n母兮恐我蹈天险，梦寐听我盘滩声。\r\n父兮恐我蹈人险，行坐劝我去宽平。\r\n二君此语谁告之，乃能得我父母情。\r\n从今座右置此纸，夜思书读当盘铭。"
        },
        {
            "title": "十六弟生日",
            "content": "一弦光上五云端，恰共乘弧势一般。\r\n畴苗熊罴和梦到，只今鵰鹗待秋抟。\r\n红榴色借丹枝重，碧藕香摇翠袖寒。\r\n堂上双亲虽白发，情怀偏向试闱欢。"
        },
        {
            "title": "次韵李校书贺张部门除寺簿诗",
            "content": "酷爱陶元亮，生憎庾子山。\r\n杯中今兀兀，镜里昔斑斑。\r\n愿子飞腾速，容予浩荡閒。\r\n他时江海上，莫遣尺书悭。"
        },
        {
            "title": "岭上见大江及匡庐诸峰",
            "content": "背立梧桐岭，面对匡庐峰。\r\n江流过其下，渺渺去朝宗。\r\n万山左右卫，如阵复如墉。\r\n壮哉天地间，伟观人所钟。\r\n自有此山来，来往赏憧憧。\r\n岂是千载人，无有此心胸。\r\n定应出圣宅，山鬼閟其踪。\r\n兹行亦奇事，突兀肯相供。\r\n多言恐怒来，急下扶吾筇。"
        },
        {
            "title": "都下呈叔表兄",
            "content": "相望五千里，话别十三年。\r\n知我到江左，烦兄来日边。\r\n朋游俱健否，须发已卷然。\r\n共说儿童事，分明在目前。"
        },
        {
            "title": "送孙司户秩满东归考试鄂渚二首",
            "content": "秋风一舸下沧浪，想见占繇听鹊忙。\r\n两夏作僧犹有债，三旬为客更须偿。\r\n君才有用今千里，我拙无堪尚一方。\r\n好去玉霄云海上，寄声江汉永相望。"
        },
        {
            "title": "送刘坰登第赴调二首",
            "content": "昔在中朝日，长怀只影伤。\r\n逢人尽吴蜀，无伴说荆襄。\r\n千古卿材地，多年世论忘。\r\n因君到云路，江汉不凄凉。"
        },
        {
            "title": "立春前一日书事",
            "content": "明日天车始建寅，今朝犹是去年人。\r\n江城半夜传黄纸，嘉定新书下紫宸。\r\n山雪多情来送腊，湖波著色去迎春。\r\n旋烘寒饼缠生菜，想见家贫忆路贫。"
        },
        {
            "title": "次韵酬杳仲文春日宴集",
            "content": "步屧随春亦偶来，堂前双燕莫深猜。\r\n明年我自沧浪去，无限人从紫陌回。\r\n宝扇临风听曲度，绣帘低日看花开。\r\n一尊幸许陪诸老，急拍深杯未用摧。"
        },
        {
            "title": "送杨主簿",
            "content": "书生岁晚亦无馀，朝作新诗暮看书。\r\n书为送人知免矣，诗仍随子独何欤。\r\n栏凭罨画山光晓，船剌湘罗日影初。\r\n可是爱忙偏觅句，个中无计得逃渠。"
        },
        {
            "title": "用前韵勉陈进之赴省",
            "content": "痴翁切莫强笞儿，子之勤劳我所知。\r\n但看匡衡穿壁苦，难云寗越读书迟。\r\n能来伴我沧浪艇，共看一年橙橘时。\r\n莫为小乔淹壮志，千军白羽生堪麾。"
        },
        {
            "title": "次韵苏主管青溪十绝句",
            "content": "清溪元有几家湾，留得如今一曲残。\r\n六代旧人无处问，只馀淮水与钟山。"
        },
        {
            "title": "涧上居人",
            "content": "跨涧作桥兼作屋，行人初到已泠然。\r\n全家寝食淙琤上，韶濩声中过百年。"
        },
        {
            "title": "和王安抚六言十首",
            "content": "西牧村风流第，翰林里供奉人。\r\n去之虽五日载，斩新料敌堪亲。"
        },
        {
            "title": "读本朝史有感十首",
            "content": "师道在三鸟可畔，友伦居五岂容亏。\r\n恰方誉瓘俄倾瓘，亦有尊颐不求颐。"
        },
        {
            "title": "次韵王主簿同考试",
            "content": "文阵枞枞剑戟业，唤回習气老臧宫。\r\n分明天上三题草，消尽人间一世雄。\r\n圣处门庭开荡荡，春来风景乐融融。\r\n何年一解隋唐梏，展放诸生阙里中。"
        },
        {
            "title": "次刘子野送别韵",
            "content": "贾谊莫思行说背，陈汤空想郅支头。\r\n子规枝上三更觉，白鹭山前万事休。\r\n櫜矢戢戈歌四夏，带牛佩犊免防秋。\r\n一犂先向东郊去，稻滑蔬肥百不愁。"
        },
        {
            "title": "寄罗机宜竟陵督捕六首",
            "content": "好把从军乐事，新诗细入邮筒。\r\n我亦平生湖海，日来颇困头风。"
        },
        {
            "title": "顺风至岳州危甚",
            "content": "黑云将雨向巴邱，白浪奔雷送客舟。\r\n一路逆风才得顺，百年何日是无愁。\r\n神林浦外飞沙恶，道士矶头乱石稠。\r\n系缆南津闻笑语，船船鸡酒谢神休。"
        },
        {
            "title": "大雨",
            "content": "闲里光阴已自娱，近添衰病更宜居。\r\n罗禽乐甚无宾客，庭草欣然罢吏胥。\r\n一霎阴风摧下箔，满堂流水唤开渠。\r\n家童莫笑先生急，雨过先生缓有馀。"
        },
        {
            "title": "春色三首",
            "content": "花因实盛村村有，树为花繁处处明。\r\n浩荡九州春色里，输他桃李最多情。"
        },
        {
            "title": "水仙二首",
            "content": "川后冰幢下碧湍，玉妃前导驾青鸾。\r\n素罗襦下青罗带，碧玉簪头白玉丹。"
        },
        {
            "title": "佛图市",
            "content": "雨意阴连日，秋容淡满溪。\r\n水穿平野断，去截远山低。\r\n客路朝昏畏，村墟卯酉齐。\r\n傅闻近湖北，渐喜脱江西。"
        },
        {
            "title": "初三日解维",
            "content": "隐隐金钲解岸维，昏昏江日下田陂。\r\n朦胧雾里廉纎雨，妆点行人去国诗。"
        },
        {
            "title": "寒食哭承甫兄暮",
            "content": "半世驱驰未白头，无穷心事等闲休。\r\n生前可是门阑盛，身后宁知祸患稠。\r\n雄凤已将凰共隐，灵椿仍与桂同秋。\r\n茫茫三海连东漕，不尽重云片雁愁。"
        },
        {
            "title": "自黄州赤壁抛过三江口危甚",
            "content": "直打矶头上，横抛江口开。\r\n水将天共去，风与浪俱来。\r\n人压船舷正，竿牵帆索回。\r\n长年夸好手，不道客心灰。"
        },
        {
            "title": "内子生日",
            "content": "人间十八最风流，更占新年第一寿。\r\n北梦南云春渐暖，星桥火树夜初收。\r\n舅姑未老椿松固，儿女成行璧玉稠。\r\n但得长年同饱饭，其他万事更何求。"
        },
        {
            "title": "次韵叙李提刑往临先正治并所闻先正论桃源事",
            "content": "今日天香去，当时昼梦然。\r\n试烘千岁鼎，如见一川田。\r\n润带仙坛石，芳连古柏烟。\r\n静中观篆大，依约画秦阡。\r\n\r\n【注释】：【原题】：\r\n次韵叙李提刑往临先正治并所闻先正论桃源事二首"
        },
        {
            "title": "七月二十日被檄考试出门",
            "content": "阿婆少也不如人，更说秋来白发新。\r\n欲按新声忘旧谱，画鸾歌扇久生尘。"
        },
        {
            "title": "处州叶德共挽诗",
            "content": "属厌多年所，归来近月评。\r\n望之重十舍，已矣又平生。\r\n无复论乡曲，犹能接舅甥。\r\n短章随嘒管，凄断不成声。"
        },
        {
            "title": "五雪诗用韵寓五字",
            "content": "偪塞天星近，纷纶世事平。\r\n瘴消原谷长，蝗死岳芝生。\r\n径合迷车辙，宵明误鼓声。\r\n绔寒空数挽，履绽莫深行。\r\n眼看山城老，心经木有神。\r\n燕台六月旧，粤岭一冬新。\r\n色映康衢色，花沾彩服春。\r\n瑞多休更辑，禹甸有穷人。"
        },
        {
            "title": "淳熙乙未登科是夏再中教官得绿绍兴府教授秋",
            "content": "诸公奉诏选豪英，翰墨声名要老成。\r\n谁敢一钱经卫尉，直须倾盖赠先生。\r\n\r\n【注释】：【原题】：\r\n淳熙乙未登科是夏再中教官得绿绍兴府教授秋末还家待阙时杨枢密为师送程先生赴省八绝句"
        },
        {
            "title": "答贺者",
            "content": "自闻诸贤兴，便谓我当出。\r\n亲朋愿其贵，贺者日盈室。\r\n虽感贺者情，奈此十年疾。\r\n平生万事伪，独有病是实。\r\n下床足挛圈，出户肤憯栗。\r\n空怀魏牟心，未遇卢扁术。\r\n向来谓求已，那料见今日。\r\n幸逢世和平，吾愿良已毕。\r\n诸贤致嘉靖，即与我身一。\r\n政恐我自为，粗疏更难必。"
        },
        {
            "title": "迓朱侍讲",
            "content": "欲就前贤去不如，几年功力在三余。\r\n终然觉我多金卵，幸甚逢翁侍玉除。\r\n函丈中间亲觅诀，残编里许细观书。\r\n自怜旧习如尘污，入发成胶未易梳。"
        },
        {
            "title": "三和",
            "content": "老子于此不浅，先师教我资深。\r\n但使发乎情性，何愁呕出肝心。"
        },
        {
            "title": "赋曹开府遗事",
            "content": "大隗山前苦露深，佛狸江上剑成林。\r\n当时不作一身计，圣主自明方寸心。\r\n勇去峥嵘都是胆，归来静密不闻音。\r\n平生羞预外庭事，此段当镌墓石阴。"
        },
        {
            "title": "中秋不见月",
            "content": "重云閟佳月，世谓天公悭。\r\n一年待一夕，一夕阻开颜。\r\n持此窥大炉，何如管中斑。\r\n两轮驾宇宙，万世浩相关。\r\n不知几中秋，来往于其间。\r\n中间一晦明，琐细不足删。\r\n惟应一樽酒，慰此清夜閒。\r\n閒讥月姊懒，醉骂云师顽。\r\n客去我自寐，悠然梦高攀。\r\n斫却婆娑林，永断寒蟾跧。"
        },
        {
            "title": "次韵沈告院问讯南湖",
            "content": "欲问南湖事，南湖事若何。\r\n主人新{上户下鸟}正，风物旧沤波。\r\n绿发深深柳，娇钿细细荷。\r\n槛虚宜斗鸭，船过莫惊鹅。"
        },
        {
            "title": "次韵张直阁水仙花二首",
            "content": "贝阙珠宫日月长，青鸾白凤恣翱翔。\r\n试烦钟子传琴操，莫向田郎问国香。\r\n风里翠鬟慵整顿，月中幽恨自凄凉。\r\n鸥波万倾情何限，未羡春花占洛阳。"
        },
        {
            "title": "监利话知县见示诗卷",
            "content": "哦君五十四篇诗，燃尽青藜杖一枝。\r\n长韵屈平经里思，短章介甫集中辞。\r\n只因云梦曾游耳，便把江山尽得之。\r\n割我锦机君已甚，不须更遣世人知。"
        },
        {
            "title": "次韵叶教授小院室中瓶梅二首",
            "content": "暖冰融雪浸疏梅，养住春风细细开。\r\n相赏阿咸清到骨，风流元自竹林来。"
        },
        {
            "title": "十六弟生日",
            "content": "艾花开过天中节，桂树飞来月上弦。\r\n唤起西堂春草思，吟成小雅杖华篇。\r\n庭闱心事关儿子，场屋声名有岁年。\r\n好把文章收富贵，却将功行作神仙。"
        },
        {
            "title": "送江陵刘县丞得多字",
            "content": "吾事方如此，诸儒说更多。\r\n高明俄已竟，广大日无何。\r\n意远身仍近，人同已易讹。\r\n且当行故步，未敢赴殊科。"
        },
        {
            "title": "偶题",
            "content": "暗水斜穿橘坞凉，回波直下藕塘香。\r\n似牙如背白羊岸，已叠又湾青草傍。\r\n闸里放船思槜李，石间行酒认天章。\r\n一时唤起平生梦，江北江南道路长。"
        },
        {
            "title": "寄罗主管四首",
            "content": "客有甄卿子，师行八面奇。\r\n谈禅兼学道，爱酒更能诗。\r\n闻说今同事，长怀旧接辞。\r\n无人目娱戏，多病欠医治。"
        },
        {
            "title": "偶得二首",
            "content": "水边杨柳秃{左角右奢}沙，路上寒梅噤未花。\r\n欲识乾坤生物意，桑根麦子已含芽。"
        },
        {
            "title": "雪晴",
            "content": "煜煜阳光动，欣欣客意宽。\r\n雪消田已润，霜重露仍乾。\r\n半世长行脚，经年未解鞍。\r\n管晴兼管雨，何日得心安。"
        },
        {
            "title": "代任阆州和人重午二首",
            "content": "灵符高卧辟方良，宝剂旁搜纳众芳。\r\n穰穰人情随节变，冥冥古意与□长。\r\n新裁白雪罗衣润，旋剥黄金角饵香。\r\n尚想中流见荃棹，徘徊洲浦待巫阳。"
        },
        {
            "title": "常山县",
            "content": "常山县东足可惜，山光半紫溪全碧。\r\n柳屿阴中轧轧车，桑畴径里青青麦。\r\n溪流终日伴人行，隔岸青山唤得譍。\r\n石季伦家新步障，李将军画小园屏。\r\n多情小艇招贤渡，载我溪南看山去。\r\n黄昏我宿溪自行，只有青山伴人住。"
        },
        {
            "title": "客友",
            "content": "君为閒客过岂朝，我车日过南湖桥。\r\n听君论诗发幽秘，问君索酒浇岧峣。\r\n谁将君赋告天子，武皇夜唤相如起。\r\n明朝车马满街来，从此相望隔湖水。\r\n欲往从君足似挛，马嘶仆顾不能前。\r\n时凭栩栩枝头梦，往看娟娟池上莲。\r\n诗盟扫地心如失，酒债无钱甘首疾。\r\n绿杨门巷过春风，粉箨园林空夏日。\r\n半年不奈此悲凉，无计挽君归野塘。\r\n不如我自解章绂，却为閒客来君傍。\r\n饮竭君家酒千斛，吟尽君家纸千轴。\r\n醉中扶上木兰舟，秋浦月明秋水绿。"
        },
        {
            "title": "会葬外舅过李万州基下",
            "content": "又送人间一古今，两翁要望接云岑。\r\n屈伸固是乾坤用，恻怆岂非天地心。\r\n野迥茆风声索索，山深松日影阴阴。\r\n平生来往风流在，应有幽人见苦吟。"
        },
        {
            "title": "直洲再赠江道士",
            "content": "玉台山里未能归，满世间人总可疑。\r\n道士但行安稳处，先生应蔑剌讥词。\r\n重来晓日芳洲上，却忆经年痛饮时。\r\n未必蓬山陈少监，今朝閒暇得相思。"
        },
        {
            "title": "次韵李校书雨中至四圣观三绝句",
            "content": "花片洒行廓，苔痕上赭墙。\r\n阜陵游幸处，花草亦悲凉。"
        },
        {
            "title": "寒食道中",
            "content": "秋千飞去过墙枝，风乙归来矮屋楣。\r\n春色一如前度晚，鬓毛多似去年衰。\r\n碧云莫唱愁红曲，黄鸟休歌伐木诗。\r\n方寸不禁如许思，门前杨柳正开眉。"
        },
        {
            "title": "帮司马夫人二首",
            "content": "秋风庭院忽生春，请说庭前祝寿人。\r\n卿月已升仙掌露，郎星初见宰官身。\r\n九霞醖就金尊满，四世孙看玉砌新。\r\n待得蓬荚更清浅，人间谁复数灵椿。"
        },
        {
            "title": "炙背",
            "content": "偻坐前檐曝午曦，一襟和暖似春时。\r\n无因和共田夫比，直献君王更不疑。"
        },
        {
            "title": "次韵潘都干元夕",
            "content": "春草萋萋六代陵，元宵风景属残僧。\r\n街头年少浑无事，共点油钱放塔灯。"
        },
        {
            "title": "闻城中募兵有感",
            "content": "调发年多籍半空，虎符招补至闽中。\r\n庄农戎服来操戟，太守儒装学拍弓。\r\n去日初辞乡树绿，到时愁见戌旗红。\r\n募金莫作缠头费，留制衣袍御北风。"
        },
        {
            "title": "忠州",
            "content": "耕凿林庐满四山，人家境象极宽閒。\r\n不妨五马云根住，小市孤城自掩关。"
        },
        {
            "title": "道山风雨",
            "content": "年华澹滟满皇州，时节凄凉限胜游。\r\n雨后石渠新水长，风前芸阁晚香愁。\r\n不堪高点梅花老，强倚千丝柳带柔。\r\n又是长安一百五，春阴漠漠未能休。"
        },
        {
            "title": "次韵孙佥判试院中秋咏月三绝",
            "content": "挥毫可但佐摛文，照破平生种种尘。\r\n一点清明如古镜，八方圆转似车轮。"
        },
        {
            "title": "挽汤丞相夫人二首",
            "content": "贱子无天幸，平生望六珈。\r\n偶然同断梗，已复叹悲笳。\r\n泪落升堂日，神驰送客车。\r\n空惭名义重，桂省近年家。"
        },
        {
            "title": "张文献公读书堂",
            "content": "谪仙读书处，零落依长松。\r\n世人皆欲杀，头白想飘蓬。"
        },
        {
            "title": "新晴",
            "content": "幸甚干逢甲，皤然雨变霜。\r\n彩衣云渐衣，纹线日初长。\r\n预想慈怀动，先凭喜信将。\r\n背人三数鹊，飞去觉匆忙。"
        },
        {
            "title": "自子陵市寻路入游泉三首",
            "content": "千年玉水閟深林，十里重罔隔世尘。\r\n犹恨子陵饶舌在，却当户口告行人。"
        },
        {
            "title": "还过渚宫",
            "content": "一兴一废古今同，熊绎当年起霸功。\r\n沿汉泝江开国步，牧皋规偃建王宫。\r\n重来旧日嬉游处，犹觉如今气象雄。\r\n想见得臣并斗谷，治兵谋国震山东。"
        },
        {
            "title": "次李校书韵嘲阁下红梅",
            "content": "托迹千花冀可曹，冰姿何敢露秋毫。\r\n只随婢子希红药，肯信仙家有碧桃。\r\n照影日华烘玉颊，承恩衢勺醉香醪。\r\n自抛腊雪茆檐梦，应羡春风画阁高。"
        },
        {
            "title": "十五夜雪",
            "content": "幸自封姨不敢嗔，放教月姊伴游人。\r\n不知滕六来奇许，忽与天官竞此辰。\r\n莲焰扑残惟种李，金波卷尽只铺银。\r\n玉皇应是怜尧父，不做无宵已四春。"
        },
        {
            "title": "送张子真还乡待邵州阙",
            "content": "今年新拜李邕州，又见君为邵郡侯。\r\n可是朝廷怜远俗，独于湖广用名流。\r\n南轩学待真傅绎，槃涧家须旧业修。\r\n瓜戌少赊元不恶，自因二事合归休。"
        },
        {
            "title": "次韵连通州祷雨弥勒像二绝句",
            "content": "欲呼弥勒下天宫，云叶森森意已浓。\r\n尘世为霖消底物，葛陂龙是向来筇。"
        },
        {
            "title": "用韵为十六弟寿",
            "content": "南极星中老，朱陵洞里仙。\r\n相呼乘大厦，抱出送高贤。\r\n八荚蓂垂地，初弦桂拂天。\r\n它时南宛路，此日正开筵。"
        },
        {
            "title": "荆□范侍郎挽词三首",
            "content": "布韦得路如公几，少壮登朝至老衰。\r\n东观西雍盈记石，南宫北省遍絇丝。\r\n童童戟纛开淮楚，奕奕图书冠马龟。\r\n回首人间心事足，去寻天上玉楼期。"
        },
        {
            "title": "四和",
            "content": "百年可惜几见，一代何能数人。\r\n下马赋风雅颂，上马看疾毒亲。"
        },
        {
            "title": "省中桥亭即事",
            "content": "虞阁跨芳沼，阴溪生绿苔。\r\n雨晴梅子长，春过芍花开。\r\n坐久谈微纵，情深首重回。\r\n最怜清荫里，时有细香来。"
        },
        {
            "title": "次韵潘都干菊花六首",
            "content": "花草春时迹远，风霜急处心夷。\r\n生怕忱帏收去，粉香脂气薰肌。"
        },
        {
            "title": "月砚屏",
            "content": "云从林末起，水绕山根发。\r\n古道无行人，疏星伴明月。\r\n不知几千年，宝画閟岩穴。\r\n郁盘不可耐，飞人苍崖骨。\r\n春霆震阴洞，釜首快一划。\r\n铿然堕人间，世世瑞文籍。\r\n自从欧公来，百载今又获。\r\n当时砚屏歌，谪仙倾坐客。\r\n前人傥可验，此美未易测。\r\n吾叔旧不痴，根蒂厚所殖。\r\n定为子孙庆，可但几案饰。\r\n恨无大苏手，对之有惭色。"
        },
        {
            "title": "阻风茅山港",
            "content": "日日南风费挽牵，江神知我意悠然。\r\n小舟随水随风住，不羡千帆上水舡。"
        },
        {
            "title": "淳熙乙未登科是夏再中教官得绿绍兴府教授秋",
            "content": "雪中草草漫裁诗，沂国平生已可知。\r\n今日功名付家婿，百花头上更何疑。\r\n\r\n【注释】：【原题】：\r\n淳熙乙未登科是夏再中教官得绿绍兴府教授秋末还家待阙时杨枢密为师送程先生赴省八绝句"
        },
        {
            "title": "过丰城三十里始见庐坐落",
            "content": "石坑东畔好田庐，更著青林映带渠。\r\n新喻丰城三百里，中间萧索独何如。"
        },
        {
            "title": "小雨",
            "content": "小雨散炎毒，微风生早秋。\r\n清凉人意足，厌浥草光浮。\r\n夜枕梦新热，晓窗梳不收。\r\n茅栏听好语，香稻起西畴。"
        },
        {
            "title": "次韵郑检法休日律诗",
            "content": "一闲早已被闲魔，忙日求闲更几何。\r\n稍向静中观物化，未妨圣处策勋多。\r\n官曹似方成冷，诗句如君可得过。\r\n小待州桥好风雪，碎敲吟{左革右登}逐清歌。"
        },
        {
            "title": "次韵",
            "content": "高沙白魝记天如，葵扇桃笙度日居。\r\n诗里燕虫时漫与，醉中鸥鸟正于胥。\r\n忽遭唤起披金甲，自笑平生论石渠。\r\n身世万端谁得料，一番江雨又成余。"
        },
        {
            "title": "曾著作之父文恩判院挽诗",
            "content": "后有儿如许，前瞻祖自然。\r\n诗书三世验，乡党一辞贤。\r\n遂失升堂愿，徒供相柩篇。\r\n吾衰真久矣，祗此亦关天。"
        },
        {
            "title": "为狄氏题",
            "content": "漭苍洲边缚苇亭，百年朝暮看云生。\r\n月光破处藕花舞，雨意来时蒲叶鸣。\r\n归艇欲迷宵路重，卷帘忽散晓风清。\r\n已同苍狗俱无意，岂有江鸥更用盟。"
        },
        {
            "title": "重过鄂州",
            "content": "南柯梦散不知年，东海骑鲸作醉仙。\r\n我自偶经前赤壁，谁言曾倚旧青氈。\r\n辕门甲马三更发，古寺钟鱼一夏眠。\r\n惭愧白棠花下叟，当时刍狗尚流傅。"
        },
        {
            "title": "江山见新知阆州李著作舟至",
            "content": "小立江风见蜀船，绣旗朱幔鼓声喧。\r\n问言何郡客新到，知是故人吾欲颠。\r\n芸里简书真昨梦，菊边卮酒是前缘。\r\n还家快与儿曹说，明日邻翁贷子钱。"
        },
        {
            "title": "方太君生日",
            "content": "飘飘南极上明星，浩浩东风入翠醽。\r\n春最好时才中半，人难学处是修龄。\r\n已开棠树千枝锦，尚欠蓂花一荚青。\r\n更愿儿孙添晚景，早收丹桂媚慈庭。"
        },
        {
            "title": "次韵和黄江陵重午二绝",
            "content": "门前贴子蟲书小，壁上仙人虎脊高。\r\n欲起沉疴无旧艾，枕边霖鬓日萧骚。"
        },
        {
            "title": "高台寺",
            "content": "高台夫如何，山后此为最。\r\n手摩白云顶，足躡飞鸟背。\r\n我从樟树来，上上八十里。\r\n向来所历峰，下视皆积块。\r\n空中闻夜雨，声若万马溃。\r\n却问山前人，天晴正收刈。"
        },
        {
            "title": "二十二日山行",
            "content": "秋日更山行，朝朝入画屏。\r\n雨看如水墨，晴唤似丹青。"
        },
        {
            "title": "大旱小雨",
            "content": "稍觉丝丝来万弩，如闻隐隐动千军。\r\n夜窗一霎聊堪睡，未救田家卒岁勤。"
        },
        {
            "title": "富阳道中二首",
            "content": "云破天开雪欲明，橹声争出满江鸣。\r\n牵绳直上高崖去，相见瞿塘百丈行。"
        },
        {
            "title": "再次前韵唁南湖放莺燕",
            "content": "谁向南湖赋白头，西风团扇有新愁。\r\n归巢海燕无多日，出谷暖莺何处游。\r\n文杏梁边泥尚湿，绿杨堤畔水长流。\r\n有情莫扫园中路，舞影歌尘处处留。"
        },
        {
            "title": "次韵鄂州吴少保南楼",
            "content": "武昌城头起高阁，下见二江争一壑。\r\n滔滔还作一江流，底用相遭苦相恶。\r\n庾公当日此登临，拊髀北风思远略。\r\n檐开历历汉阳树，多少雄心入开拓。\r\n暮年出手竟抢攘，千丈涛头空寂寞。\r\n何如乘月坐胡床，且共诸人跨鸾鹤。\r\n平生枉恨王公弱，要是王公高一著。\r\n古来经济有包荒，愦愦故应强凿凿。\r\n只今遗址向千年，又见神州□□索。\r\n凭栏堪赏亦堪嗟，长使游人望关洛。"
        },
        {
            "title": "抚州吴茂荣挽诗",
            "content": "当年郡博士，致此一先生。\r\n相见茂荣甫，似吾诸葛卿。\r\n姓名书帝府，文行最乡评。\r\n终老君何恨，伤时泪自倾。"
        },
        {
            "title": "兰溪道中二首",
            "content": "征人颊热共占霜，忽报冬温是雨祥。\r\n正向愁边闻吉语，三霜两假是寻常。"
        },
        {
            "title": "直舍窗前绿树",
            "content": "绿树几年栽，窗应为尔开。\r\n阴中无暑到，缺处月风来。\r\n长日宜侍寤，黄昏未忍回。\r\n今年缘底事，归思忽难裁。"
        },
        {
            "title": "母氏立春日庆七十",
            "content": "土牛门外打春鞭，彩凤堂前庆寿笺。\r\n西母东公俱得岁，古稀今有见双全。\r\n群仙别演长生籍，大历重开甲子年。\r\n更值圜坛鸡赦出，两封花诰一般鲜。"
        },
        {
            "title": "过如春堂观赵德麟诗贴因次赵成卿韵",
            "content": "阿麟文采近西京，付与而分翰墨名。\r\n今日如春堂上看，当年遗贴子孙荣。\r\n元丰曲里承平话，小杜诗中战伐情。\r\n济上旧游成一梦，王孙端复可怜生。"
        },
        {
            "title": "次韵王醇甫藏秃笔三首",
            "content": "黑头期汝作东亭，短发愁予对杜陵。\r\n髠者此时今守积，颖乎平日尔诚能。\r\n屡题秀句文如凤，几注仙经细似蝇。\r\n可是诗人偏爱惜，诗人双鬓渐成僧。"
        },
        {
            "title": "次韵潘都干菊花六首",
            "content": "食杞何须慕陆，采薇未用夸夷。\r\n别有寒潭秋蕊，能留鹤发松肌。"
        },
        {
            "title": "江月亭会饮次袁主管韵恼吴钤辖",
            "content": "日西移幕看澄江，夜久回屏护烛光。\r\n暗里微吟认渔火，醉中时醒为荷香。\r\n狂翻鹦鹉杯心绿，怒索蒲萄架底凉。\r\n苦恨重云隔明月，嫦娥更在月中央。"
        },
        {
            "title": "春晴步出东城",
            "content": "山北山南草渐青，去年双鬓只星星。\r\n春风不管游人老，又到江头白下亭。"
        },
        {
            "title": "老母生朝",
            "content": "陶春庭院起秋千，赛社人家踏舞筵。\r\n生日新来逢此日，今年好去胜常年。\r\n旧栽桂子孙枝盛，老对萱业孺色鲜。\r\n待得儿曹俱鹤发，五纹双髧戏尊前。"
        },
        {
            "title": "晚晴",
            "content": "一雨草木润，新晴天地明。\r\n山川未改色，鸟雀已欢声。\r\n客子喜相语，田家尤未平。\r\n似闻陂偃拆，掘井得深坑。"
        },
        {
            "title": "风水洞",
            "content": "君言洞好定非虚，只愁诗佳洞不如。\r\n两脚若能随杖屐，一生何用更轩车。\r\n听风听水纵横说，随醉随醒烂漫书。\r\n不解九重城里路，有人尘土化衣裾。"
        },
        {
            "title": "乐居户文挽诗",
            "content": "荆州十万户，惟我独知公。\r\n皓皓巉巉甚，凉凉踽踽中。\r\n平生尊骨鲠，互死讳雷同。\r\n此士理黄壤，何人立素风。"
        },
        {
            "title": "次韵王少清见赠",
            "content": "王谢风流在，千年故不磨。\r\n子孙奇俊甚，生长见闻多。\r\n容易三千首，铿钩十二和。\r\n故家文物盛，寒士得同科。"
        },
        {
            "title": "淳熙乙未登科是夏再中教官得绿绍兴府教授秋",
            "content": "江南官路接天开，五月长安赐第回。\r\n若见门人旧题处，亦须披拂记曾来。\r\n\r\n【注释】：【原题】：\r\n淳熙乙未登科是夏再中教官得绿绍兴府教授秋末还家待阙时杨枢密为师送程先生赴省八绝句"
        },
        {
            "title": "还过渚宫",
            "content": "不得腰舆倚瘦藜，闲将病骨照清陂。\r\n三王故苑风流处，二月游人烂漫时。\r\n比日鬓边应笑我，过来胸次却关谁。\r\n一年两度西城去，独自宫园赋小诗。"
        },
        {
            "title": "次前韵饯高教授",
            "content": "饯者石与高，庆者徐与项。\r\n醵者郑与苏，张侯为兼讲。\r\n酒兵互劘壘，学植交剌{耔去子换部去阝}。\r\n时与优孟词，间出德出棒。\r\n吻捷诧先鸣，途穷争绝港。\r\n同声暂谐昵，异论忽儱{左亻右上彗去下下冉}。\r\n百年能几笑，莫作受钱缿。\r\n明朝会稽脚，已著邕州{上封下系}。\r\n饥驱自此去，担远无人耩。\r\n谁能告诸公，收取镜湖{左忄右丰}。"
        },
        {
            "title": "五月七日乞池州添倅得请",
            "content": "群玉峰前罢校书，九华山下试题舆。\r\n三年饱共铅黄语，一日去从朱墨居。\r\n秋浦谪仙临赋后，齐山小杜醉吟馀。\r\n薄才渐愧风流地，茧纸新抄雪不如。"
        },
        {
            "title": "杨帅二首",
            "content": "更须石叟共甘公，酌得民言帝自同。\r\n四海人才容接里，百城生聚抚摩中。\r\n似闻圣世开皇极，欲倚名贤镇士风。\r\n看把璇玑扶大运，久于箕翼厚于嵩。"
        },
        {
            "title": "雪晴",
            "content": "夜来露生谢嫦娥，造得清霜尔许多。\r\n底事日高犹未落，看他青女嫁羲和。"
        },
        {
            "title": "归自寸金堤绕城南转至望涉楼下柳阴扶路草色",
            "content": "十里河堤接郡城，城边杨柳密于屏。\r\n行人尽日翠阴里，啼鸟数声残酒醒。\r\n七泽观前无限草，高沙湖外一时青。\r\n斜阳极目春如海，只有平庵两鬓星。\r\n\r\n【注释】：【原题】：\r\n归自寸金堤绕城南转至望涉楼下柳阴扶路草色际天春意融怡不可名状"
        },
        {
            "title": "次韵黔阳王令诗五绝句",
            "content": "见说吟哦三十载，从来此事一生功。\r\n劝君莫用雕镌得，只恐今人晚更穷。"
        },
        {
            "title": "大人生朝代诸儿五首以春风花草香为韵",
            "content": "何物堪为寿，清宵桂花好。\r\n月殿转香风，云根长瑶草。\r\n金为碧海波，玉作青天道。\r\n万古镇扶疏，不逐秋风老。"
        },
        {
            "title": "送章升之料院自鱼关还阙",
            "content": "此别迢迢更莫言，向来一别已茫然。\r\n自从内使兰亭岁，直到东坡赤壁年。\r\n吴下故人如见问，楚中狂士不须怜。\r\n欲知病后食何药，三百篇和上下篇。"
        },
        {
            "title": "胡抚干仲方",
            "content": "南郡佳人胡伯始，辽鹤重来藕花里。\r\n皮冠翠被俯曾城，一一人民皆故里。\r\n罪人虽在四民外，亦是官家穷赤子。\r\n已将密荫庇龟鱼，更把閒情亲鹿家。\r\n东日旧德宛如新，他日荣观皆倣此。\r\n年登八十岂其难，官至三师行复尔。\r\n都将厚福与之同，只有中庸渠未是。\r\n却须回向澹庵翁，此是君家真性理。"
        },
        {
            "title": "郑检法重九病起送酒索诗",
            "content": "闻道台参早，交亲喜可知。\r\n犹能白衣酒，相劝菊花时。\r\n带剩如干眼，梳添几寸丝。\r\n风骚足材料，何必项斯诗。"
        },
        {
            "title": "阻北风简叶岳州",
            "content": "风颠下枪刺泥深，水长移船入港频。\r\n帝子有情留客子，主人何幸得乡人。\r\n星辰相纬周三卫，日月为常汉九宾。\r\n公若赐环吾解缆，一般风色两家春。"
        },
        {
            "title": "尤尚书挽诗",
            "content": "旧学渊衷记，新阡玉色疑。\r\n似闻形叹慨，未忍失容仪。\r\n海道空齑志，西州只貯悲。\r\n平生谢公愿，后世子云知。"
        },
        {
            "title": "次韵李著作送行二首",
            "content": "秋来定有池阳雁，飞过蓬莱报子知。\r\n天上旧游今似梦，觉来追忆如甚悲。\r\n檐前日屋融融暖，阁下风廊细细吹。\r\n最爱石渠明月夜，清霜飞下老梅枝。"
        },
        {
            "title": "赠庄贤良招隐楼三首",
            "content": "士尤不能晦，不患名不章。\r\n垂老有降志，当年寡身藏。\r\n古来经世人，皆抱邱壑志。\r\n王官待罪耳，敢有欲为意。\r\n细儿讵如许，谓是诡与崖。\r\n吾岂鸟兽群，宝椟义当怀。\r\n如作市门优，可作君子配。\r\n男儿补衮日，招隐意终在。"
        },
        {
            "title": "挽利路章运诗二首",
            "content": "宝屏峰上两先生，照见廉贪立懦情。\r\n八百万钱同弃屣，四麾一节但空籝。\r\n扫除身世朝和暮，分付儿孙白与清。\r\n持此横山原畔去，少师秦国有馀荣。"
        },
        {
            "title": "次韵当阳沈知县送行",
            "content": "尔行欲何之，触热官里去。\r\n官今有何急，须尔不得住。\r\n借问年几何，四十倏已暮。\r\n前途更如此，所著真几屦。\r\n明廷集夔襄，古乐偏韶頀。\r\n独吹牛背笛，焉往不得牾。\r\n但闻湘山好，藏室锁烟雾。\r\n平生独往梦，恍惚至其处。\r\n胡张骨已冷，学者半新故。\r\n谁能用师说，九守立坚戌。\r\n閒挂一青笠，往唤洞庭渡。\r\n飞上祝融峰，晴云擘轻絮。"
        },
        {
            "title": "僧了仙携马太守唱和求诗",
            "content": "故国巴山里，寒砧楚户边。\r\n上人名籍籍，剌史札翩翩。\r\n世有羞儒服，吾方厌俗缘。\r\n更须求愈辈，章句待磨研。"
        },
        {
            "title": "挽荆南师张左司诗",
            "content": "昔者登帘阁，先生病已瘳。\r\n从容当世事，反复万端尤。\r\n力尽千家活，身疲十日留。\r\n向来天下干，端为一城休。"
        },
        {
            "title": "次韵周子问咏雪",
            "content": "扫罢残冰雪辱临，唤回前雪与争新。\r\n禁持酒力难为圣，倚赖诗肠即有神。\r\n朝气颠狂从自舞，夜声骚屑会相亲。\r\n白蘋满眼长安梦，三月杨花覆锦茵。"
        },
        {
            "title": "次韵谢资州侯巡抚",
            "content": "学道或五穷，谈兵有三顾。\r\n人情市门朝，世态狙公暮。\r\n坐令直躬人，稍作折腰步。\r\n侯郎器如此，可使终不遇。\r\n奇文镂周鼎，妙质反商辂。\r\n忽辞鲁诸生，去学汉都护。\r\n应怜世高低，强逐时好恶。\r\n卞璞献逾三，颜瓢空已屡。\r\n回看枝木冠，叹息半生误。\r\n一朝著戎服，万里忘横鹜。\r\n汊庭多巨公，文武且千数。\r\n胡为沧海头，有抱不往诉。\r\n投暗枉明玑，发蒙劳善喻。\r\n光芒隘蓬荜，黼黻满缣素。\r\n鹏扶会高举，蜩翼安足附。\r\n似闻资水涯，已有鹤书赴。"
        },
        {
            "title": "内子生日",
            "content": "东风吹草未成花，物色相看意已嘉。\r\n游女尽从灯夕出，家人重向寿辰夸。\r\n层层膝下孙枝长，衮衮天边帝綍加。\r\n欲和晏公延寿曲，红鸾紫凤欢流霞。"
        },
        {
            "title": "望三叠泉谷帘泉而不能至",
            "content": "只游玉峡并三峡，未到帘泉与叠泉。\r\n少日跻攀今老矣，且随筋力度残年。"
        },
        {
            "title": "处州叶德共挽诗",
            "content": "儒服能军事，人心以富行。\r\n邑中无恶少，堂上有佳名。\r\n死得安仁诔，生经短簿评。\r\n哀荣有如此，何必汉公卿。"
        },
        {
            "title": "次韵答胡委履二首",
            "content": "吾易不师房与雄，吾筴不占方与功。\r\n曰生一字有馀矣，万有二千无隐尔。\r\n家人养火青枫前，过鼎一散成灰烟。\r\n泉亭长在麓之始，一止于山斯蹇矣。\r\n君不见坎离汲汲长相亲，天渊混混无停云。\r\n栋根已腐先复神，硕果未落心先人。\r\n心源翼翼城与瓶，目光步步蘧而醒。\r\n得路至死行勿还，一篑自到天门出。\r\n不愁缉缉仍翻翻，偏我诈诈与奸奸。\r\n只愁衰惰忘跻攀，生意自断它人难。\r\n公家此事最了了，万仞峰头看飞鸟。\r\n忽然怜我{上举去井换鸟}鸠鷃雀之凡毛，傅之鹏翼何其高。"
        },
        {
            "title": "次韵张部门湖上二首",
            "content": "已作西湖烂漫游，北山兰若更深幽。\r\n骅骝蹀变青林下，舴艋夷犹古渡头。\r\n花满杨坡桃不语，声喧阴壑水争投。\r\n可怜不拱林宗泛，只有新诗许载酬。"
        },
        {
            "title": "九月呈运使庐检院",
            "content": "法官蒇事三灵格，山国休工万宝成。\r\n虑使此时心暂展，丽谯高处眼增明。\r\n搴帷正在煎萸俗，缀席何妨伴菊倾。\r\n此会明年公莫问，赐来应有一枝荣。"
        },
        {
            "title": "挽汤丞相夫人二首",
            "content": "册府连天汉，恩荣四十年。\r\n山河开象服，夙夜赞合躔。\r\n鸾鹄诸孙峙，箕裘令子傅。\r\n夫人无一恨，可以见重泉。"
        },
        {
            "title": "又次韵邓汉卿秀才送行",
            "content": "春风不疗鬓边霜，闲处输君笑我忙。\r\n衮衮悬河烦卒吐，疏疏冷锉赖于湘。\r\n去钻芸帙翻成蠹，飞下芹泥只愿颃。\r\n鉴水旧游零落尽，相逢犹忍话髯郎。"
        },
        {
            "title": "次韵乡人华秀才冬至日投赠二首",
            "content": "深知道长属仁贤，甚爱阳来复旧氈。\r\n凤历新灰浮缇室，牛星初度转青天。\r\n五云嘉气书周典，七日灵文验孔编。\r\n忽忽穷愁休怅恨，东风已到玉梅前。"
        },
        {
            "title": "月台",
            "content": "小築南台倚北亭，一方荆玉可云屏。\r\n峡中暮雨赏疏月，秋后天河始见星。\r\n初与羿妃为此会，自开夔子几千龄。\r\n我虽不饮心先醉，坐汲寒光当场渌醹。"
        },
        {
            "title": "次韵黔阳王令诗五绝句",
            "content": "我亦童年学露蛩，老来留眼送归鸿。\r\n自从谢绝曹刘后，浩荡春光满太空。"
        },
        {
            "title": "赋李季允校书悦斋",
            "content": "纷华战罢凯歌旋，弦诵声中一莞然。\r\n理义足时心有味，友朋深处泽无边。\r\n沂雩绿水春风里，江汉清秋暠日前。\r\n千五百年时習趣，祝君无倦到华颠。"
        },
        {
            "title": "程枢密父待制挽词二首",
            "content": "忆送双旌帝北门，岂知此别是终身。\r\n项亭诗到鲜于锦，羊岘书来暖似春。\r\n只有死当封晋魏，不令生得定燕秦。\r\n世间荣事翻成屈，独抱功名向古人。"
        },
        {
            "title": "和陈信民用韵以高抚州之命相招",
            "content": "入无锥瓦出无闾，笑杀康山老寄居。\r\n客里光阴何以度，闲中亲旧顿然疏。\r\n武罔文学来投卷，临汝君侯肯致书。\r\n早晚一犁亲受地，时于笠底望行车。"
        },
        {
            "title": "再和",
            "content": "望海亭前句远，蓬莱阁上诗寒。\r\n老子向来椽笔，要题吉日斯干。"
        },
        {
            "title": "大雪同官皆不入独坐道山简南湖张直阁",
            "content": "久矣招渠不受催，忽然过我已佳哉。\r\n更于群玉峰峦里，拣得孤吟时节来。\r\n入竹叶间添茗供，点梅梢上献诗材。\r\n个般清绝今谁有，未必南湖此日开。"
        },
        {
            "title": "食角黍怀江陵",
            "content": "经年不食三闾饵，一日相逢似故人。\r\n旋剥青菰香满手，试餐黄颗软粘唇。\r\n蔗浆下箸甘无敌，昌本浮杯小作巡。\r\n正是乡人行乐处，画旗鼍鼓隘江津。"
        },
        {
            "title": "送罗机宜秩满东归三首",
            "content": "风髯飞动俨长身，缥缈襟期不受尘。\r\n岂是契然忘应物，亦知蕞尔漫劳人。\r\n若非事业惊当仁，也合文章作近臣。\r\n此外世间无处著，却须汗漫跨麒麟。"
        },
        {
            "title": "送李宪颧江陵师双辘轳格",
            "content": "表铒计已决，艰难人尽非。\r\n犹烦使者斧，往载师臣旂。\r\n万事本无事，一移无不移。\r\n因书汉三府，鸟尽木为迟。"
        },
        {
            "title": "方太君生朝四首",
            "content": "夹钟琯里听春声，天上箜篌次第鸣。\r\n数到一弦弦足处，孟家机畔庆长生。"
        },
        {
            "title": "盘居六章",
            "content": "山之营营，众流所经。\r\n彼盘之人，亦溥厥成。"
        },
        {
            "title": "兰溪道中二首",
            "content": "一夜清霜逗晓晴，桑林脱叶似滩声。\r\n云边恰有惊鸿过，直作滩头细橹鸣。"
        },
        {
            "title": "次韵寄谢杨制机",
            "content": "把卷怆然不自胜，古来离合岂人能。\r\n未应鬻髢尤穷发，暂喜餐蔬得枕肱。\r\n身逐南云亲色养，梦寻巴瘴隔心朋。\r\n囊中贝母烦分惠，独学仍愁旧病增。"
        },
        {
            "title": "寄承甫兄",
            "content": "不见夫君岁月过，举头相望隔山河。\r\n人来人去书长到，江北江南情若何。\r\n铁砚功名当自许，铁囊诗句不须多。\r\n家风正待吾曹振，莫漫寻常费琢磨。"
        },
        {
            "title": "又用韵酬赠潘杨二首",
            "content": "物物当前总是诗，遇丝成瑟竹成篪。\r\n止呼大义周王泽，蔽以无邪孔氏思。\r\n屈贾词悲变弁凯，齐梁格靡陷崔绥。\r\n欲回温厚千年教，须仗诗翁为一麾。"
        },
        {
            "title": "上安抚高大卿五十韵",
            "content": "酆宫夜梦朱轮蹄，晓占熊虎嬉磻溪。\r\n鱼竿没浪豹韬出，金印斗大封全齐。\r\n百年梁柱出公族，外间国子中高徯。\r\n敬仲子孙尽鸾鹄，太岳廪廪卑凡黎。\r\n共惟太尉安国侯，庞眉绣黼游金闺。\r\n栽兰种玉一千顷，芳润衮衮生春畦。\r\n青齐百郡涴羶酪，无地可驷金狻猊。\r\n敖曹兄弟年正少，仰见赤日东方隮。\r\n丈夫江南云水客，肯受蠛蠓幽瓶醯。\r\n豹辞重雾气吞虎，犀脱九渊光骇鸡。\r\n于湖故是髯奴壘，蝇棘岂堪高凤栖。\r\n群仙竞乞紫霞佩，凡虎不断青云梯。\r\n清都太微觐玉座，绿章读罢天为低。\r\n英风爽气动瑶阙，消得君王羹鴃騠。\r\n寿州属县董生里，小却去偃边城鞞。\r\n一州茆竹变桑苧，淮流不尽青玻璃。\r\n人言赐尽须一丈，不然尺二韩侯圭。\r\n谁知尚欠峡山梦，清江万里随凫鹥。\r\n吏民莫作太守看，天子命我苏旄倪。\r\n新诗恰要好山助，嫩肋不劳萧斧斧批。\r\n丁宁县令莫负弩，我有锦囊消一奚。\r\n乌丝栏置铁钩锁，黄绢色摇金白虀。\r\n姓名飞入玉宸殿，道山藏室烦吹藜。\r\n诸公著意疏贾谊，更欲盛我西山西。\r\n二年万事欲扫报，九重仰叩舒虹霓。\r\n坐看珠宿丽责琐，旋见璧月升璇题。\r\n太仓大农百橐净，雀鼠不敢窥糠粞。\r\n凝香忽作兵卫想，归院拔吟花柳迷。\r\n九霄回首睇江流，翼轸十万方儿啼。\r\n耕田无牛种无水，小雨不肯成深泥。\r\n下乡掘地贩菱藕，上乡种禾生稗稊。\r\n殿前拜手别香案，臣与浊世施金篦。\r\n玉皇颔首许西去，归来相待行沙堤。\r\n高牙大纛出天邑，宝章玉篆司宸奎。\r\n堂堂云汉六千里，一日四履归封提。\r\n辕门下令唤诸将，膝行仰视马不嘶。\r\n恩威日夜偏平楚，先声百驿傅幽蹊。\r\n儿童齐歌父老泣，竹马鸠杖相扶携。\r\n黑头元师我父母，夫耕妇馌争锄犁。\r\n小儒拳足重拜，此岂有意希提撕。\r\n囊中大字愿一献，丹书什袭藏青缇。\r\n上言天远赤子穷，眼中籍籍狼牧羝。\r\n法当炮剔去其毒，如食附子除皮脐。\r\n次言民风自太古，讼缿不鸣清汗狴。\r\n安平只可饵芝术，暝眩不劳施堇{左石右上免下比}。\r\n下言楮币贱如土，破纸败墨难勾稽。\r\n低昂失道百贷涌，铢撮等分须称提。\r\n使君自有五色丸，丹砂玉屑调珠犀。\r\n殷勤傥肯用溲渤，解后或可除痠{上疒下斯}。\r\n只恐明时要医国，衮衣天上赋归兮。"
        },
        {
            "title": "送吴襄阳换承宣使归奉时请二首",
            "content": "三朝橐珥真王子，万卷诗书大布衣。\r\n我尚不知身是贵，人于何见昨为非。\r\n东朝特在成西序，放去分明是召归。\r\n时觐重华谈物表，君臣相对两忘机。"
        },
        {
            "title": "次韵高秀才木芙蓉",
            "content": "流落秋江世未知，知心未有子西诗。\r\n苏韩句外新相识，孔孟门中许独窥。\r\n不怨碧桃真义命，最宜青女好襟期。\r\n娉婷耻向东风嫁，羞杀邯郸道中姬。"
        },
        {
            "title": "将往襄阳一日大雨",
            "content": "谁报江神我欲西，怕传新句落檀溪。\r\n江头一雨泥三尺，车没双论马没蹄。"
        },
        {
            "title": "春日途中五首",
            "content": "湖海今年最倦游，春来新上浙西舟。\r\n天寒岁暮钱清路，又踏严州向婺州。"
        },
        {
            "title": "次韵谢姜自明秀才示卷诗",
            "content": "高人贵寡和，不顾世俗非。\r\n君歌阳春曲，调与众耳违。\r\n朱弦古时瑟，素积前朝衣。\r\n享我太羹馔，枯肠饫晨饥。\r\n赠我和氏壁，茅檐发霄晖。\r\n平生织流黄，忽受古锦机。\r\n愧非钟子鉴，空枉伯牙徵。"
        },
        {
            "title": "明山湖阻风",
            "content": "咫尺明山在目中，伊哑三月傍荐业。\r\n神猪击久号无力，火队炊频饭欲空。\r\n半世宦途仍旧职，一生学海未新功。\r\n舟人愠见官人笑，万事从来惯逆风。"
        },
        {
            "title": "重阳前一日大风雨",
            "content": "天公著意做重阳，风伯驱除特地忙。\r\n扫尽残花与红叶，放教篱菊占秋光。"
        },
        {
            "title": "少保席间道襄州朋旧",
            "content": "持杯相向各言衰，忆得襄州未老时。\r\n晓踏青山寻秀句，夜簪红药听新词。\r\n只言坐上皆豪逸，谁信人间有别离。\r\n头白归来堪自贺，独依雄楚看题诗。"
        },
        {
            "title": "省中晚步读宛陵诗",
            "content": "同僚归去后，挟册此婆娑。\r\n树密阳光薄，庭空鸟语多。\r\n静中知有味，睡外更无何。\r\n彷佛沧洲兴，悠然起细哦。"
        },
        {
            "title": "赋运使张大监道州石山以张诗平地风澜险于水",
            "content": "枚回洲边春水生，日光照縠波文平。\r\n绣衣使者何世上，彩舟唤客论交情。\r\n平生择交不择利，俗子纷纷卧之地。\r\n少年所识惟石君，晚岁相从不相弃。\r\n一官到处西复东，悲欢得失无不同。\r\n谁云我州大如斗，中有千岩万壑含松风。\r\n迩来所得尤艰难，人力不到天为剜。\r\n幽寻五岭犯炎雾，裹送万里穿狂澜。\r\n十夫升前一夫洗，落尽煨尘见云献。\r\n回首笑向道州守，此解未如人世险。\r\n头颅已过羊肠车，不用更通丞相书。\r\n老来得此万事足，摩挲苍璧相倚于。\r\n玉帘崭崭何齿齿，质坚德重不可徒。\r\n要镌{左土右册}口方玉池，更酌西岭玻璃水。\r\n小却盛之数亩园，日夕与之同卧起。\r\n客来莫怪我自怜，老子心情正如此。\r\n大山嵯峨势千寻，小山左右罗瑶簪。\r\n坡陀峭立各有态，面目难异同肝心。\r\n叩之其声清以越，如磬之石钟之铁。\r\n怕令去作清庙器，潜向江头□□□。\r\n江头之月今几年，惯见东西南北客。\r\n凛然相对各无惭，惟此主人伴此石。\r\n主人说法石解应，夜深哦诗便之听。\r\n垠崖划断声雷硍，有语盘空如此硬。\r\n与人说石仍说诗，世间此乐谁得之。\r\n故人往往解此意，赠以飞瀑和天池。\r\n三君相视俱悠然，主人之乐无穷年。\r\n只愁清庙要钟磬，早晚捉去调钧天。\r\n\r\n【注释】：【原题】：\r\n赋运使张大监道州石山以张诗平地风澜险于水此心铁石听之天为韵"
        },
        {
            "title": "过故宜城",
            "content": "跋马南城吊楚王，寂寥迁国岁年长。\r\n故宫白道埋春草，小市青旗挂夕阳。\r\n时有野鸡吞堕珥，过无遗像镇祠堂。\r\n只应平路桥边水，曾照当时后院妆。"
        },
        {
            "title": "送查仲文三首",
            "content": "静甘明主弃，出为故人书。\r\n邺下刘公干，山中隐隐居。\r\n百年通醉醒，万事付乘除。\r\n只有诗魔在，时能掣巨鱼。"
        },
        {
            "title": "赠庄贤良招隐楼三首",
            "content": "楼居入阛阓，不受阓中尘。\r\n阓中岂无数，无此招隐人。\r\n昔者小山篇，非我招隐意。\r\n吾今已隐矣，更欲招同志。\r\n同志不易得，徘徊意谁招。\r\n长风一万里，车马极喧嚣。\r\n安得世上人，共此楼中客。\r\n时时唤南山，相与其朝夕。"
        },
        {
            "title": "留别南湖二首",
            "content": "老天梦识南湖路，水槛山堂处处通。\r\n若有新篇无告诉，不妨题写寄江东。"
        },
        {
            "title": "寄题临江徐氏海棠巢",
            "content": "红锦山颠着醉眸，赤栏杆外数花头。\r\n烟中月下看不足，叶里花间睡即休。\r\n迷住子规疑蜀国，归来黄鹄认柯邱。\r\n他时我与君为对，莲叶中间作钓舟。"
        },
        {
            "title": "和胡抚干水仙花韵",
            "content": "瑶池蓬岛旧题名，岁晚江湖得此生。\r\n水战风摇疑体弱，雪欺霜夺见神清。\r\n佩衿济济贤师友，兰玉诜诜好弟兄。\r\n笞凤鞭鸾云泽畔，向人怀抱十分倾。"
        },
        {
            "title": "晴日迓江西师徐子宣",
            "content": "汉殿东头玉琯回，吴城西上锦帆开。\r\n一天紫雾风吹散，千丈红光日射来。\r\n翼轸衡卢生喜气，江湖淮海绝纎埃。\r\n凄凉只有山前客，何日归津理去栀。"
        },
        {
            "title": "竹枝歌",
            "content": "山女带山花，狂夫未著家。\r\n蛮歌君草笑，曾入汉琵琶。"
        },
        {
            "title": "四和",
            "content": "复仇万古明义，寸刃终屠魏齐。\r\n箦裡谁知范叔，车中暗逐王稽。"
        },
        {
            "title": "辑陶句送胡仲方东归四首",
            "content": "相知何必早，一遇尽殷勤。\r\n疑义相与析，立善常所欣。\r\n野外罕人事，思与尔为邻。\r\n如何舍此去，兴言在兹春。\r\n来雁有馀声，念来存故人。"
        },
        {
            "title": "挽利路章运诗二首",
            "content": "畴昔吾乡主簿君，今年丹旐过江浔。\r\n老僧尚记辞葅笋，旧吏犹闻却顾金。\r\n玉节朱轮行万里，清冰寒露炯初心。\r\n南风虬虬鸣归橹，似相蒿城薤管音。"
        },
        {
            "title": "次韵答刘正将",
            "content": "落魂刘郎住藕池，湖南湖北竹枝词。\r\n风流故有诸孙句，绝妙都如幼妇碑。\r\n玉斗歌成微醉后，银河曲就浅寒时。\r\n文章自倚兼馀体，不分人来只看诗。"
        },
        {
            "title": "再次前韵答高秀才言诗",
            "content": "万仞峥嵘赤手攀，但能进步莫尤竿。\r\n一生便作苦吟去，万事何如得句欢。\r\n鼓气易蓑怜我退，市声方午似君难。\r\n丈夫不用分畦畛，臭味从今蕙与兰。"
        },
        {
            "title": "中秋阻风二首",
            "content": "四无边岸贴天流，八极光中一钓舟。\r\n不是南风解留客，世间无此好中秋。"
        },
        {
            "title": "次韵吴少保雄楚楼",
            "content": "杰观搀天出，欢声动地游。\r\n檐开六千里，槛枘九十洲。\r\n正以心期胜，居然眼法优。\r\n百年经几牧，今日见斯楼。"
        },
        {
            "title": "绍兴送妻弟任县尉归邵武二首",
            "content": "场屋追兄弟，闺门诧妇壬。\r\n傅家深属契，为客细论心。\r\n何物尉乃勇，所居宜不侵。\r\n相期爱蜩甲，突兀看穹林。"
        },
        {
            "title": "和揭尉冬至韵",
            "content": "自古珍斯日，留机与世窥。\r\n不因冬有至，谁识道之涯。\r\n一点阳初动，千山木未知。\r\n此时俄已复，端的更由谁。"
        },
        {
            "title": "安园送春三首",
            "content": "春风从此不须归，伴我逍遥更莫疑。\r\n閒事胸中无一点，相看日日是春时。"
        },
        {
            "title": "寄韩丈兄弟",
            "content": "兄弟真连壁，文章自一家。\r\n祠庭聊燕息，使节最光华。\r\n后会春应好，相思日又斜。\r\n遥知此堂上，把酒插梅花。"
        },
        {
            "title": "小梅花曲",
            "content": "花如郁李枝如柳，小桃起得梅花后。\r\n柔柔冉冉不禁风，密密排排浑是绣。\r\n长瓶绿水短窗前，病客相依伴昼眠。\r\n梦跨玉骢花畔去，黄花络脑紫籐鞭。"
        },
        {
            "title": "同刘监丞步观长干寺后诸园",
            "content": "游人塞道不容车，千古金陵少妇居。\r\n朱雀大桁春雨后，鸟衣深巷晓风初。\r\n红红白白花无数，下下高高意有馀。\r\n此景只应闲客管，瘿黎轻盖日徐徐。"
        },
        {
            "title": "司马归州挽诗",
            "content": "矻矻秭归山，长身困远官。\r\n旧租无折变，新路有平宽。\r\n报以孙将子，森然玉与兰。\r\n自随梅福去，云外跨飞鸾。"
        },
        {
            "title": "赵婺州挽诗",
            "content": "雪里萧山渡，花时杨子城。\r\n八年如昨日，一梦隔平生。\r\n剖竹皆雄郡，刊碑有颂声。\r\n傅家诸子在，早晚继科名。"
        },
        {
            "title": "善谑驿淳于髠墓上有木斜出",
            "content": "辟强老去重堪嗟，千里堂堂表海涯。\r\n取士但能笼自鹄，谏王安用学蚔{上圭右龟}。\r\n祗言鲁国贤无补，岂识齐卿实未加。\r\n不见只今坟上木，多年老干尚倾斜。"
        },
        {
            "title": "又代庠孙",
            "content": "春风建邺花如锦，社日秦淮酒似油。\r\n绣阁相傅住鍼线，高堂有喜送觥筹。\r\n兔经三夜光长好，燕入新年语不休。\r\n商略重闱何许寿，八千才是一春秋。"
        },
        {
            "title": "自武义入松阳道中三首",
            "content": "家家秈米与香红，客子餐腴复醉浓。\r\n但使普天无横吏，人产何处不春风。"
        },
        {
            "title": "过上海寨昔人于此潴水以限北方",
            "content": "原田漫漫不知津，春寨清明思杀人。\r\n雨后烧痕无润泽，烟中日色少精神。\r\n吨城南池沟隍古，海寨东西径遂新。\r\n谁见当时经画意，只今高浪化征尘。"
        },
        {
            "title": "次韵李校书雨中至四圣观三绝句",
            "content": "今日真仙宅，当年处士家。\r\n江梅疏影尽，无数海棠花。"
        },
        {
            "title": "送东川成路钤",
            "content": "壮岁专城身欲老，儿时射策眼今昏。\r\n战创满面谁能管，旧事逢人且莫论。\r\n壁壘旌旗分一路，弟兄父子就名门。\r\n回瞻永阜陵前柏，莫忘当时教育恩。"
        },
        {
            "title": "夜泊闻榔",
            "content": "昨夜天聪门外泊，不闻朝鼓只闻榔。\r\n三年一觉青云梦，始觉人间味许长。"
        },
        {
            "title": "别陈监库见磨玉璞者宋衡",
            "content": "吾爱陈元年，书生有英气。\r\n语戆人不嗔，酒失心自记。\r\n庭前有奇石，细涤复粗磨。\r\n我有洪澳诗，愿与子同歌。"
        },
        {
            "title": "次韵自咏",
            "content": "杂剧只如此，古人谁不然。\r\n渭南寻竹坞，杜曲卖桑田。\r\n石裂山衔羽，松明火带烟。\r\n夜深随射虎，归路恐迷阡。"
        },
        {
            "title": "西坡",
            "content": "西坡仙去漪岚在，重到堂中廿二年。\r\n依旧庐山当左阖，新添濠水注前川。\r\n浑无障碍千峰处，长有澄鲜万顷天。\r\n但得此心如此地，不妨朝暮与周旋。"
        },
        {
            "title": "贺周子问得子",
            "content": "旬时织女渡银潢，付与天孙紫锦囊。\r\n又向素娥圆满后，悬知丹桂异时香。\r\n金鱼玉带传家旧，犀果银钱照坐光。\r\n鹤发含饴天下乐，百年重庆侍高堂。"
        },
        {
            "title": "春日途中五首",
            "content": "一派清江两岸平，湿云将雨暗柴荆。\r\n十年一觉荆州梦，通济江头沌里行。"
        },
        {
            "title": "次韵苏教授饭郑教授五首",
            "content": "采蘋堪赋月斋诗，稚子谈经已大奇。\r\n翁但绿阴啼鸟下，敷床眠到日西时。"
        },
        {
            "title": "春日即事二首",
            "content": "拂拂水纹乱，阴阴花气芳。\r\n轻霏入平野，小雨渡横塘。\r\n柳色未全绿，草根犹半黄。\r\n春容不可状，欲脱意还忘。"
        },
        {
            "title": "任安抚挽诗",
            "content": "已矣天难问，哀哉道竟孤。\r\n风流前辈似，胆备世人无。\r\n缓急谋谟见，寻常尺寸拘。\r\n明时非不用，志士自多迂。"
        },
        {
            "title": "休日过刘寺",
            "content": "绿发萧萧变白头，二年京洛不堪愁。\r\n雨天赐沐逢新斋，烟寺分茶得旧游。\r\n古蔓巧当阴洞挂，惊泉逆上画檐流。\r\n曲栏干外山如染，最是桥亭合小留。"
        },
        {
            "title": "谢王草场示诗卷",
            "content": "王郎老句合超群，曾是东莱语夜分。\r\n多向断崖生绝景，或于晴野度轻云。\r\n旧吟古意无人解，新住荒园免世纷。\r\n特地篮舆穿北郭，已闻藜杖过前村。"
        },
        {
            "title": "送周伯寿赴省二首",
            "content": "子合居官久，今方得隽迟。\r\n我侬非不早，老去亦何为。\r\n冰玉相辉处，科名未是奇。\r\n草柔千万虑，一一要扶持。"
        },
        {
            "title": "同舍置酒孙园招熊莘老",
            "content": "千年故国阳春地，今日王孙尚姓熊。\r\n坐上堂堂皆此客，云间衮衮看诸公。\r\n题诗小苑春风里，把酒夕阳烟雨中。\r\n莫恨来迟桃李过，绿襕衫色正葱葱。"
        },
        {
            "title": "盘居六章",
            "content": "云居之阳，其水洋洋。\r\n有美一人，霞衣月裳。"
        },
        {
            "title": "酬答复州叶教授",
            "content": "竟陵寒尽转春风，坛杏株林淑气通。\r\n惆怅江陵红白树，年年幽独伴邻翁。"
        },
        {
            "title": "阻风茅山港",
            "content": "我非汲汲驰名者，何事区区逆浪间。\r\n三釜及亲须为米，可辞为客下茅山。"
        },
        {
            "title": "对月",
            "content": "少日曾相识，重来有故情。\r\n殷勤前度月，依旧向人明。\r\n扰扰魄生死，区区轮满盈。\r\n何如长半掩，万古不西倾。"
        },
        {
            "title": "拟送陈正己赴沅江令",
            "content": "一餐我无门，五斗君有禄。\r\n犹胜乞邻僧，何必嗔郡督。\r\n江清芷无数，县静书可读。\r\n素业傅二雏，清风散群鹜。\r\n于焉善藏刀，可以待沽匵。\r\n所嗟吾过多，此去谁与告。\r\n提携到尊豆，笑语惯僮仆。\r\n隔日意犹凄，三秋间何酷。\r\n书来想忆外，无使德音玉。"
        },
        {
            "title": "次韵张直阁雪诗余亦有诗方遣送而未达",
            "content": "信口粗吟信手书，苍黄未到隐君庐。\r\n伻来已有诗相逼，我亦谁令子亦如。\r\n写出崩腾来浩荡，看成飞舞带纡馀。\r\n老夫赖有儿时狯，因索先偿得少徐。"
        },
        {
            "title": "新月",
            "content": "窥人半面出修眉，斜傍船窗作意低。\r\n已被江妃偷画得，一湾清影卧寒溪。"
        },
        {
            "title": "送陈正己赴调",
            "content": "一寸丹心百念更，满簪华发万人惊。\r\n闲抛岁月供书册，长把饥寒为友生。\r\n此事不经身出处，诸公可念政和平。\r\n昔藏名字依沅水，令逐帆樯觐汉京。"
        },
        {
            "title": "送查仲文三首",
            "content": "先生江海干，使者水曹郎。\r\n开绢印三道，怀人天一方。\r\n上江春水急，穿峡晚云长。\r\n诗酒勤陶写，中年属易伤。"
        },
        {
            "title": "次韵江陵曹令祈雨",
            "content": "吾赏言封侯万里不直钱，不如洛阳负郭二顷田。\r\n清风午枕睡初熟，明月一瓯吾自煎。\r\n门前{左禾右罢}稏新酒熟，丈夫肯受儿女怜。\r\n非不知鸣钟与鼎食，雨蓑风笠性所便。\r\n有如北人事鞍马，不信世间乃有万斛之楼舩。\r\n老农对我忽三叹，此事乐矣今无年。\r\n忍饥死待一啜菽，又见赤日县青天。\r\n高田尺寸破龟兆，下田杪忽生针氈。\r\n{左风右夕}风抒水乾七泽，火云炽空炮百川。\r\n掘残草实到黄壤，踏尽藕根倾碧圆。\r\n得钱卖饭不及夕，岂复一饱期安眠。\r\n田家活计遽如许，苦语一听双潸然。\r\n天河谁能搀壮士，甘露更忍谈高禅。\r\n纷纷官吏走香火，往往聚落无炊烟。\r\n云雷虚无空霹雳，老稚失喜真狂颠。\r\n欲赓噫嘻颂祈谷，安得好语来愁边。\r\n我诗穷悴不足录，明日叫号如饥鸢。"
        },
        {
            "title": "淳熙乙未登科是夏再中教官得绿绍兴府教授秋",
            "content": "夜醉色河酒满船，晓餐湓浦浪掀天。\r\n回头已作三年梦，应笑当时尚少年。\r\n\r\n【注释】：【原题】：\r\n淳熙乙未登科是夏再中教官得绿绍兴府教授秋末还家待阙时杨枢密为师送程先生赴省八绝句"
        },
        {
            "title": "四伯父生朝集老杜句二十韵",
            "content": "三月三日天气新，著处繁华矜是日。\r\n明日萧条尽醉醒，碧窗宿雾蒙蒙湿。\r\n南极老人自有星，挂君高堂之素壁。\r\n仙人玉女回云车，万草千花动凝碧。\r\n奇祥异瑞争来送，麟角凤嘴世莫识。\r\n酒肉如山又一时，满堂宾客皆叹息。\r\n正是江南好风景，苑中万物生颜色。\r\n遮莫邻鸡下五更，且将款曲终今夕。\r\n独惭投汉阁，出守吾家侄。\r\n懒慢无堪不出村，生无所成头皓白。\r\n朋知来问腆我颜，汝伯何由发如潦。\r\n红颜白面花映肉，秋水为神玉为骨。\r\n元圃苍洲莽空阔，神仙中人不易得。\r\n在于甫也何由羡，扶持自是神明力。\r\n君不见大儿聪明到，越罗蜀锦金粟尺。\r\n裁缝云雾成御衣，朝廷记忆蒙禄秩。\r\n小儿心孔开，射策君门期第一。\r\n今春喜气满乾坤，朱绂即看随画鷁。\r\n丈夫生儿有如此，百年未见欢娱毕。\r\n南极老人应帮昌，人生欢会岂有极。"
        },
        {
            "title": "有感",
            "content": "策策秋声起树枝，遥怜塞下雁来时。\r\n宁闻中夜荒鸡舞，肯拾他人竹马骑。\r\n短剑旧曾交侠客，小诗犹作将偏师。\r\n无情却是青铜镜，刚照书生两鬓丝。"
        },
        {
            "title": "桃花菊",
            "content": "花神得与换新妆，不著仙家金缕裳。\r\n也学时人尚红粉，依前风味带黄香。\r\n微醺有意随风舞，独立无言任雨荒。\r\n唤作桃红元未称，桃花那解傲秋霜。"
        },
        {
            "title": "送襄阳冯主簿",
            "content": "书来雍府不相忘，中有清诗小作行。\r\n一似岘南车上读，眼中行色有辉光。"
        },
        {
            "title": "郑子仁生朝",
            "content": "万紫千红变绿时，高门广路绣弧垂。\r\n梅梢暗结和羹实，蚕簇初抽演綍丝。\r\n首占夏时天已许，名喧春牓世方知。\r\n家傅鼎甲寻常事，不比寒儒漫浪期。"
        },
        {
            "title": "送李大著赴阙",
            "content": "玉观金桥无限时，楚臣汉女不胜悲。\r\n如今荡荡平平矣，却合融融洩洩之。\r\n八陛加恩须大册，三朝修史待宏规。\r\n回头莫忘巴陵酒，病渴多年少一卮。"
        },
        {
            "title": "六叔父生朝三首",
            "content": "拂拂南薰入燕堂，兽炉清润酒尊凉。\r\n筵开汤饼麦初熟，彩结茶花丝正香。\r\n翠竹有孙添夏笋，红榴能笑发春妆。\r\n都将造物无穷景，来与仙翁献寿觞。"
        },
        {
            "title": "涪陵令李坤幼随母冒姓今复姓",
            "content": "孝子生平三釜悲，故人解后一寒疑。\r\n亦知自讲陶朱事，不同戏题臣向诗。\r\n旧天夫人称李卫，如今弟子即羲之。\r\n姓同名独吾何憾，厚德真堪慰所思。"
        },
        {
            "title": "辑句招王国正四首",
            "content": "青春欲尽急还乡，万里桥西一草堂。\r\n富贵功名何足道，先生有道出羲皇。"
        },
        {
            "title": "富阳道中",
            "content": "此生湖海惯漂浮，黄鹤垂虹已倦游。\r\n七载云门穿布袜，今年严濑著羊裘。\r\n戴溪亭外天台路，扬子江头艳滪舟。\r\n欲跨祁连窥瀚海，只今谁是冠军侯。"
        },
        {
            "title": "丫头岩",
            "content": "三十年前过，吾方似此山。\r\n山容似尚丱，吾鬓久成班。\r\n羞把娉婷嫁，长垂婑堕鬟。\r\n黄尘鸣帽底，愧汝若为颜。"
        },
        {
            "title": "送邕州高教授二首",
            "content": "吏部无官可注员，诸生星散落三边。\r\n君行回雁前头路，我上柱鹃无处舩。\r\n蜀越漫傅公日雪，西南元自接风烟。\r\n相思莫忘书绅句，长在舆衡与立前。"
        },
        {
            "title": "嘲热弄",
            "content": "棫朴芃旱麓边，为薪为槱合禋天。\r\n山墙野店茅灰里，热弄须臾亦可怜。"
        },
        {
            "title": "大人生朝六首·庠孙",
            "content": "角羁小小未多知，但识堆盘果实奇。\r\n星女机边榴粲粲，炎官繖底柿累累。\r\n绿皱紫殻如拳栗，玉液肌似碗梨。\r\n愿得仙翁千岁寿，长分馀颗及孙儿。"
        },
        {
            "title": "任以道总干生日辘轳体",
            "content": "身长如玉脸如童，抱朴存真道气冲。\r\n陇上木牛新拄颊，箧中芸蠹旧蟠胸。\r\n周正已报初阳匝，商历方开远算洪。\r\n不竞红尘桃李月，雪中桧桧自舂容。"
        },
        {
            "title": "崔成州将赴官招客剧饮次袁主管韵",
            "content": "段家池馆已灰烟，更说江家六百年。\r\n但有小桥通绿水，不妨高阁看青天。\r\n钟山月到东城有，淮口潮来上闸边。\r\n两行红旗射西日，明朝汉使点楼船。"
        },
        {
            "title": "荆江渔父竹枝词九首和夔师□侍郎韵为荆师范",
            "content": "第一歌头缓缓催，且看渔父寿图来。\r\n天明转向牙旗外，六千里地绣屏开。\r\n\r\n【注释】：【原题】：\r\n荆江渔父竹枝词九首和夔师□侍郎韵为荆师范侍郎寿"
        },
        {
            "title": "送李邕州",
            "content": "一官全似飞鸿翼，不在天南即天北。\r\n朝辞白马阿得脂，暮长蛮夷老夫国。\r\n不知广源洞里侬智高，何似仇池顶上杨难故。\r\n傍人自欢吾自歌，静处安身最长策。\r\n蝤蛑闻说背如{上六下曩去日}，龙眼见来形似橘。\r\n桃榔之粉白于面，椰子之泉甘胜蜜。\r\n妇能沦饼儿啖果，翁自右浮还左执。\r\n天明坐衙将吏走，饭罢收厅鸟鸟佚。\r\n人生如此亦何求，但愧君恩与民力。\r\n君不见江陵有叟白髭须，一榻十年穿两膝。"
        },
        {
            "title": "和王安抚六言十首",
            "content": "雅颂意久不闻，周孔业将遂堙。\r\n若要兴减继绝，不妨动地惊人。"
        },
        {
            "title": "松阳南岩夜归",
            "content": "走下南岩踏黑归，苍林拥迳白光微。\r\n马湖桥上消摇甚，飞度前村露满衣。"
        },
        {
            "title": "大人生朝代诸儿五首以春风花草香为韵",
            "content": "何物堪为寿，蟠桃照海涯。\r\n栽焙烦阿母，获守倩神酴。\r\n夏果收蕡实，春林炫缬花。\r\n等闲开结里，尘世几河沙。"
        },
        {
            "title": "三和",
            "content": "公诗百战万选，人才三少两多。\r\n若许追攀及格，稍容积渐盈科。"
        },
        {
            "title": "重五听谈昨梦",
            "content": "节里听儿辈，杯行话日期。\r\n别来三剥粽，忆著四颁衣。\r\n久病忘前后，斯言果是非。\r\n只疑清夜梦，曾到九门归。"
        },
        {
            "title": "和高抚州用韵相招",
            "content": "能使邦人保里闾，不能一日自安居。\r\n废兴何敢于人怨，温饱从来作计疏。\r\n旧景陆公新景贺，大题诗句小题庐。\r\n殷殷唤我江西去，只用官船不用车。"
        },
        {
            "title": "大旱小雨",
            "content": "白水莲天九泽浑，平田五月献龟纹。\r\n北人未识黄梅雨，千里争占赤土云。"
        },
        {
            "title": "春色三首",
            "content": "春风十九归桃李，白白红红得最多，\r\n未抵垂杨春最惜，娇娇袅袅奈渠何。"
        },
        {
            "title": "寒食道中",
            "content": "儿时只愿春长早，老去始知春要老。\r\n人老高低事事谙，春深远近家家好。\r\n莺来燕去总关天，絮起萍浮俱合道。\r\n浪将开落恼閒心，却恨少年何草草。"
        },
        {
            "title": "三山矶答渔父歌",
            "content": "我行如辘轳，西上复东下。\r\n触热泝江船，迎霜归越舍。\r\n齐山至禹穴，百六十长亭。\r\n江头矶上叟，嗤我太营营。\r\n朝见上江来，暮见下江去。\r\n君为何物官，拜罢乃尔遽。\r\n语叟且勿嗤，我本寒乡士。\r\n三年饕汉粟，中秘仍太史。\r\n为亲乞左官，得贰江南州。\r\n人淳土物美，官暇餐钱优。\r\n心欢亲意足，家喜朋戚贺。\r\n犯炎束去担，凌涨理征柂。\r\n心力困奔走，性命脱痁痎。\r\n及郊始相庆，有命从天来。\r\n天恩一何厚，别驾升太守。\r\n州名太府尊，地望潜潘旧。\r\n父母爱则深，未谅赤子心。\r\n公荣私养迫，外美内愁浸。\r\n问戌当几时，列宿两经天。\r\n问去当几程，更西行五千。\r\n荆南居其中，此去犹百舍。\r\n回橹指东越，半月可休驾。\r\n瓜时幸未忙，况有婚会急。\r\n女弟归越人，季秋迨其吉。\r\n半月易为费，婚会难可违。\r\n不辞一月内，两过钓鱼矶。\r\n憧憧虽可惭，盼盼实所安。\r\n再三谢渔父，从此事纶竿。"
        },
        {
            "title": "用韵送夔师何侍郎以待制奉祠东归",
            "content": "芗火周王寿考，松阶舜目聪明。\r\n愿足不求馀地，梦回何处生兵。"
        },
        {
            "title": "次韵苏主管青溪十绝句",
            "content": "不分诗颠著病魔，一杯姜酒汗滂沱。\r\n须臾下笔风雨吼，写尽清溪曲曲波。"
        },
        {
            "title": "次韵王少清索崔柬之诗卷",
            "content": "自古崔卢族望荣，至今王谢好家声。\r\n子孙一一过人无，文字篇篇翻水成。\r\n异县相逢俱似旧，新诗傅示总能清。\r\n凭将恶语同收取，杜集他年著我名。"
        },
        {
            "title": "挽荆南师张左司诗",
            "content": "霄汉占贤辅，乾坤失大儒。\r\n斯文断命脉，识者叹穷途。\r\n独拥全名去，谁供一世须。\r\n空馀千载事，不尽惜良图。"
        },
        {
            "title": "贺孟漕为疫祷雨",
            "content": "绿简朱书扣紫圜，黑烟红电搅黄渊。\r\n卷残东汉西岷水，翻入南云北梦田。\r\n病祝香灯犹未炷，疫民鍼艾已先痊。\r\n更欣十万天骑子，角脱膠开不上弦。"
        },
        {
            "title": "张沣州挽诗",
            "content": "坦然无一物，此意极寥寥。\r\n生死东西魄，盈虚早晚潮。\r\n何人清夜省，举世万波摇。\r\n试把斯文诵，英魂或可招。"
        },
        {
            "title": "淳熙乙未登科是夏再中教官得绿绍兴府教授秋",
            "content": "元祐真人第九春，玉颜惊喜识荆人。\r\n如今凤质龙章士，又合抡魁作近臣。\r\n\r\n【注释】：【原题】：\r\n淳熙乙未登科是夏再中教官得绿绍兴府教授秋末还家待阙时杨枢密为师送程先生赴省八绝句"
        },
        {
            "title": "次韵衡山徐监酒同考府学试八首",
            "content": "欲浓还淡云容碎，似见如藏日影微。\r\n赚得鸠声长又短，不知雨意是耶非。"
        },
        {
            "title": "晨起偶成",
            "content": "清瀼堂中自喜时，行踪渐少世人知。\r\n角门闭断无闲客，纸阁糊成教小儿。\r\n二十道钱充日用，两三石米了晨炊。\r\n夜眠一枕庭闱梦，此外都无事可思。"
        },
        {
            "title": "题鹿门山绝顶升云亭",
            "content": "上到山头十八盘，贪高不计足心酸。\r\n年来学力荒唐甚，羞向升云顶上看。"
        },
        {
            "title": "次韵送新潜江滕令",
            "content": "县南堤破户全逃，县北堤存尚可苗。\r\n春野纵耕无吠犬，秋场一笑足迎猫。\r\n解牛巨手烹甑水，戏彩深情化哺枭。\r\n时唤云洲沦小篆，少于韩蔡老于潮。"
        },
        {
            "title": "司马侍郎挽诗",
            "content": "生身何恨晚，犹识孝曾孙。\r\n姓字惊乔木，仪型想九原。\r\n百年馀父老，双泪落轺轩。\r\n此意今谁领，凭高只断魂。"
        },
        {
            "title": "用韵寿郑子仁二首",
            "content": "千载吾家得郑君，至今情义蔼于春。\r\n向人心事缁衣武，伴我躬耕谷口真。\r\n父老尚谈宣幕事，世科元是探花人。\r\n朱庭玉色浑相似，曾向冰绡织寿神。"
        },
        {
            "title": "雁汊望舒州山",
            "content": "归帆拂掠皖公山，一路青峨立翠鬟。\r\n曾见刘郎射蛟日，插天旌旆照孱颜。"
        },
        {
            "title": "送胡仲方二首",
            "content": "交情久处临分苦，别意深时著语难。\r\n志士自期须皓首，故人相劝只加餐。\r\n乾坤老大千年在，云海扶摇一息看。\r\n防有有言如子者，解将佳话倚危栏。"
        },
        {
            "title": "次韵乡人贺归",
            "content": "早知芳树不如归，底用青天接翅飞。\r\n但了寝门安与否，更关城廓是和非。\r\n预愁计日当还次，安得穷年只掩扉。\r\n羡杀能诗西阁老，一庵依旧鬓毛稀。"
        },
        {
            "title": "盘居六章",
            "content": "行止盘盘，其乐孔多。\r\n请以是居，子如之何。"
        },
        {
            "title": "送李公衡从其弟赴州教授",
            "content": "对床夜雨副深情，去续眉山万古名。\r\n杜宇不来无客限，鹡鴒相唤有新声。\r\n江西太史吟诗处，洛下先生载道行。\r\n今日重提旧公案，亦须拈问老师兄。"
        },
        {
            "title": "周子问作荞麦面冷淘二首",
            "content": "金鱼玉带相公孙，不受膏粱贵气吞。\r\n急唤寒儒共汤饼，翻疑晚饭过山村。\r\n旧闻鹅鸭高飞尽，却恐神仙大药存。\r\n一夜梦魂秋坂里，白花朱稈映柴门。"
        },
        {
            "title": "题狄彦哲云溪隐居二首",
            "content": "闲居郭内似村中，背市临河一迳通。\r\n案上漆书何世字，墙头碧瓦古时宫。\r\n苦遭客子惊鸥鸟，闲在桥边数钓筒。\r\n不是庞公怕城府，也来相就作渔翁。"
        },
        {
            "title": "代作五首",
            "content": "流霞元是吾家饮，生日曾供老杜诗。\r\n色借榴心芳露重，香分荷气碧泉滋。\r\n重闱永夜宜开酌，六礼今年看结褵。\r\n可但椿长并桂永，灵妃萧史寿无期。"
        },
        {
            "title": "虑智子衡州亲迎",
            "content": "初闻永嘉叟，招唤作师生。\r\n又见金华伯，扳聊作兄弟。\r\n双峰真有子，二老总关情。\r\n所愿勤诗礼，无令负甲庚。"
        },
        {
            "title": "三和",
            "content": "作者向来十数，名随草木俱堙。\r\n圣贤生世不数，文章何代无人。"
        },
        {
            "title": "再次前韵留黄县尉二首",
            "content": "邮亭别酒也须倾，底作匆匆向永明。\r\n莲里青心犹有意，雨中红日可无情。\r\n吾伊未了吾难出，子墨傅言子试评。\r\n回首便成千里恨，论心何惜片时程。"
        },
        {
            "title": "祠山庙",
            "content": "方颐大目一髯士，百世庙食祠山宫。\r\n男儿生世不自立，死作饿鬼何时穷。"
        },
        {
            "title": "次韵奉东溪刘居士",
            "content": "雪领飘萧电日明，老于尘里讵沾尘。\r\n惠连已解傅吾句，元亮何妨得此身。\r\n诗卷酒杯为事业，药囊丹鼎自君臣。\r\n幅巾裋长安市，谁识东溪直钓人。"
        },
        {
            "title": "行香早起",
            "content": "露入襟裳冷，风傅带舄清。\r\n天街摇断梦，原庙听攒更。\r\n阙角升云气，檐牙镂月明。\r\n未教阳彩动，应怕路尘生。"
        },
        {
            "title": "次韵谢王粟秀才四首",
            "content": "掩关饱黑甜，屏迹慕鸟有。\r\n何心望披拂，注意及衰朽。\r\n劳君催魏徒，过我沮溺耦。\r\n拜手把瓜桃，扪胸愧箕斗。"
        },
        {
            "title": "分宜县",
            "content": "郭内清溪响，溪南列岫光。\r\n林花千树白，屿柳一川黄。\r\n野店明丹垩，邮签列短长。\r\n先生心爱此，车过未须忙。"
        },
        {
            "title": "任安道生日",
            "content": "豪风横雨洗新春，掉电惊雷起蛰鳞。\r\n七百里开云土润，八千年庆大椿辰。\r\n太牢醇酎春台上，金马公车要路亲。\r\n凛凛河图门户在，稳将才业嗣前人。"
        },
        {
            "title": "六叔父生朝三首",
            "content": "百摺榴花照画筵，八千椿历记遐年。\r\n东公西母朱颜老，玉女金童彩服鲜。\r\n梅雨涨添春色酒，麦秋黄起寿炉烟。\r\n铜壶未下三更水，犹是清和四月天。"
        },
        {
            "title": "题袁才举明景轩诗",
            "content": "孤竹两高人，不止一清字。\r\n平生不念恶，和气满天地。\r\n后来展禽氏，但以和得声。\r\n至其不易介，耿耿秋旻清。\r\n达人盖存我，不与外物较。\r\n冥观莹方寸，随俗等喧闹。\r\n由其有内外，所以立二名。\r\n要知出和瞳，何往非通明。\r\n入与神明居，如月出秋水。\r\n出与尘坌交，如莲花泥滓。\r\n莲虽不拒泥，终不与泥同。\r\n月岂必在水，亦在潢汙中。\r\n由然与之俱，餔糟汩其泥。\r\n退而省其私，炯若清庙圭。\r\n昔者吾先师，不拒中牟费。\r\n所贵不磷缁，不贵作同异。\r\n当时解此转，惟有颛孙生。\r\n于人无不容，自有嘉与矜。\r\n嗟哉道不明，智过愚不及。\r\n清为水底魂，浊为瓜上集。\r\n乡愿乘间起，遂处二者间。\r\n不夷亦不惠，以此容其奸。\r\n吾道大明镜，皎皎当空垂。\r\n物来无拣择，随尔多妍媸。\r\n终然不失我，光景湛如一。\r\n不落内外尘，亦不中间立。\r\n我学不至此，颇识此中情。\r\n意语不成诗，往作轩中铭。"
        },
        {
            "title": "立夏日南风大作二首",
            "content": "满城杨柳绿依依，背著春风自在飞。\r\n却是杨花有才思，一时收拾伴春归。"
        },
        {
            "title": "郑检法久病将起以诗速之",
            "content": "诗人贪睡费朝衙，卧看香奁晖碧鸦。\r\n已向中秋阻丹桂，莫教重九负黄花。\r\n曈曈初日关农事，冉冉闲情近物华。\r\n已辨作糕寻故事，速来同醉落鸟纱。"
        },
        {
            "title": "见雁",
            "content": "万古胡沙雁，衡阳到即回。\r\n如何九日至，故作永州来。\r\n节里他乡客，江边独夜桅。\r\n吾亲应念我，烦汝到浯台。"
        },
        {
            "title": "绍兴送彭世昌归应乡举",
            "content": "客有功名志，时平未急才。\r\n泪临淮水落，眼向越山开。\r\n且著莱衣去，仍随桂子来。\r\n春明见天子，可以议云台。"
        },
        {
            "title": "又用韵酬赠潘杨二首",
            "content": "四海诚斋独霸诗，世无仲氏敢言篪。\r\n周公费誓傅禽父，宣圣中庸授子思。\r\n钟子期家应善听，邮卹后定能绥。\r\n真傅更在吟哦外，大节如山不授麾。"
        },
        {
            "title": "次韵赵主簿雪诗十韵二首",
            "content": "堕地白初形，当空黑如影。\r\n喧豗复排拶，混沌方溟涬。\r\n惟馀塔可辨，始信江南回。\r\n浩荡海扬尘，糢糊山覆顶。\r\n梅肥赖香异，竹折伤秀挺。\r\n瞻鸟已无色，认鹤犹有胫。\r\n簇簇歌处楼，栖栖画中艇。\r\n端门想班贺，沙路争骏骋。\r\n赋客梦游梁，逐臣悲去郢。\r\n沾鬓不能嫌，霜毛已垂领。"
        },
        {
            "title": "寿邱安抚二首",
            "content": "湖上高荷五月凉，云间三五桂华香。\r\n蒲葵影里民无暑，飞镜光中吏有霜。\r\n日近天申才半浃，阳居大夏恰中央。\r\n定扶真主开炎运，雪耻归来报上皇。"
        },
        {
            "title": "再和",
            "content": "湖海峥嵘老气，风云惨淡高情。\r\n可惜元龙双鬓，江南江北诗声。"
        },
        {
            "title": "送楼国正罢荆幕东归",
            "content": "一江秋水散芙渠，笑卖扁舟下五湖。\r\n北学自怜非楚产，东归安得与公俱。\r\n同年进士今丞相，六馆诸生旧讲徒。\r\n朱橘白鱼留不住，洞庭橙熟有新鲈。"
        },
        {
            "title": "法轮道中大雨",
            "content": "淋浪翻一雨，拳局下层坡。\r\n险尽平川出，村宽古屋多。\r\n风烟随地辟，鸡犬觉声和。\r\n田父正愁思，天阴难刈禾。"
        },
        {
            "title": "淳熙乙未登科是夏再中教官得绿绍兴府教授秋",
            "content": "五星高会记当年，笑语喧江夜不眠。\r\n今日江头看独往，人生聚散亦堪怜。\r\n\r\n【注释】：【原题】：\r\n淳熙乙未登科是夏再中教官得绿绍兴府教授秋末还家待阙时杨枢密为师送程先生赴省八绝句"
        },
        {
            "title": "富阳道中二首",
            "content": "一带江流两岸山，玉花珠髻满云鬟。\r\n一声鸣橹俱回首，小杜舟中醉眼看。"
        },
        {
            "title": "遣闷",
            "content": "夜与影同宿，尽将书共谈。\r\n虚凉惟称暑，阴湿恐生岚。\r\n眼有思家泪，心怀报国惭。\r\n更须辞命绂，身已住僧庵。"
        },
        {
            "title": "次韵谢王粟秀才四首",
            "content": "一万里江天，供君作诗用。\r\n灵均泛沅澧，子美去梁宋。\r\n两公取不竭，留与我辈共。\r\n莫歌白云词，便作清庙颂。"
        },
        {
            "title": "寄罗机宜竟陵督捕六首",
            "content": "只合笑谈油幕，亦烦亲拥琱戈。\r\n小试异时颇收，要观方略如何。"
        },
        {
            "title": "题澹山岩二首",
            "content": "自有宇宙来，迢迢澹家山。\r\n不知几万古，郁郁藏神奸。\r\n祖龙御宇宙，周子巢其间。\r\n事同商岭遯，迹类桃源跧。\r\n湮沦向千载，太史来荆蛮。\r\n指点发天秘，提携出人寰。\r\n一日遍海内，流声响潺潺。\r\n镌劖满石壁，新瞀不可删。\r\n山灵反惆怅，俗驾纷往还。\r\n造物有奇宝，无怪阴工悭。\r\n不遭固可恨，遭世良亦艰。\r\n所以求志人，抱珍守蓬菅。"
        },
        {
            "title": "送潘都干往临安",
            "content": "西子湖边桃叶青，潘郎归骑拂春星。\r\n金陵风景凭谁看，留得闲人住冶亭。"
        },
        {
            "title": "思归二绝句",
            "content": "永日消金鸭，暄风汎宝鸾。\r\n自从归意动，无复梦魂安。"
        },
        {
            "title": "淳熙乙未登科是夏再中教官得绿绍兴府教授秋",
            "content": "向来多士首何方，此学巍然道有光。\r\n付与能方子程子，莫教章蔡更专场。\r\n\r\n【注释】：【原题】：\r\n淳熙乙未登科是夏再中教官得绿绍兴府教授秋末还家待阙时杨枢密为师送程先生赴省八绝句"
        },
        {
            "title": "宿巴羊峡",
            "content": "夜榜巴羊听水声，江南幽梦到吴屏。\r\n贺家湖上黄梅雨，四面荷香入画舲。"
        },
        {
            "title": "送程道辉之广济",
            "content": "昂昂天马驹，志岂甘伏枥。\r\n虓虓岩下虎，平生肯求食。\r\n可怜百鍊钢，绕指化为席。\r\n丈夫有不遇，此事今犹昔。\r\n程侯西南来，气若朱弦直。\r\n宝剑光出炉，铦锋净如拭。\r\n萧萧万里足，矫矫九秋翮。\r\n君看吴楚越，何处无行迹。\r\n岁晚赋归来，天寒倦游役。\r\n海鹤愿鸡栖，榆鸠困鹏翼。\r\n人间竟如此，使我三太息。\r\n虽然聊戏君，万事多所历。\r\n巧定不如痴，言真短于默。\r\n世路危世蹊，人情险矛戟。\r\n从来菱上剌，不若芡中实。\r\n但学幽冀推，稳为郊庙璧。\r\n行矣无多言，此事君已识。\r\n冷暖今日知，勿受豪士感。"
        },
        {
            "title": "和人谢送笔",
            "content": "词源浩浩笔渠渠，合珥华簪从属车。\r\n洗眼看题挥月字，惊心犹似仰空书。\r\n云林旧截双鸣管，霜野新蒐八窍居。\r\n遣送文房惭瘦劣，千军挥扫正椽如。"
        },
        {
            "title": "次韵黔阳王令诗五绝句",
            "content": "洞庭五百里巨浸，衡岳七十二高峰。\r\n不是公家椽样笔，个中施手若为容。"
        },
        {
            "title": "任咏道生日",
            "content": "月当天上连山易，日占人间闰路棋。\r\n华岳金精供爽气，广寒银阙献高枝。\r\n鳏鱼渴凤尘缘净，寿鹤灵龟内景迟。\r\n好把文章收富贵，却将功行享耆颐。"
        },
        {
            "title": "送郑向书罢师归福州",
            "content": "共惟汉从官，三仕屈吾指。\r\n前辈有郑公，后来王赵耳。\r\n更生初去国，玉色欣共理。\r\n我时见一叶，已识秋风起。\r\n明年孔戣去，零落真复尔。\r\n王师凛孤鹤，独叫青云里。\r\n下有万仗弦，开云看白雉。\r\n前年郑公来，初论差可喜。\r\n谓当上聊璧，共举汉网纪。\r\n三年越山中，不使度此水。\r\n低头用朱墨，得去真晚矣。\r\n况当少天官，风木赴淮涘。\r\n一时东都空，物理固如此。\r\n此行关世运，特可慰闾里。\r\n下有贤寓公，上有名剌史。\r\n想见闽父老，欢喜屐折齿。\r\n虽然庙朝旧，迹远心自迩。\r\n公行见赵公，此语式举似。\r\n有事当驿闻，毋忘汉天子。"
        },
        {
            "title": "用舍弟韵送妹婿郑子仁湖南漕试",
            "content": "笔力追风力厩黄，词源下峡九秋艎。\r\n经行帝子云敖地，祓饰骚人月璐章。\r\n亲老一生儿共婿，吾衰七见暑成凉。\r\n门阑正倚乘龙重，快踏层云觐九阳。"
        },
        {
            "title": "再次韵菊花谱系四首",
            "content": "若使荆公作谱，却须派出东夷。\r\n补落伽山傅种，阎浮檀水成肌。"
        },
        {
            "title": "正月十四夜月色奇甚",
            "content": "去年风雨暗元宵，今岁县知月色饶。\r\n突兀一灯离海峤，苍茫万点赴星桥。\r\n足声殷地仍车马，人语喧天更树香。\r\n却到城门听画角，倚空楼堞正苍苍。"
        },
        {
            "title": "澹山岩遇雨二首",
            "content": "山神从狡狯，心赏莫蹉跎。\r\n况近茱萸节，县知风雨多。\r\n不冲新润去，将奈积阴何。\r\n相戒添裘褐，排云入薛萝。"
        },
        {
            "title": "挽荆南师张左司诗",
            "content": "自古谁无死，斯人有重轻。\r\n诸生望模楷，吾道倚權衡。\r\n一发千钧挽，中流砥柱倾。\r\n平生尤国事，何意作身名。"
        },
        {
            "title": "与郑检法庄贤良往三山访陆提举不值",
            "content": "好客汉内史，著书蒙漆园。\r\n肯从一先生，共访三神山。\r\n行循古塘步，步入青林间。\r\n不见荷篠人，但与二子言。\r\n非干海风引，意足我自还。\r\n古来剡溪上，兴尽明月天。\r\n亦有好事人，稽山回酒船。\r\n兹游虽不逢，赖古多此贤。\r\n作诗解严郑，相视各欣然。"
        },
        {
            "title": "南康军寓居",
            "content": "檥岸逢重九，全家上浅山。\r\n儿童争险步，城郭有跻攀。\r\n采菊迷前路，开樽对近湾。\r\n年时欠帽处，不见雁书还。"
        },
        {
            "title": "观澜阁",
            "content": "先生高阁水之滨，一秃翁从众主人。\r\n欲说观澜先自愧，况逢收潦更难陈。\r\n霜余过濑声逾急，日落浮霞景转新。\r\n千里迢迢春不断，陶潜曾点是知津。"
        },
        {
            "title": "荆江渔父竹枝词九首和夔师□侍郎韵为荆师范",
            "content": "三曲渔人献寿茶，新翻衢样织茶花。\r\n白雨纷纷下江海，翠浪滚滚开龙蛇。\r\n\r\n【注释】：【原题】：\r\n荆江渔父竹枝词九首和夔师□侍郎韵为荆师范侍郎寿"
        },
        {
            "title": "寒食舆病上冢道中即事",
            "content": "二年不踏长隄路，十里春风只如故。\r\n高高下下桃李坡，整整斜斜杨柳渡。\r\n花飞絮走君莫惊，燕语莺啼方好声。\r\n满地绿阴无限句，际天幽草几多情。"
        },
        {
            "title": "次韵贺叶运干改官",
            "content": "伊人匪□即东如，于我谁何伴退居。\r\n才到九门催引见，速来平地学追胥。\r\n雷轰古县栽穠李，水满芳塘泛碧渠。\r\n戏把闲忙问同异，莞然微笑刃之余。"
        },
        {
            "title": "次韵苏教授饭郑教授五首",
            "content": "叹息吾家老郑君，三年孤鹤困鸡群。\r\n天教此地苏司业，与对当时郑广文。"
        },
        {
            "title": "次前韵招郑检法",
            "content": "人健萸真好，尊开菊自知。\r\n无聊念前日，一笑及斯时。\r\n高处云如帽，愁边雨欲丝。\r\n能来纸窗底，相伴赋新诗。"
        },
        {
            "title": "欸乃歌",
            "content": "霭乃出深树，湘山日落时。\r\n若非尧女哭，即是楚臣啼。"
        },
        {
            "title": "伯父生朝",
            "content": "前效谷雨放茶旗，昨日重三转酒池。\r\n彩杖插花明兔碗，红牙调曲劝鸾卮。\r\n煌煌朱脸烘华发，奕奕清睛耿秀眉。\r\n南极寿星祗此是，不须高向画图窥。"
        },
        {
            "title": "新晴",
            "content": "日日霜晴客路乾，征人欢喜不辞寒。\r\n素娥青女相怜甚，将毋归来道路难。"
        },
        {
            "title": "上冢还过方桥",
            "content": "一番新火试新茶，又向方桥记岁华。\r\n草色前头见江树，桑林多处是人家。\r\n拓开白鸟天边眼，背尽红尘脚底沙。\r\n临老不知来几度，只看豆麦不看花。"
        },
        {
            "title": "故人亭",
            "content": "翠壁丹崖云气浮，故人亭下驻行舟。\r\n潇湘东去连沧海，桂岭西来接永州。\r\n浦树生烟攒舴艋，岩花覆水叫{左车右勾}辀。\r\n讞刑省俗惭无补，目断波间双白鸥。"
        },
        {
            "title": "送吴襄阳换承宣使归奉时请二首",
            "content": "去年荆府参谋去，今岁襄州太守归。\r\n捐我汉南江北却，从今乐事赏心稀。\r\n南风日日菰蒲长，秋水年年鳜鲫肥。\r\n已断此生湖{左氵右晶}里，鳞鸿无用到柴扉。"
        },
        {
            "title": "闻城中募兵有感",
            "content": "莫在军中日募兵，万夫鱼贯列行营。\r\n县金都市招徕广，立的辕门去取粗。\r\n二石开弓犹恨少，双重被铠尚嫌轻。\r\n伍符□属他人手，历历空能记姓名。"
        },
        {
            "title": "寄罗机宜竟陵督捕六首",
            "content": "共是天家赤子，可怜地下游魂。\r\n去草固嫌滋蔓，遏流须藕澄冰。"
        },
        {
            "title": "黄尚书挽诗二首",
            "content": "愤切身频痏，尤多鬓早丝。\r\n有功裨圣主，无命佐清时。\r\n论事明于掌，披图粲若棋。\r\n哀哉听绝语，犹抱五年悲。"
        },
        {
            "title": "峡内三绝句",
            "content": "峡内为生绝可怜，那知世上有平川。\r\n生身未识三冬雪，仰面惟看一席天。"
        },
        {
            "title": "酬答复州叶教授",
            "content": "陆子泉头春水生，一瓯新乳雪花明。\r\n唤回明照山前梦，起对庭花忽自惊。"
        },
        {
            "title": "卢似之从道子行",
            "content": "昔我为行客，烦君作好诗。\r\n今吾仍是主，送子得无辞。\r\n文赋须勤作，经书莫暂离。\r\n天资诚美矣，师道可无之。"
        },
        {
            "title": "自过汉花菜花弥望不绝士人以其子为油",
            "content": "汉南汉北满平田，三月黄花也可怜。\r\n惟有书生知此味，可无诗句到渠边。\r\n油灯夜读书千卷，齑臼晨供饮十年。\r\n今日相看总流落，洛阳樱笋正争先。"
        },
        {
            "title": "李中主书堂",
            "content": "楞伽有公择，娣弟如班宗。\r\n宜州黄宅相，馀韵更春容。"
        },
        {
            "title": "行香退过南湖主人未起",
            "content": "梦里敲门报五更，雨中行轿到天明。\r\n若为得似张公子，卧听穿林打叶声。"
        },
        {
            "title": "读撄宁诗集效其体寄荆门赵守二首",
            "content": "多谢君侯尊古德，新开诗集向春风。\r\n隔生始见斯文贵，未死谁邻此老穷。\r\n纸上岁时犹可数，句中恩怨已成空。\r\n若为唤得撄宁起，看破浮云合更工。"
        },
        {
            "title": "和邓子及冬至谢送笔墨韵",
            "content": "年华添线又浮灰，忽忽穷愁不易裁。\r\n惟有病人知客意，故冲寒雪送诗材。\r\n昔夸三窟今成缚，少倚千寻老作煤。\r\n妙用反从穷里得，一阳端自剥中来。"
        },
        {
            "title": "中秋阻风二首",
            "content": "二月当官八月来，先生官意来衰颓。\r\n乾坤老大知心久，日日南风滞去栀。"
        },
        {
            "title": "四和",
            "content": "风节言言迈往，清诗字字高寒。\r\n奇古珊瑚碧树，英明玉戚朱干。"
        },
        {
            "title": "嘲青女",
            "content": "乾坤成霜水地冰，薄冰顽白厚冰清。\r\n阿婆老去铅华少，西抹东涂画不成。"
        },
        {
            "title": "送任梅叔赴州教授",
            "content": "楚船西上蜀东圻，茆滑芹香水半围。\r\n养就鲲鱠观海运，哺成鸾鹄教天飞。\r\n行化石照铜梁外，人指蓬山藏室归。\r\n唤起少年时習梦，小窗寒日鬓毛稀。"
        },
        {
            "title": "和王安抚六言十首",
            "content": "堆案牛腰万轴，消磨不尽诗情。\r\n定应是我辈语，掷地当作金声。"
        },
        {
            "title": "再和",
            "content": "文命生轻癸甲，祖龙死惑燕齐。\r\n矗矗秦山易识，茫茫禹穴难稽。"
        },
        {
            "title": "四和",
            "content": "此世方当出手，君侯渠得忘情。\r\n莫麽卖山高论，行哉破竹边声。"
        },
        {
            "title": "寿母生朝",
            "content": "油可会散恰盈旬，春水痕生又浃辰。\r\n堂上画图星欲动，夜来银烛火犹新。\r\n江汀花草香风满，儿女孙曾乐事频。\r\n海燕长随生日到，是渠三岛十洲人。"
        },
        {
            "title": "已赋四花复得红因念阁下旧遂足五花之韵",
            "content": "吾衰不复梦蓬瀛，忽见红梅眼暂惊。\r\n独树正当云阁起，艳汝斜照石渠明。\r\n懒随朔雪传春信，长倚东风诧晓酲。\r\n岁晚江湖逢驿使，羞多无奈脸霞生。"
        },
        {
            "title": "天申节锡宴戴花",
            "content": "泥金撚铁缀花枝，浅白深红映酒卮。\r\n回首琼林真一梦，插花还似去年时。"
        },
        {
            "title": "乐居户文挽诗",
            "content": "艺应天王拜，名高月旦评。\r\n一官娱晚暮，千载遇恩荣。\r\n未许行畴昔，犹应得久生。\r\n年来频见此，老泪不禁倾。"
        },
        {
            "title": "二十六日慈竹二首",
            "content": "郁郁带春阴，依依绕故林。\r\n何人化南裔，草木有仁心。"
        },
        {
            "title": "次韵沈若院见赠",
            "content": "三载鸣弦宓不齐，姓名飞动玉宸知。\r\n从来兰省丝纶署，梦入栀林草木诗。\r\n我亦放言聊尔耳，君真施手事于斯。\r\n为寮况是张公子，锦笔淋浪日对持。"
        },
        {
            "title": "读本朝史有感十首",
            "content": "垂帘复辟身居稳，送吕迎章话又新。\r\n瞒得庭中相泣者，难瞒屏后窃听人。"
        },
        {
            "title": "送郑子仁往岳阳兼以为寿",
            "content": "晓发津阳向岳阳，梅风吹缆麦天凉。\r\n家人细数生朝近，寿算应同水驿长。\r\n行处葡萄迎棹绿，宿时杨迎近船黄。\r\n千花不敢留颜色，只许蓝袍一样芳。"
        },
        {
            "title": "送夔师杨校书解印还乡二首",
            "content": "清秋丹凤不蓬莱，惊倒瞿唐滟滪堆。\r\n监国入堂催议事，相公开馆梦翘材。\r\n未甘直上青云上，更欲斜飞锦水回。\r\n一片芦帆楚江岸，新春蓑笠候高栀。"
        },
        {
            "title": "林通判",
            "content": "东里相君新说似，茶陵军使美无穷。\r\n谁知楚户南公口，更说沂康别驾功。\r\n人借一凉鏖铄石，天开四荚照垂蓬。\r\n不争玉女秋期日，自醉金公生数中。"
        },
        {
            "title": "用韵寿郑子仁二首",
            "content": "殿阁风来六荚新，勾芒犹是管馀春。\r\n明朝斗外星初转，今日樽前夏未真。\r\n九十日都成此会，八千年更属何人。\r\n并将骀荡清和德，锺作崧高骏极神。"
        },
        {
            "title": "送蒋舍人知利州",
            "content": "乙未临轩易勅头，左班詹监右君侯。\r\n两翁今止一翁健，万里去为千里州。\r\n不向殿岩提虎士，亦应帷幄运鸿筹。\r\n阜陵人物今馀几，况是当年第一流。"
        },
        {
            "title": "留荆门蒙泉上三日无诗将去作二绝句谢之",
            "content": "我诗只在篮舆上，兀兀荒陂自语时。\r\n坐看飞云行看水，此时无我更寻诗。"
        },
        {
            "title": "高通直挽诗",
            "content": "赤手开荒径，朱门照广津。\r\n两班通印绂，三桂袭簪绅。\r\n寿考尊乡曲，光华劝邑人。\r\n我生当恨晚，犹及望灵椿。"
        },
        {
            "title": "送刘坰登第赴调二首",
            "content": "我老愚难改，年深病不瘳。\r\n乡闾仗不隽，科甲慰穷愁。\r\n拾芥虽堪喜，看花且莫留。\r\n归来修远业，可以张吾州。"
        },
        {
            "title": "小隐庄别同教授",
            "content": "翳翳日景入，行行故人远。\r\n故人万里别，此去何当返。\r\n迨君归禹穴，是我登邛阪。\r\n苦语难重谋，相期在加饭。"
        },
        {
            "title": "清凉寺",
            "content": "楚甸延诗眼，台城壮酒杯。\r\n山莲京口去，江自锦官来。\r\n百榼浇难下，千篇勇莫裁。\r\n非君湖海气，谁禁此崔嵬。"
        },
        {
            "title": "李万州挽诗",
            "content": "灵輀朝出祖，属綍泪争探。\r\n慕子啼玄草，慈亲哭彩衣。\r\n敬斋收秩秩，退国物菲菲。\r\n华屋生存处，千年遂不归。"
        },
        {
            "title": "次韵谢临川梁知县寄诗",
            "content": "友散萍分浪，师亡木拱阡。\r\n年深多弃井，道远欠加鞭。\r\n不寐思同社，何时共一廛。\r\n瑟琴希旧曲，云淡觅前川。"
        },
        {
            "title": "次韵高秀才借观襄郢诗卷",
            "content": "先生練句本无奇，信笔闲题总是诗。\r\n或似村歌闻野店，又如神笔降业祠。\r\n大篇写处谁能改，好句忘来亦不追。\r\n唤作吟哦君自误，是侬襄郢纵谈时。"
        },
        {
            "title": "秋潦",
            "content": "和潦乃逢社，天寒更积阴。\r\n雨声便睡美，风色唤杯深。\r\n谷穗泥生耳，田家痛切心。\r\n饥人来市少，城邑亦萧森。"
        },
        {
            "title": "送杨制机赴召",
            "content": "一年两别故难堪，一世斯人况不凡。\r\n发共素心明耿耿，骨如修节瘦蔪蔪。\r\n日开黄道天三接，夜榜清湘月半帆。\r\n各自青灯同晓梦，芒鞋踏遍武夷岩。"
        },
        {
            "title": "二十五日岳市路口居人皆鬻栉具及风药",
            "content": "家家药榜丸朱墨，处处丝绳罥比梳。\r\n我有沉疴并宿垢，亦思从此日祛除。"
        },
        {
            "title": "睡起",
            "content": "春半閒窗午睡酣，梦馀瑶篆晚香残。\r\n起来磨墨花盈砚，勾得东风上笔端。"
        },
        {
            "title": "送曹提干归永嘉兼寄陈君举舍人",
            "content": "问讯东嘉老紫薇，年来多病世人知。\r\n坐亲红炭犹觞客，日饭黄芽未废诗。\r\n左氏释经工定了，周官著论梦应衰。\r\n西清眷眷君王意，欲唤申公草汉仪。"
        },
        {
            "title": "又代作",
            "content": "绛帷犀镇绣帘低，翠竹龙香锦帕齐。\r\n百柂琼艘倾竹醖，千年眉寿辑萱闺。\r\n堂东已见床堆笏，庭下行看玉满畦。\r\n岁晚逢春知有意，天教齯齿受新禔。"
        },
        {
            "title": "牡丹初开",
            "content": "东君环辙百花间，次第行春到牡丹。\r\n蜂嘴噆花不觉，一枝先破紫金盘。"
        },
        {
            "title": "次韵江陵王抚干送行",
            "content": "江西回首白云深，磊石山边问水程。\r\n少日经行嗟老大，壮心零落笑平生。\r\n官曹无计逃寒冷，书册惟堪记姓名。\r\n悔不早师王处士，药炉琴轸自关情。"
        },
        {
            "title": "进和御制闻喜宴诗",
            "content": "璧辉河彩绚宸章，鼎饪需云盛国光。\r\n自昔祖宗崇礼遇，至今英俊入言扬。\r\n明良旧咏回千古，高饫新书多万方。\r\n神禹克艰心未已，更思忠节赞时康。"
        },
        {
            "title": "晚步",
            "content": "晚饭下前墀，徐行出短篱。\r\n轻风吹面处，斜日倚门时。\r\n静见云舒卷，閒知草盛衰。\r\n放怀无一事，随意得新诗。"
        },
        {
            "title": "过淞江忆郑虞任",
            "content": "独上吴淞第四桥，忆随郑老驻兰桡。\r\n白头发佛平生处，一盏寒泉赋大招。"
        },
        {
            "title": "寿王尚书二首",
            "content": "前年革履下星辰，那料如今更有春。\r\n几为拜雩成俯膝，可辞持酒劳燋脣。\r\n田家有喜新收麦，老子无何忽念专。\r\n欲去强留天意切，玉堂清夜出丝纶。"
        },
        {
            "title": "丙寅法轮寺阅前贤碑板有感",
            "content": "岣嵝峰前法轮寺，少林阁后访碑轩。\r\n子宣介甫清诗在，双井毗陵白牓县。\r\n文本记成当国日，退之句就贬官年。\r\n从来治乱共无术，只在诸人进退边。"
        },
        {
            "title": "次韵黔阳王令诗五绝句",
            "content": "旧日辋川图上翁，而今孙子尚家风。\r\n如何寂寞黔阳去，五两青纶一{左禀右久}宫。"
        },
        {
            "title": "过□台",
            "content": "马卿几日西山客，已有诗著道乡。\r\n指点东城笑伧父，半年无句写潇湘。"
        },
        {
            "title": "送虞司理赴官辰州二首",
            "content": "窈窈辰溪路，秦人此避秦。\r\n子孙为洞户，世系本王民。\r\n问淑桑鸮变，言忠黍貊亲。\r\n此心能勿舍，何地不归仁。"
        },
        {
            "title": "病起和柳州刘司法赠诗韵",
            "content": "平生伪学愧心休，此病何年可得瘳。\r\n杜渴惟应卧江汉，齐痁何罪姑尤。\r\n久之法掾师韩子，更向龙城问柳侯。\r\n能辨茯神驱虐鬼，吾衰从此不须尤。"
        },
        {
            "title": "次韵王少清重阳",
            "content": "旋收积雨放秋阳，天亦殷勤慰酒肠。\r\n篱下看花元自逸，公前露首固非狂。\r\n芙蓉幕底乡心动，竹叶杯中古意长。\r\n每到佳阳怀旧隐，羡君犹尔愧吾忘。"
        },
        {
            "title": "冯元素挽诗",
            "content": "戎服开清洛，儒书谒阜陵。\r\n一朝官御晚，平日壮心冰。\r\n此士归来夜，何人说中兴。\r\n秋来原上草，萧索见风棱。"
        },
        {
            "title": "次韵王大著大享宿斋",
            "content": "浅学胡然敢望回，英躔幸甚得追陪。\r\n谈锋羡子雨无极，诗境愧予田尽莱。\r\n业桂晚香牵独梦，小梅春思恼清才。\r\n丁宁阁老须勤赋，早晚西扉咏砌苔。"
        },
        {
            "title": "秋怀",
            "content": "秋水迢迢诗思清，秋阳杲杲道心明。\r\n谁人得似秋光巧，画出山斋杖屦行。"
        },
        {
            "title": "再次韵赵佥判投赠",
            "content": "天街何日雨云乾，梦想王孙白玉颜。\r\n一日能从晦严子，十年不负会稽山。\r\n吟诗可但师唐白，服礼终期类汉间。\r\n万事总当发廕户，己私除尽即心闲。"
        },
        {
            "title": "有感三首",
            "content": "运属宣和本，干戈变故仍。\r\n倦勤修内禅，流泽启中兴。\r\n睢水千麾集，胡沙八骏腾。\r\n尺书傅讳日，寰宇泪如渑。"
        },
        {
            "title": "路傍有因梅竹以编篱者",
            "content": "已生野外更篱根，仍与蚩氓补断垣。\r\n博士低头乘虑障，王姬掩面嫁鸟孙。\r\n风枝雨叶无生意，粉面朱脣有泪痕。\r\n说与调羹吹律事，老农那信腐儒言。"
        },
        {
            "title": "次韵答蜀人薛仲章",
            "content": "只怜久病刘公干，不羡多驺邓仲华。\r\n解寄长年新句法，颇思前夜好灯花。\r\n自离窗外千秋雪，长看天西一色霞。\r\n想见疏桐凉月下，幽鸿无伴立寒沙。"
        },
        {
            "title": "有感三首",
            "content": "孝感柔强敌，和盟定一朝。\r\n龙輴来瀚海，鹤驾返神霄。\r\n歌吹仍祠禹，羹墙若见尧。\r\n稽山同峻极，从此百神朝。"
        },
        {
            "title": "偶作",
            "content": "舍前江路接征廛，舍后湖光净渺然。\r\n不许红尘穿港入，独携黄妳过桥眠。\r\n禽鱼上下诗三百，风雨阴晴易上鼙。\r\n出处不齐均有役，两轮天上亦东西。"
        },
        {
            "title": "又次韵吴少保游雄楚楼及渚宫",
            "content": "红旗绣额上城头，菱叶荷花下小舟。\r\n遵渚夷犹荡佳月，倚天突兀对高秋。\r\n坡公句里东南水，杜老诗中西北楼。\r\n点化山川一刀匕，风流从此说吾州。"
        },
        {
            "title": "大人生朝代诸儿五首以春风花草香为韵",
            "content": "何物堪为寿，巢龟碧玉筒。\r\n龙洲多藕叶，上蔡足萧业。\r\n日月供呼吸，乾坤共始终。\r\n年年冰冻解，绿发戏春风。"
        },
        {
            "title": "谷山照僧能诗事母孝",
            "content": "照公诗甚清，月淡更云轻。\r\n拂拂晴丝卷，霏霏柳絮萦。\r\n我憎禅悖性，渠自孝锺情。\r\n何似辞戎索，中原道上行。"
        },
        {
            "title": "得句",
            "content": "平生为斯文，思极心欲破。\r\n得句如得官，欢喜不能奈。\r\n绕状行成匝，如觉此身大。\r\n昔我得官时，悠然但高卧。"
        },
        {
            "title": "代任阆州和人重午二首",
            "content": "游龙蹴浪锦江高，节物惊人感二毛。\r\n京洛承平真富贵，江湖风物欢萧骚。\r\n荃芜有恨流千古，驽骥当年共一槽。\r\n圣处相期君不肯，自煎明焰泣流膏。"
        },
        {
            "title": "寒食有怀楚都",
            "content": "北士重寒食，东风吹故乡。\r\n不知清野后，还有踏青无。\r\n荻笋烹鱼美，萎蒿裹饭腴。\r\n异乡悲节物，归梦近樯鸟。"
        },
        {
            "title": "荆南师姚参政挽诗",
            "content": "剑履三以亚，旌旄十国连。\r\n春风迎上日，秋色送归船。\r\n露泣千山月，云愁万里天。\r\n堂堂宁复有，玉立照人鲜。"
        },
        {
            "title": "寄罗主管四首",
            "content": "可惜经年别，都能两日留。\r\n别来长似梦，书到暂忘忧。\r\n老子无公事，长安足俊游。\r\n时时论人物，江汉有轻沤。"
        },
        {
            "title": "答张功甫寺丞",
            "content": "张叟至今怜项叟，杭州依旧忆荆州。\r\n亥年诗到子年答，十月书来正月收。\r\n了女了儿多已过，半饥半饱不须愁。\r\n且图今日胜前日，一任黑头成白头。"
        },
        {
            "title": "梅",
            "content": "只消数点著枯枝，不用东君一叶垂。\r\n任是雪深烟更密，清香依旧世人知。"
        },
        {
            "title": "秋怀",
            "content": "有营何日得无悲，无欲无时不自宜。\r\n竹影一窗泉一曲，山斋非是爱吟诗。"
        },
        {
            "title": "忆田间事",
            "content": "小盖行障日，枯筇立倚风。\r\n入田催种稻，行圃看浇葱。"
        },
        {
            "title": "水图诗寿王丞相",
            "content": "水于天地间，体物而不倚。\r\n其数为天一，众有之所始。\r\n其辰为壬癸，重任之所揆。\r\n其德为智端，非非而是是。\r\n其声为羽音，宇覆而物止。\r\n精为九霄月，脉为百川水。\r\n上为云千峰，下为雾五里。\r\n春雨散膏腴，秋霜敛华靡。\r\n露滋夏畦活，雪唤冬麦起。\r\n五行虽异生，宰割田一轨。\r\n火蒸妃合卺，金铸母生子。\r\n凿土得乱泉，斲木出脂髓。\r\n瀑垂石山巅，汞出砂坑里。\r\n盛德其神乎，有生皆具此。\r\n虽然此其源，万变难比拟。\r\n盍往观其流，庶几有穷已。\r\n前稽夏书意，后考周雅旨。\r\n河为中国经，江作南邦纪。\r\n济溢陶邱阴，汉合武昌涘。\r\n桐柏濬灵源，鸟鼠导幽趾。\r\n弱水沈一毛，泾泥灌水埤。\r\n八水壮函秦，三川贯熊耳。\r\n汾潞表参墟，睢漳雄楚芈。\r\n洞庭汨南放，彭蠡浩东迤。\r\n震泽古垂声，巢湖晚呈诡。\r\n东南有巨海，万派所奔委。\r\n有海无乾坤，朝昏浸渊燬。\r\n或云尾闾泄，难测大荒理。\r\n源流皆莫究，却立但瞪视。\r\n小人竟何如，但识农圃技。\r\n蓄为陂与塘，凿为沼与沚。\r\n大者川浍储，小者沟洫偫。\r\n蔬畦行溉泽，花径分汛洒。\r\n麦畴散馀润，稻犬入清瀰。\r\n掘井资釜鬵，渔溪得鲂鲤。\r\n暑饮救行暍，舟泛苏{左足右斤}履。\r\n温瘳病夫痬，寒漱居士齿。\r\n追惟平生事，日用无不以。\r\n誓言报之德，反复谋诸已。\r\n嗟叹之不足，咏歌聊复尔。\r\n形容万分一，赖有真画史。\r\n淋漓元气湿，浩荡入神鬼。\r\n朝瞻首九顿，暮拜膝再跪。\r\n置之茅檐中，惊嚇走童稚。\r\n共惟大丞相，盛德宜此比。\r\n智如源之深，泽如委之被。\r\n穷测理难言，沾丐人自喜。\r\n清台候鹑火，成数肇弧矢。\r\n小人有溪芹，不敢持送似。\r\n再拜献此图，与水千万禩。"
        },
        {
            "title": "四雪诗用前韵寓四字",
            "content": "气用乾阳壮，云兴初望神。\r\n渎流连夜剪，泽草万花新。\r\n暮夜翻疑晓，冬郊总是春。\r\n皇皇天一色，穆穆迳无人。"
        },
        {
            "title": "送曹提干归永嘉兼寄陈君举舍人",
            "content": "西船满载下东州，客子相传不作羞。\r\n官长独称今有属，川人争诵古无俦。\r\n扪心但欲全吾宝，行世何尝异此舟。\r\n为报乡闾看解橐，清永寒露胜琳球。"
        },
        {
            "title": "再次韵赠潘阳二君二首",
            "content": "今代潘郎老作诗，友声相应速如递。\r\n燃萁知句梦论步，聊鼎长吟不待思。\r\n武事解歌三箭定，文容堪颂万邦绥。\r\n从公更觅中和什，惭愧无因把蜀麾。"
        },
        {
            "title": "久旱得雨",
            "content": "不羡二十四考中书令，不羡万八千户冠军侯，\r\n千羡万羡朝来雨。黄金白璧尚可求，\r\n去年大熟市无米。官船载使资他州，\r\n千艘万舰日夜去。今年天旱始知尤，\r\n高田已逐黄埃花，湖田五月种未投。\r\n岂无飞车卷湖水，十日南风吹绝流。\r\n城郭村原百万口，性命顷刻难为留。\r\n如人奄奄气欲断，尚有微息出入三寸喉。\r\n天公亦有万金药，刀圭一试沉疴瘳。\r\n蔽藏赤日云晻晻，呼吸凉气风修修。\r\n雨声未落人已快，便有生意还梧楸。\r\n夜深稍稍到竹屋，晓起涓涓行瓦沟。\r\n但看病草泫流血，想见羸秧新举头。\r\n儿童亦知一雨好，牵衣挽胫宽人愁。\r\n早禾已死不可救，晚禾未出犹堪收。\r\n天公有意怜赤子，愿雨三日无少休。"
        },
        {
            "title": "古樟书堂",
            "content": "问讯书堂士，门前有古樟。\r\n植根深入地，盘势阔连罔。\r\n雾合琴书润，风来硕席凉。\r\n试赓云下曲，馀韵绕琳琅。"
        },
        {
            "title": "淳熙己亥岁傅子渊劝予无弄文墨自是绝意笔研",
            "content": "儿时月露与风云，半世调场罢策勋。\r\n老子今年新有兴，良朋嗔我久无文。\r\n不妨翰墨鸣斯事，聊遣篇章记所云。\r\n不见衡州傅文学，春来雩咏满湘濆。\r\n\r\n【注释】：【原题】：\r\n淳熙己亥岁傅子渊劝予无弄文墨自是绝意笔研十四年矣非应用不得已不作也今年胡季随复劝予为曰文不可溺也其可废乎因作此寄傅子渊"
        },
        {
            "title": "次韵高秀才重九二首",
            "content": "未待经霜拆嫩黄，已思斜日醉高阳。\r\n鬓毛拟共冠巾约，诗句先含萸菊香。\r\n小雨微云愁令节，批风借月倚新章。\r\n应门莫报催租史，酒债如今也未償。"
        },
        {
            "title": "三和",
            "content": "族望与淮俱远，时名似兰斯馨。\r\n投老误期怀祖，作公定类东亭。"
        },
        {
            "title": "送汉阳军巩教授",
            "content": "今代清时有巩兄，世间无处著才情。\r\n洗乾螺黛姿仍好，挽出鲸鱼意转平。\r\n千古未吟渠忽到，傍人不解我先惊。\r\n何如鏁著金銮殿，玉烛新调看凤鸣。"
        },
        {
            "title": "雪后出西偏门迓郑安抚",
            "content": "四郊残雪未成泥，十里篮舆杂马蹄。\r\n道上行人梭样织，日边云气剪相齐。\r\n山围镜野成环玦，东折冰河散璧珪。\r\n独立跨河桥上望，共谁同说马公堤。"
        },
        {
            "title": "又代作",
            "content": "新年轮遍列星名，却到龙头第一星。\r\n梦泽东风吹丽曲，锦江春浪涨芳醽。\r\n月鸾云凤挥才藻，日鹤天龟异寿龄。\r\n此会明年应更好，长安花里醉还醒。"
        },
        {
            "title": "秋日陪使君饮章华台",
            "content": "堂堂云梦接天开，荜路规模亦壮哉。\r\n自是边城多古意，那堪秋日更荒台。\r\n诸侯聚散群鸡宿，百代兴亡一雁来。\r\n一举使君三大白，奈何胸次郁崔嵬。"
        },
        {
            "title": "再和",
            "content": "听说忠臣孝子，不论往事今人。\r\n衣上淋浪清泪，一生长为君亲。"
        },
        {
            "title": "酬答复州叶教授",
            "content": "先生来赴泮林期，正是寻花问柳时。\r\n偷把春风舞雩曲，蒹葭江上避人吹。"
        },
        {
            "title": "次韵江陵张书记送行",
            "content": "行行得好辞，忽忽疑昼梦。\r\n朝餐手不释，夜卧心屡诵。\r\n皎若朱丝弦，清于玉壶冻。\r\n美人家三世，有笔修五凤。\r\n诗从周汉学，不记梁与宋。\r\n深沉大招赋，汗漫长杨讽。\r\n玄机捩天关，远思弥禹贡。\r\n诗人例空言，此士有实用。\r\n经權粲衡石，事物森纪统。\r\n上官畏争执，疲俗感哀痛。\r\n情虽到真核，法必任宽纵。\r\n有才人所难，既老心不动。\r\n蕴玉讳求沽，韬弦耻争中。\r\n自言州县久，羞胜市朝閧。\r\n岁晚无万牛，江空偃孤栋。\r\n今年何因缘，诸使忽倥偬。\r\n倒海觅珊瑚，搜山出银瓮。\r\n似闻二星来，约与元师共。\r\n推君上周行，为国选汤众。\r\n荐员每如此，物论宁不衷。\r\n泛水拔红蕖，腾云上青鞚。\r\n所悲贱子远，不及诸贤送。\r\n投身伴鸮鹏，矫首瞻洛雍。\r\n天乎祸吾宗，伯也困淹讼。\r\n惟君援以手，此德不可颂。\r\n但祈张夫子，早作汉郎从。\r\n展尽黄石书，归来赤松洞。\r\n此时从之游，必与我伯仲。"
        },
        {
            "title": "后樊",
            "content": "后樊百君子，相对两玉人。\r\n酴醾三月暮，篠簜四时春。\r\n俱怀冰雪姿，不竞桃李辰。\r\n何以树之背，恐受俗子尘。"
        },
        {
            "title": "宣帝",
            "content": "宣皇开口嫌俗儒，要知不是憎诗书。\r\n多文少实果何取，国家弃尔如粪土。\r\n卓然高见亦大奇，懲羹不谓真吹虀。\r\n汉家德意自此尽，王业岂是元成衰。"
        },
        {
            "title": "二十三日阻雨鸭陂驿因写道中诗寄罗郢州]",
            "content": "横吹逆西断人行，破驿孤眠又一程。\r\n写得吴笺寄长寿，无情风雨却多情。"
        },
        {
            "title": "孱陵道中",
            "content": "草冷霜融晚，天寒日出迟。\r\n乱鸦鸣古柳，独犬吠疏篱。\r\n岁暮方为客，身閒岂有期。\r\n一生村疃里，羡杀牧牛儿。"
        },
        {
            "title": "休日值晴张园观梅同舍不期而集",
            "content": "玉照堂前富贵梅，倚春骄腊未轻开。\r\n费他一月春风了，催得五分花意回。\r\n恰是佳晴难放过，偶然胜士得追陪。\r\n君看好景天还吝，一夜轻云带雨来。"
        },
        {
            "title": "大人生朝六首·康孙",
            "content": "隔江遥望小蓬莱，满眼风光入寿杯。\r\n涌起涛江为玉酒，泻开东海作金罍。\r\n山龙恰为供香兽，桥鲤真堪截锦腮。\r\n雁字满天霞正赤，染成诗轴胜于坯。"
        },
        {
            "title": "又次韵沈告院送行二首",
            "content": "江头水落雁初下，江上鱼肥酒可中。\r\n秋浦到时应正好，昔贤题后恐难工。\r\n三年禁直消长日，六月修廊饫午风。\r\n天上素餐吾已愧，更来闲处理渔筒。"
        },
        {
            "title": "夹得胡仲芳诗次韵",
            "content": "天遣清明作小寒，人从赤壁上青山。\r\n颇宜书更形骸外，赖有诗犹意气间。\r\n一日水程无几住，百篇火急莫令悭。\r\n杖藜径入渔樵去，从此因君得往还。"
        },
        {
            "title": "送海陵孙县丞三首",
            "content": "壮年往赞海陵公，切莫哦诗欢负侬。\r\n妻子父兄皆上禄，民人社稷尽天工。\r\n税存产去须勤割，陂坏田荒与细通。\r\n日暮归来念此哲，尚应无面著惭红。"
        },
        {
            "title": "寄韩丈兄弟",
            "content": "岁月惊游子，江山隔故园。\r\n感时虽有恨，适意自忘言。\r\n土锉晨炊饭，茅檐昼负暄。\r\n病来诗思减，东望想词源。"
        },
        {
            "title": "游斋山",
            "content": "半生作梦身初到，此日游山兴可知。\r\n小盖曲穿杨柳岸，平舆斜掠槿花篱。\r\n层轩俯瞰人寰狭，阴洞幽寻古路危。\r\n满寺留题谁最警，南唐人写晚唐诗。"
        },
        {
            "title": "次韵张安抚李侍郎同赋茯苓酥",
            "content": "山人采药晞乔松，披云扶石松根空。\r\n捣霜铒玉得不死，大乐真与神灵通。\r\n论功合在金石上，何意坐随脂泽融。\r\n谁令千古玉环秽，涴此万壑寒林风。\r\n煎膏桐乳彼何物，滑咽润颊夸微功。\r\n嗟哉可吊不可贺，吾道至此宁非穷。\r\n梁公一生面如铁，阿武家儿看花月。\r\n鲁公言言秋霜烈，作文佞仙要仙诀。\r\n曲江翻爱软美人，此理至今吾未彻。\r\n元忠独立孟青时，晚岁脂韦事凄切。\r\n微之年少本不凡，老作瓜蝇岂非拙。\r\n精金和铅怕先缺，脂麻煮茗那可说。\r\n千年妙质当珀化，一啜微甘差剑诀。\r\n作诗自警勿示人，同志相期在全节。"
        },
        {
            "title": "雪中简周子问",
            "content": "问讯东湖雪，今年几尺深。\r\n拥门无过屐，折竹有惊禽。\r\n映帙儿童事，丰年老大心。\r\n待携筇杖去，梅下索清吟。"
        },
        {
            "title": "除夕宿武陵邸中",
            "content": "除夕仍为客，今年脚不停。\r\n分身三处梦，共影两同行。\r\n诸子依潭橘，双亲滞楚萍。\r\n此时灰一寸，明日雪千茎。"
        },
        {
            "title": "寄罗主管四首",
            "content": "把酒东南望，关心歙水边。\r\n三君同别我，小友不论年。\r\n贾虎风行地，王珠月映川。\r\n州人亦惊倒，此客定能贤。"
        },
        {
            "title": "二十八日行香即事",
            "content": "柳岸蒙蒙湿，沟波点点跳。\r\n窗槽斜溜涌，轿顶碎声飘。\r\n村担果争市，山桅花满桥。\r\n愁听新使客，墟里说萧条。"
        },
        {
            "title": "和黄醇甫将行赴范侍郎海棠夜宴八韵",
            "content": "花阄酒令不须控，但对此花须醉酣。\r\n花头露重春的的，花树云暗天昙昙。\r\n美人醉后欲无力，小妇困来微带惭。\r\n蜀王宫畔客当去，召伯堂前人罢参。\r\n离歌未动酒如海，花径渐昏云作龛。\r\n急呼千炬夜光起，缓引百柂春波涵。\r\n照花莫睡共花饮，泥客作诗停客骖。\r\n诗成酒尽花亦落，客子一去天西南。"
        },
        {
            "title": "送著作范礼部知彭州",
            "content": "三十六峰当郡前，世间无此好山川。\r\n辞家上马消一日，去蜀题桥今七年。\r\n草奏南宫文似锦，紬书东观笔如椽。\r\n批风判露名花里，正是彭州二月天。"
        },
        {
            "title": "司马归州挽诗",
            "content": "玉立气如春，魁然长者人。\r\n三朝陈素业，两郡驾朱轮。\r\n国干须名族，吾衰倚大姻。\r\n那知沙步酒，一别遂终身。"
        },
        {
            "title": "夜坐",
            "content": "天寒人倍爽，夜静雨初暄。\r\n旧稿诗重定，新编手自繙。\r\n相亲灯不厌，共坐意忘言。\r\n独笑重城里，千家正梦魂。"
        },
        {
            "title": "次韵谢张安抚以诗送梅实",
            "content": "水边篱落数花疏，马上行人且勿驱。\r\n一堕冰盘永相望，故人怜我误为儒。"
        },
        {
            "title": "观陵",
            "content": "晚艇村村载，秋原处处收。\r\n年来尤爱此，一熟缓千尤。"
        },
        {
            "title": "茱萸茶",
            "content": "城郭千山隘，晨昏二气并。\r\n乍如冰底宿，忽似甑中行。\r\n蚯蚓方雄长，茱萸可扞城。\r\n龙团宁小忍，味味且同倾。"
        },
        {
            "title": "县廨海棠盛开二绝句",
            "content": "梅蕊才开杏又红，今年春事太匆匆。\r\n堂前燕子归来到，双海棠花已满丛。"
        },
        {
            "title": "和总领陈大卿告老二十韵",
            "content": "饥餐不愿粱，渴饮不辞鲁。\r\n我老乞吾身，无才固其所。\r\n岂有经世人，而当话高举。\r\n朝为一日留，暮有一日补。\r\n若令久其事，所补可胜数。\r\n周邦有尤嫠，漆室有啸女。\r\n况居星月位，欲蹈烟霞侣。\r\n方今政和平，群彦日藻斧。\r\n稍稍起蒿莱，纷纷闯门户。\r\n何嫌管萧材，从事参井土。\r\n军方徯喉命，民以惜基堵。\r\n通八十一难，调二十七龉。\r\n劬劳鸿赴泽，上下鵻寻栩。\r\n行行乐骃骐，役役悲兕虎。\r\n为国充使臣，将身事人主。\r\n但凭心力去，肯用年华阻。\r\n不见密学翁，遗书耿如许。\r\n千林访国材，九泽具舟橹。\r\n惟思起奔沉，讵说师稼圃。\r\n想公闻吾言，矍铄还起舞。"
        },
        {
            "title": "雪寒百司作暇独入局观雪简张直阁",
            "content": "书生赋分合清愁，官与休辰不自休。\r\n特地忍寒开省署，谁家见雪似瀛洲。\r\n白银殿阁云中看，素李园林月下游。\r\n说与南湖张秘阁，速来同直道山头。"
        },
        {
            "title": "和王安抚六言十首",
            "content": "苦心自在阿堵，圣处谁知宁馨。\r\n佳句忽来天外，恰能当当亭亭。"
        },
        {
            "title": "次韵王少清告归七首",
            "content": "生平俱异县，相与忽同矛。\r\n钝质铅逢错，芜心草赖耰。\r\n每思难话别，却恨莫同游。\r\n到日应残腊，来时却顺流。\r\n高才日壬里，再见愈难侔。"
        },
        {
            "title": "车贺还内大雪",
            "content": "万乘回辕入未央，六花迎驾舞康庄。\r\n都人失喜瞻天仗，旱俗相呼候岁穰。\r\n百局桥山方暴露，两宫长信正凄凉。\r\n去年群玉题诗处，独倚栏杆泪几行。"
        },
        {
            "title": "归州女",
            "content": "归州女儿双髻丫，手提酒瓶头戴花。\r\n左手持杯在手泻，滩头劝客争邀遮。\r\n滩头一船百夫挽，欲上未上头捽沙。\r\n呼声半竭力欲尽，粟米一釂胜流霞。\r\n腰问五钱岂足惜，钏中十指如春芽。\r\n颜行属目百丈纵，三老发怒双槌挝。\r\n頩然相顾各分散，顷刻捩柂如轻槎。\r\n君不见世间勇怯皆如许，意根一断前无御。\r\n多少功名盖世人，一点依违笑千古。"
        },
        {
            "title": "题屏风墨梅二首",
            "content": "天上和羹事，巢由不忍闻。\r\n疏花将瘦影，閒卧一溪云。"
        },
        {
            "title": "次韵程尧仲风雨诗",
            "content": "春来长是雨相禁，春事能消几日阴。\r\n一夜小桃红削迹，明朝芳草绿惊心。\r\n墙沟{左氵中孚右虎}{左氵中孚右虎}忙如箭，檐瓦潇潇怨似吟。\r\n前日东亭看花处，不知尊在与沙沈。"
        },
        {
            "title": "再送陈沅江",
            "content": "三年食茆厌冰厅，一日栽桃绕带城。\r\n水入洞庭天正阔，山连黔徼地偏清。\r\n醉歌屈子醒时赋，琴和湘娥瑟外声。\r\n若到江滨逢九肋，为言稀有是轻生。"
        },
        {
            "title": "偶吟",
            "content": "近市心如水，居贫道未穷。\r\n关门度梅雨，欹枕受槐风。\r\n问学十年事，文章百世公。\r\n读多书有味，吟少句无工。"
        },
        {
            "title": "叔父生日",
            "content": "新年一百二十日，此酒年年须共斟。\r\n竹岭松溪仙派远，龙山梦泽寿乡深。\r\n戎葵百段缠头锦，卢橘千丸买酒金。\r\n造物商量供酒费，怕教一事恼闲心。"
        },
        {
            "title": "酬答复州叶教授",
            "content": "象环章甫古冠衣，解佩江边结伴嬉。\r\n应共游童春浴罢，咏歌乔木错薪辞。"
        },
        {
            "title": "次韵潘都干菊花六首",
            "content": "暖风和日花时，不共人争丑夷。\r\n自爱霜深月冷，累累金粟生肌。"
        },
        {
            "title": "方桥晚憩",
            "content": "归路方桥晚，年年此月情。\r\n不知临老去，更得几番行。\r\n浩荡东风阔，微茫远水横。\r\n每来心自爱，未要世人惊。"
        },
        {
            "title": "十日发祁阳",
            "content": "蟋螭结蚓走长坡，百尽苍烟出女萝。\r\n削柿徵膏怜俗薄，和泥封痏谢官多。\r\n辉辉野日晞寒发，索索刚风起细哦。\r\n幸自本无饥渴虑，不知事此婆娑。"
        },
        {
            "title": "梅开次韵答叶教授二首",
            "content": "春风一点暗惊梅，便有千花动地开。\r\n却似德人方寸事，等间流向笔端来。"
        },
        {
            "title": "再次前韵留黄县尉二首",
            "content": "天教槐辅抚藩州，人道梅仙百不愁。\r\n倚阁才情翻作苦，留连诗卷不成酬。\r\n我方设棘蒐芹水，渠自张蒲去荻洲。\r\n二十四泷高浪里，卧敲船板醉吟休。"
        },
        {
            "title": "再和",
            "content": "丰年官事无何，梅月诗情最多。\r\n白水暗添沤界，青苔乱长松科。"
        },
        {
            "title": "叶显甫生日",
            "content": "客里今年庆事新，星香三日两生辰。\r\n已歌西母如椿寿，又赞东床似玉人。\r\n卯观妙传仙祖诀。霞觞同泛我家春。\r\n年年红紫芳菲月，不负功名富贵身。"
        },
        {
            "title": "顺风过湖二首",
            "content": "维舟六日傍明山，待得风来始破颜。\r\n一抹平湖三十里，听渠微横未须关。"
        },
        {
            "title": "元日用前韵",
            "content": "元日今年分外寒，先生坚卧正如山。\r\n乡闾草草兵戈外，雨雪栖栖道路问。\r\n儿女有情催我起，杯盘无绪笑人悭。\r\n何因得似江城雁，未转东风已北还。"
        },
        {
            "title": "江陵送赵知县二首",
            "content": "万壑千岩相送时，灵星小雪上丰颐。\r\n南云北梦重分首，扑漉繁霜满瘦髭。\r\n功业向来真自许，头颅今日遂如斯。\r\n英雄老大无人识，足扣双舷只自知。"
        },
        {
            "title": "送胡仲方二首",
            "content": "邓林擢干皆楩梓，丹穴生雏即凤凰。\r\n年少一来无比并，老翁千岁有辉光。\r\n幕中润泽江湖远，笔下才情锦绣张。\r\n未必安仁须作县，藉田新赋待文章。"
        },
        {
            "title": "黄均州挽词",
            "content": "孤童崛起世希有，二子成名人所难。\r\n终始两无堪恨处，东西常大所居官。\r\n诸方老宿俱参遍，盖世功名忽梦残。\r\n爱我平生呼畏友，负公无路送行棺。"
        },
        {
            "title": "陶渊明醉石",
            "content": "石君匪招陶，陶子岂知石。\r\n偶然一醉间，成此千年迹。\r\n当时素心人，邻里今谁宅。\r\n悠然独君在，入我晦翁室。\r\n翁去三十年，伊余复来客。\r\n山甿道之前，崖路人久以塞。\r\n攀缘出藤萝，指点见颅蹠。\r\n想当酣卧时，不记苔藓泐。\r\n无论牛马后，况说有刀尺。\r\n持杯荐寒泉，叹息书此墨。"
        },
        {
            "title": "承甫兄生日用去腊见惠之韵",
            "content": "留住东风一荚蓂，伴他南极老人星。\r\n暂栖鸾凤官无小，晚插貂蝉梦自灵。\r\n五十买臣多富贵，八千庄叟定年龄。\r\n腰间六印都如斗，依旧双髦帖鬓青。"
        },
        {
            "title": "杨侍郎",
            "content": "漕河水入汉江流，逆浪吹邻上比州。\r\n为送新篇归岘首，亦知旧荫满沙头。\r\n每思吾道长城在，常喜斯民命脉留。\r\n圣宋卜年周十倍，须公同住八千秋。"
        },
        {
            "title": "次韵张部门",
            "content": "管领孤梅近不窗，推排茗碗当壶浆。\r\n且然入局无公事，除却申台有印章。\r\n饭已抄经临小楷，兴馀挥句落斜行。\r\n不堪平日诗千首，刚被人求米万箱。"
        },
        {
            "title": "方太君生朝四首",
            "content": "天边历草记年华，一日东风一荚花。\r\n春到平分争一荚，庭萱吹出碧云芽。"
        },
        {
            "title": "刘武子生日",
            "content": "封姨吹堕小乌巾，日御横飞十二辰。\r\n汉代皇孙中校尉，唐家供奉谪仙人。\r\n六宫旧唱香奁妩，诸老争偷锦段新。\r\n大小山中千树桂，寿君千岁转诗论。"
        },
        {
            "title": "代赵丞相作尚书挽诗三首",
            "content": "剑阁重来日，瀛洲仅阅旬。\r\n一从充保傅，五见易冬春。\r\n作圣工夫久，膺图岁月新。\r\n九重深悼处，早晚付经纶。"
        },
        {
            "title": "次韵为乐黔州内子寿",
            "content": "四牧车前瞿茀施，六珈光里振榆挥。\r\n侯宫燕喜千年寿，天诏鸾封咫尺威。\r\n西阁雨晴山靡靡，东湖云澹水微微。\r\n春风无限长生意，客子何妨缓缓归。"
        },
        {
            "title": "和王安抚六言十首",
            "content": "玄思上窥姚姒，后尘肯逐梁齐。\r\n谁言今世第一，我自古人与稽。"
        },
        {
            "title": "五月八日离金陵",
            "content": "舟移石头岸，路转马鞍矶。\r\n惟有长干塔，相看未忍违。"
        },
        {
            "title": "钓矶",
            "content": "水深石可灶，水浅石可矶。\r\n多谢山中石，与翁不相违。"
        },
        {
            "title": "挽善化沈令",
            "content": "夔门逢令季，湓浦接贤兄。\r\n幸甚交三沈，兹焉共一城。\r\n解诗谈到髓，听讼笔如倾。\r\n豪快今安有，哀哉不久生。"
        },
        {
            "title": "次韵重九",
            "content": "渊明平生意，岂但专一壑。\r\n心事如于菟，赤手未易缚。\r\n平陆多江湖，政恐失双脚。\r\n意携东篱花，归伴南山鹤。\r\n千载得斯人，此道有郛郭。\r\n肝胆郁轮囷，襟期渺磅礴。\r\n西风万物表，洗盏与更酢。\r\n木落山势高，江空水痕约。\r\n时来萸菊尊，日暮鸟鸟乐。\r\n物理正可娱，新诗且勤作。"
        },
        {
            "title": "僧了仙携马太守唱和求诗",
            "content": "世态家鸡厌，人情外物牵。\r\n僧来求我句，人去觅僧禅。\r\n语绮翻成业，谈空未免筌。\r\n不须生许事，留眼看青天。"
        },
        {
            "title": "次韵萧复秀才",
            "content": "崇云护南山，有士在其下。\r\n俗贺日滔滔，谁为问津者。\r\n美人两世旧，独许半席假。\r\n诗从墨中来，繁露清可把。"
        },
        {
            "title": "送湖南卢提刑赴召三首",
            "content": "幸甚他乡识老诚，孰知真意彻幽明。\r\n通身实地无奇巧，接面春风有至情。\r\n王事直须穷昼夜，宦途元不计公卿。\r\n无端自被功名迫，汉节冲寒上玉京。"
        },
        {
            "title": "送客北关回赴省宿次韵和杨秘书",
            "content": "扰扰送征行，匆匆赴北城。\r\n隔关愁暝早，入直爱官清。\r\n夏屋连云冷，冬宵彻晓明。\r\n不眠身百转，无计决平生。"
        },
        {
            "title": "次韵徐县丞送行",
            "content": "用之索句苦，字字严以清。\r\n嚼之有永味，悠然寄深情。\r\n去年作一诗，如听湘乐乐。\r\n声翻楚客思，曲罢游鱼宽。\r\n今年作一诗，如看湘去去。\r\n冲风结回波，澹霭凝远暮。\r\n君诗靳不作，作则千夫开。\r\n情自屈贾出，声自黄陈来。"
        },
        {
            "title": "和王安抚六言十首",
            "content": "小人区釜升斗，明公钟鼎尊罍。\r\n难学府军竞病，且随寒士敲推。"
        },
        {
            "title": "又赋",
            "content": "属玉风前藕叶香，残蝉声里柳枝黄。\r\n生前天遣耕云土，身后人来问雪堂。\r\n樊口战船旗似锦，黄坡突骑剑如霜。\r\n先生傥有归来梦，更觉春江雨后忙。"
        },
        {
            "title": "四和",
            "content": "一州如许斗大，四海望公则深。\r\n事业本无奇巧，圣贤只有虚心。"
        },
        {
            "title": "春阴二首",
            "content": "烟花淡淡雨声息，云脚疏疏日影红。\r\n桃花作雨梨花雪，春在绿杨芳草中。"
        },
        {
            "title": "阻风",
            "content": "阻风多日饭无羹，病酒中年睡不成。\r\n扑面飞蚊来似鸭，闭船吹烛守如城。\r\n良朋处处愁分袂，远客朝朝怕说兵。\r\n石首山头逢一笑，白云相望雨新晴。"
        },
        {
            "title": "送庄贤良赴召试",
            "content": "丙午陂当复，王春瑞习占。\r\n龙楼上宝册，鹤诏下穷檐。\r\n地脉通闽蜀，人才出老严。\r\n定羞新学曲，只守旧心潜。\r\n剩想尧眉乐，深垂舜目谦。\r\n有怀天变数，无计士风廉。\r\n庶证方如此，君行得滞淹。\r\n六题聊复尔，制策待韬钤。\r\n久噎须详吐，沈疴与痛砭。\r\n一扶媮意立，尽解结喉箱。\r\n人士回生气，乾坤振绝焰。\r\n宏开九县赤，永息万方黔。\r\n治世吾何用，媸人影自嫌。\r\n弃荆宜入蜀，比素讵将缣。\r\n逐食俱随雁，论心偶类鹣。\r\n雅怀钦粹淑，盛事惬窥觇。\r\n从此迟为圃，它年说作监。\r\n因声到邛僰，市肆觅疏帘。"
        },
        {
            "title": "六雪诗用前韵寓六字",
            "content": "点点多难赛，蚩蚩势欲平。\r\n群排风鷁退，深掩烛龙生。\r\n乡混群庬吠，军喧乱鹜声。\r\n光阴乘岁暑，威令极施行。"
        },
        {
            "title": "步上黄羆岭",
            "content": "牛头鹤弄漫虚傅，未抵黄羆路剌天。\r\n曳杖徐行君自乐，世间何地不平田。"
        },
        {
            "title": "三和",
            "content": "某良士某良士，古之人古之人。\r\n名利坐中仇敌，诗书千载交亲。"
        },
        {
            "title": "游白鹿洞书院",
            "content": "曾依岳麓听鸣泉，亦泛朱陵石鼓船。\r\n所欠平生惟白鹿，暮年来此岂非天。"
        },
        {
            "title": "次韵孙司户黄堂观醮遇雪",
            "content": "江陵旧识李谪仙，向来一梦今恍然。\r\n依然斗酒诗百篇，锼剔造化供清妍。\r\n妙意直到天皇先，长歌短曲何蝉聊。\r\n龙螭蛟鳄纷连蜷，黄冠作礼邀云軿。\r\n珠幢玉节来蹁跹，玉川再拜瞻上玄。\r\n磬声缥缈空中傅，僾然欲见非眇绵。\r\n水花冰弃来满筵，清寒彻骨思啮氈。\r\n蓬莱玉霄云气连，人间化鹤三千年。\r\n皎皎忽悟三生缘，当时误读青瑶笺。"
        },
        {
            "title": "酴醾牡丹同赋",
            "content": "小园疏雨挟东风，败萼残英一夜空。\r\n世上已无桃与李，个中方是白和红。\r\n彩霞承露娇如滴，玉雪生香暖不融。\r\n可使低徊万花里，剪裁多少费春工。"
        },
        {
            "title": "自子陵市寻路入游泉三首",
            "content": "君看酒碗涴蒙泉，玉气珠光夜索然。\r\n可使黄尘车马客，更将此地世人傅。"
        },
        {
            "title": "读本朝史有感十首",
            "content": "未谏瑶华世未知，故人已讶道乡迟。\r\n退之著论差伤早，不待阳城伏阙时。"
        },
        {
            "title": "寒食夜对月",
            "content": "朱公自有五湖天，介子何须九县田。\r\n无限东风原上泪，尽输西子月中舩。\r\n梨花自怯嫦娥白，秋影终随永夜偏。\r\n江海归来无赐火，幸分光彩到愁边。"
        },
        {
            "title": "六叔母生朝",
            "content": "香梅细柳竞芳辰，预报新年两日春。\r\n未得犀盘傅菜缕，且看玉盏泛松仁。\r\n东风衮衮添孙竹，南极双双照寿椿。\r\n正是门阑多喜日，乘龙娇客翠袍新。"
        },
        {
            "title": "赠赵抚干",
            "content": "龙种生来别，交情久更欢。\r\n四年三入幕，一任两同官。\r\n安定诗成轴，扬云墨未乾。\r\n一闻磨衲句，如对画图看。"
        },
        {
            "title": "代作五首",
            "content": "孟尝当户三千客，镇恶成名百二关。\r\n天以高名钟是月，人于季孟得其间。\r\n八风巡日开云荚，半壁腾空映雾寰。\r\n共祝星郎千岁喜，天孙早晚渡银湾。"
        },
        {
            "title": "挽荆南师张左司诗",
            "content": "世已憎吾属，天宜赦此贤。\r\n忍教名百代，不使寿中年。\r\n兰谢无傅业，蘋荒久绝弦。\r\n凄凉楚江上，鸿影独翩翩。"
        },
        {
            "title": "辱井",
            "content": "寺前蔬圃是台城，寺后寒泉入柳营。\r\n玉甃多年无旧物，银瓶终日有哀声。\r\n游童走卒争嗤点，弱水贫泉共姓名。\r\n不似冶城三尺吐，锺山回首镶峥嵘。"
        },
        {
            "title": "严州建德道中",
            "content": "步步青山拥碧溪，村村麦陇入桑畦。\r\n路将好景匆匆过，轿避柔柯故故低。\r\n风饵雨纨香有思，带罗簪玉净无泥。\r\n如今始悟严夫子，不把渔竿换介圭。"
        },
        {
            "title": "次韵卢漕木芙蓉二首",
            "content": "吹残池面旆中央，幻出台前艳粉光。\r\n衣典欲催愁杜老，鬓霜难拒笑潘郎。\r\n风来尚恐波生陆，暑退犹疑叶可觞。\r\n拟种陶朱三百树，广文茅屋未应荒。"
        },
        {
            "title": "十六夜州宅观月",
            "content": "青天碧海桂光流，已是人间万古愁。\r\n野阔江深那向楚，霜深露冷更逢秋。\r\n此时此地俱清绝，无酒无诗得索休。\r\n太守尚嫌高兴少，卷云飞雨架层楼。"
        },
        {
            "title": "临安道中见壁间书字云田左行者为四川驿路",
            "content": "只道成都路八千，谁知从此便西川。\r\n行人一见成深省，大道多歧稳著鞭。"
        },
        {
            "title": "再和",
            "content": "叹息五陵翁仲，春来草路长堙。\r\n钜鹿空怀故将，海山空著诗人。"
        },
        {
            "title": "方太君生朝四首",
            "content": "月姊飞来二月天，万花香里十分圆。\r\n谁教婺女星知道，一夜才先照画筵。"
        },
        {
            "title": "程枢密父待制挽词二首",
            "content": "阜陵按射殿南闱，同执雕弓侍赭衣。\r\n病我已逢明主赐，失公弥觉旧人稀。\r\n旌旗北伐心徒在，香火西清梦已非。\r\n不只只久无路去，亦知身世渐同归。"
        },
        {
            "title": "病起",
            "content": "不分春风太厮欺，起来花絮满城飞。\r\n可能不待诗翁出，真和堂堂取次归。"
        },
        {
            "title": "七日吕城守闸",
            "content": "官闸嶒{宏宀换山左}昼闭涂，商舡嘈囐夜衔橹。\r\n卧听篙子湾湾月，坐待州家急急符。\r\n石罅漏泉鸣锦瑟，篷窗筛雨落玭珠。\r\n梦魂不受重门隔，自著斑衣过练湖。"
        },
        {
            "title": "和二十六日雪晴",
            "content": "雪中欢喜看瑶陵，雪后扶舆弄绮晴。\r\n造物为人添眼界，病夫随处得心倾。\r\n江南江北融融暖，春草春花日日生。\r\n冻死穷檐吾不恨，欣欣同宇尽敷荣。"
        },
        {
            "title": "次韵叔父从沈氏乞酒",
            "content": "雨后桃笙新睡足，经年一梦葡萄绿。\r\n江南庾信万斛愁，安得杯羹为渠饫。\r\n南风日日送啼鸟，东老好事今能无。\r\n督邮面目日可厌，青州网密音尘疏。\r\n谁能过我致十榼，奇字尚堪供问答。\r\n令人自忆平阳侯，日饮无何惟闭閤。"
        },
        {
            "title": "江州陈制送酒",
            "content": "谁渭渊明远，我住栗里源。\r\n亦有好事人，送酒黄花前。\r\n举酒对南湖，见之心悠然。\r\n相逢各无心，后世自称贤。"
        },
        {
            "title": "杨侍郎之侄有文刘左史之娅靖之携文见过",
            "content": "蓝田鲜顽玞，邓林无曲茎。\r\n春宗九秋月，性静所烛精。\r\n柱史颜如春，和风畜惊霆。\r\n两家各有子，突过阮始平。\r\n忽念笭箵翁，淹剧卧漳城。\r\n兴来枉华裾，情深出英琼。\r\n沉疴为之起，不觉语至暝。\r\n眄怀薛仲章，刚肠久逾清。\r\n吾衰俟三贤，潜心牧修程。"
        },
        {
            "title": "次韵高安抚雄楚楼饯别",
            "content": "醉擘鸟丝写玉栏，坐分鸾{左月右榷去木}脍龙肝。\r\n已知全楚风流在，更觉将军礼数宽。\r\n一日楼成供燕饯，明朝岸转忆高审。\r\n幅巾藜杖他年事，准拟归来得重看。"
        },
        {
            "title": "三月一日入襄州界先寄吴待制二首",
            "content": "明德宫中大练衣，风流小阮世人知。\r\n断无流水游龙梦，只有珊瑚碧树词。\r\n天上仙人持紫橐，边头武吏簸红旗。\r\n男儿自要粗官作，肯被青云富贵欺。"
        },
        {
            "title": "赋竟陵毛氏新港亭",
            "content": "倚东湖浪看西江，结小红桥渡绿窗。\r\n白水绕阶人迳绝，青天入坐客心降。\r\n篔簹影外闻仙磬，函萏香中见佛幢。\r\n从此竟陵城左右，陆泉毛港一双双。"
        },
        {
            "title": "和宋师出示所送李大著诗",
            "content": "病中三复舍人篇，可但才工与调妍。\r\n心在雩坛沂水上，思通归鸟岫云边。\r\n自将铁石为傅授，不与风骚较袭沿。\r\n听者座中谁最喜，丹邱道士舞如颠。"
        },
        {
            "title": "谢襄阳郑帅送酒",
            "content": "有如雍府今方伯，无乃吾家古郑君。\r\n鼻祖向人元不负，耳孙于我尚能勤。\r\n三更月冷冰如水，五日风调麦似云。\r\n更有闲心到闲客，汉江蒲绿两相分。"
        },
        {
            "title": "郑子仁生日用其去腊见寿韵",
            "content": "月日巧当真四六，风流全是妙词章。\r\n金华洞府神仙骨，丽泽书堂翰墨香。\r\n陇麦秋时椿自好，林莺老去鹤偏长。\r\n绿槐宫阙薰风里，看引诸儒对殿廊。"
        },
        {
            "title": "四和",
            "content": "汉家树业如许，君王神武能馨。\r\n夷吾可但江左，楚囚谁对新亭。"
        },
        {
            "title": "次罗机宜韵",
            "content": "不识田何易，空然愧项生。\r\n学文经子厚，评品得锺嵘。\r\n内省无他技，谁欺有隽声。\r\n后来资汲引，因见古人情。"
        },
        {
            "title": "又次韵沈告院送行二首",
            "content": "前年倚席湘山下，曾得新篇胜玉葩。\r\n今日题舆秋浦上，又烦佳句溢琼华。\r\n云霄策足君方驶，风雨论心我未涯。\r\n正向齐山插黄菊，遥知已对紫薇花。"
        },
        {
            "title": "辑陶句送胡仲方东归四首",
            "content": "万族各有托，吾亦爱吾庐。\r\n谁言客舟远，归子念前途。\r\n晨夕看山川，相将还旧居。\r\n斗酒聚比邻，再喜见友于。\r\n念彼穷居士，门庭日荒芜。"
        },
        {
            "title": "和王安抚六言十首",
            "content": "脱腕流泉纚纚，忘怀大智闲闲。\r\n学苏二李十二，笑山谷陈后山。"
        },
        {
            "title": "绍兴次韵赵成犹闰七夕",
            "content": "乞得天孙网，人间巧已多。\r\n还逢闰重七，奈此众儿何。\r\n耕织关民事，婚姻自俗讹。\r\n乾坤大务本，观象莫蹉跎。"
        },
        {
            "title": "次韵和谢江陵杨县丞投赠四首",
            "content": "卖臣五十贵何疑，衣锦怀章亦未迟。\r\n苕霅有情依替毂，簪缨无数足亲知。\r\n只消笑同长安得，何用歌穿郢市为。\r\n江汉且漳吾老矣，药囊如栉气如丝。"
        },
        {
            "title": "登石头山",
            "content": "山腰万竹閟清寒，上彻山头望始宽。\r\n州渚东西分线路，台城表里见毫端。\r\n青开淮甸天空阔，紫覆钟山气郁盘。\r\n城下秋江来万里，独能伸手障狂澜。"
        },
        {
            "title": "十七弟生日用其韵",
            "content": "寿星合在角亢旁，为尔来临翼轸乡。\r\n日向绣床添永算，云纵书观发嘉祥。\r\n修程九万开荣路，曲礼三千阅寿觞。\r\n冬弟春兄同此日，天教鸿雁自成行。"
        },
        {
            "title": "大人生朝六首·安世",
            "content": "一秋六诰入于门，总是君恩与父恩。\r\n拔起单贫新氏族，训开痴骏小儿孙。\r\n于今教养功都就，畴昔乡闾道愈尊。\r\n乐事满怀无一欠，只消长寿看仍昆。"
        },
        {
            "title": "又和毛子和郑荐玉",
            "content": "长腰如玉稳如金，千里西城待一霖。\r\n忧国元戎真沥血，还家倦客更关心。\r\n卧听檐吹长疑滴，起看江云只愿阴。\r\n但得街头官酒贱，速呼毛郑与同吟。"
        },
        {
            "title": "五月四日贺杨秘书知吉州五十韵",
            "content": "自识杨夫子，于今十二年。\r\n甲辰来右淛，丁未向西川。\r\n逆旅初闻誉，抠衣亟致虔。\r\n未能情款款，已觉志拳拳。\r\n不谓攀天箐，仍逢泛水莲。\r\n兹为元礼御，始执晏平鞭。\r\n远客心危甚，仁人教谒焉。\r\n精能嘉旧作，虚滥鄙新妍。\r\n赠送时三复，经行虑十全。\r\n趍隅残腊月，判袂暮春天。\r\n度夏留巴国，开秋迓蜀船。\r\n追锋承诏急，系缆为情牵。\r\n漕席尊同右，辕门谒并先。\r\n高登诸葛庙，郎咏少陵篇。\r\n岁月催行李，云霄入峻躔。\r\n侧聆参帝牒，俄见贰州权。\r\n进退朝绅竦，恩威俗珥悛。\r\n我分湘麓教，公返汝溪廛。\r\n城郭当来往，书题审食眠。\r\n误恩叨给札，假道惬登筵。\r\n竟日留输写，忧时共涕涟。\r\n岁丁昭奋纪，律值夹姑旋。\r\n谬上鳌扉对，惭充玉府仙。\r\n争惊寒暑变，遐想鬓毛迁。\r\n吉语闻收召，枢筹赖绎编。\r\n遂酬平昔愿，信有切磋缘。\r\n崇礼明真学，修辞戒妄编。\r\n河东来属尔，阳翟去翩然。\r\n世道重开辟，皇情极聘筵。\r\n复来嗟黾勉，同直幸缠绵。\r\n有得皆令饫，逢疑必为蠲。\r\n性情深灌埴，言行密裁朘。\r\n指点吟哦字，铺陈献纳笺。\r\n得师今以始，尚友昔无前。\r\n贤念怀符竹，愚悰慕菽饘。\r\n清班难共恋，良悟迫俱捐。\r\n骐骥先辞枥，驽骀续跨鞯。\r\n离群悲欲割，示训语期镌。\r\n王宋摛文备，曾苏草奏便。\r\n意精言凿凿，事析理平平。\r\n养气归深厚，持身趣重坚。\r\n吕公贤赞确，仲子戒辞专。\r\n永寘盘盂里，终怀杖屦边。\r\n此州多白粲，故部即青毡。\r\n畏爱群心治，纲条众目联。\r\n弛张元有见，宽猛冀无偏。\r\n郡有青原老，人如绿野贤。\r\n年高能著述，身健早林泉。\r\n故事堪频扣，成书为远传。\r\n西江足鱼雁，秋浦正相连。"
        },
        {
            "title": "交韵赵佥判苦雨",
            "content": "多谢新诗起钝顽，扣门佳梦忽惊残。\r\n句中解貌秋霖苦，读罢犹闻夜滴寒。\r\n谁道贵游无世话，君今清尚更儒酸。\r\n向来白贺风流在，勉立修名后代看。"
        },
        {
            "title": "春色三首",
            "content": "堕粉瓢红迹已陈，却将春色付何人。\r\n东君老去都平施，绿幕连天一样新。"
        },
        {
            "title": "三和",
            "content": "大国并吞江汉，小家垂罄缾罍，\r\n贲育但叉手揖，沮溺漫穷年推。"
        },
        {
            "title": "新月",
            "content": "临风摇白羽，揖月问仙娥。\r\n底事偏怀恨，于人故敛娥。\r\n眉头已如此，眼底奈渠何。\r\n料得中秋夜，动人应更多。"
        },
        {
            "title": "同年董知县席上",
            "content": "十五年前玉颊红，长安道上气如虹。\r\n集英廓回含霄露，后市楼高枘海风。\r\n解后一涯俱潦倒，摩挲双鬓各蓬忪。\r\n酒边更用分疏在，明在相看总是翁。"
        },
        {
            "title": "喜晴",
            "content": "一年蚕麦九分成，十日云雷万感生。\r\n雨似梅天声陆续，浪乘桃月势峥嵘。\r\n猛拼岁事真无策，大放春光却有情。\r\n世故从来多错料，落花飞絮未须惊。"
        },
        {
            "title": "乘月入城",
            "content": "秋天无云净玉色，水风带月摇金光。\r\n此中三十六万里，容我缓辔歌清商。"
        },
        {
            "title": "送敬甫弟赴省试",
            "content": "阿连明日去观光，鹤发今年喜倍常。\r\n船里万端须过虑，客中无事不周防。\r\n三经训诂勤繙阅，一纸平安数寄将。\r\n反覆庭闱千万意，早收名第献高堂。"
        },
        {
            "title": "曾宣干谓余貌似诚斋杨公作此报之",
            "content": "客来唤我似诚斋，始晤行藏合打乖。\r\n虽负江湖真格律，且赢土木伪形骸。\r\n生来仕宦无多日，老去徉狂只少谐。\r\n莫怪今朝欢喜极，被人题个好先牌。"
        },
        {
            "title": "呈罗机宜",
            "content": "抗已尤为的，咸腓惧丧躬。\r\n自从夫子学，始见古人风。\r\n有直终为讦，能和乃不同。\r\n从今师下惠，一瓣敢忘公。"
        },
        {
            "title": "晚步",
            "content": "市隘初回暑，庭空得晚行。\r\n薄云天半露，凉月夜全明。\r\n露下葛巾重，风来纨扇轻。\r\n翛然疑物表，与世不相婴。"
        },
        {
            "title": "次韵周子问相勉求官诗",
            "content": "我缨却要沧浪情，我足但可云门行。\r\n头颅四十中底用，阿婆纵好难为新。\r\n强涂粉笔老自愧，旋学鬓鬟梳不成。\r\n忆初少日心自惊，蹙踏万里长风生。\r\n昂藏天马出西极，浩荡河汉方东倾。\r\n老矣只今无许事，菰蒲深处一鸥轻。"
        },
        {
            "title": "寿母生朝四首",
            "content": "良辰好景占年年，画烛浓香醉玉船。\r\n天下月圆三夜后，人间春到万花边。"
        },
        {
            "title": "再和",
            "content": "圣处耘耔日浅，俗间葑汙年深。\r\n蚤岁襟期何许，如今翻愧初心。"
        },
        {
            "title": "次韵江陵张抚干送行二首",
            "content": "萧萧青草岸，籊籊钓鱼竿。\r\n此地规逃世，傍人误唤官。\r\n夏凉眠麓寺，春晚戏雩坛。\r\n却笑平生谬，崎岖自作难。"
        },
        {
            "title": "中秋无月",
            "content": "青天碧海路悠悠，兔老蟾饥亦倦游。\r\n锁定玉楼云不卷，两街灯火作中秋。"
        },
        {
            "title": "偶得二首",
            "content": "雪中春到梅花觉，冰底水行人未知。\r\n珍重天公好消息，通今通古更何疑。"
        },
        {
            "title": "大人生朝六首·寅孙",
            "content": "岧峣丹阙六龙飞，浩荡鸿私下九围。\r\n花结初颁红锦帙，宝香新拜绿荷衣。\r\n未曾贺剌周闾里，又报升柴享禁闱。\r\n千岁几番蒙帝泽，一年两度被恩辉。"
        },
        {
            "title": "二十九日道中次韵酬寄罗鄂州",
            "content": "经世事日远，独往柰婆娑。\r\n两途一未遂，痛饮复高歌。\r\n往者长已矣，黄山郁嵯峨。\r\n在者聊复尔，后生谁错摩。\r\n向来志士心，中夜如惊波。\r\n秋鹰锦韛蔙，天马金盘陀。\r\n用士苦不早，岁月飒已过。\r\n剖符蛮触间，使逐屈宋哦。\r\n珊珊青霞佩，粲粲紫玉珂。\r\n不嗔舞地小，但道暮山多。\r\n我意欲怜君，将如君笑何。"
        },
        {
            "title": "上泉",
            "content": "阴崖古木挂藤萝，下有神龙阅世多。\r\n荇带水衣闲自舞，鲦鱼石蟹戏相过。\r\n岂知霖雨为何事，自喜红尘不到他。\r\n落叶满林送去路，牧童相引到山阿。"
        },
        {
            "title": "任司户生日",
            "content": "晓殿蓂花一荚飞，晚檐桂枝小些儿。\r\n人间已过重阳后，天上将开瑞庆时。\r\n新息陂长钟世德，嘉陵滩浅报官期。\r\n待君饮却长生酒，又到江亭贺上卮。"
        },
        {
            "title": "次韵苏教授饭郑教授五首",
            "content": "三生杜牧垂纶手，渠自长安障日头。\r\n我意从来端易败，分司御史莫来休。"
        },
        {
            "title": "乘月入城",
            "content": "水落千原净，天高七泽空。\r\n征人秋色里，骑马月明中。\r\n故国山川在，承平气象雄。\r\n西风多感慨，敲损玉玲珑。"
        },
        {
            "title": "跋罗商卿守黑铭",
            "content": "大江从西来，傲岸有矜色。\r\n日与峡争雄，百战无虚刻。\r\n行逢天阔处，漭沆四无壁。\r\n始知向来事，何啻蜗两国。\r\n泯然从此逝，到海不逢敌。\r\n居平吾语子，无与世为的。\r\n我高人肯下，已胜谁甘北。\r\n孰谓饶人痴，未闻开殿击。\r\n吾非若溪水，宁与世争皙。\r\n卿言皆好好，吾见甘棫棫。\r\n老子邑中黔，诸公天下白。\r\n加我任纁缁，推渠作圭璧。\r\n君看千载下，人数孟之侧。\r\n当时争功人，枉被蝼蚁食。\r\n之子真吾徒，敏捷流辈百。\r\n昔我惟子尤，教子孔氏克。\r\n隔宿不见之，已作老聃黑。\r\n快哉吾阿蒙，非腹吴下客。\r\n瞥然见鞭影，千里才一息。\r\n酌酒可贺我，正傅今有嫡。"
        },
        {
            "title": "又病起送春",
            "content": "睡过珍林十日红，起看阳艳欲成空。\r\n有情尽付莺和蝶，无恨堪嗔雨与风。\r\n原隰望中青一色，栏干凭处意无穷。\r\n衰翁晚悟人间事，春去春来岁岁同。"
        },
        {
            "title": "出安平山口自此无山矣作别山诗",
            "content": "自我出邬郊，两已翼我行。\r\n徘徊不忍去，为雨阻我程。\r\n我程不可阻，前山当我横。\r\n浰阳到斑竹，翳荟复峥嵘。\r\n中宵与之语，山鬼若见听。\r\n衣上西山云，头上蒙泉缨。\r\n与君未始别，此别莫关情。\r\n明朝出山去，一笑汉江清。"
        },
        {
            "title": "次韵叙李提刑往临先正治并所闻先正论桃源事",
            "content": "畴昔拜臞仙，桃源问果然。\r\n洞非人世外，花在此心边。\r\n寂寂蒸霞地，沉沉浴日天。\r\n南阳刘子骥，独泛问津船。\r\n\r\n【注释】：【原题】：\r\n次韵叙李提刑往临先正治并所闻先正论桃源事二首"
        },
        {
            "title": "赠黄县尉二首",
            "content": "震泽逢君意便倾，湘江见我眼中明。\r\n锁闱地榻谈风雨，放流双舟话晚晴。\r\n南岳歌行云里和，西亭今古夜深评。\r\n无端吹落红尘脚，寸步相疏一万程。"
        },
        {
            "title": "刘寺置酒遇雨次韵答王大著",
            "content": "胜绝今年第一寿，钱湖刘寺雨中游。\r\n汤倾衢点云随肘，羹汎戎酥雪满甌。\r\n竹坞张烟闱客住，梅檐翻水劝人留。\r\n只因元气淋漓手，计会天公作此谋。"
        },
        {
            "title": "送江陵刘县丞得多字",
            "content": "一语动愁思，良朋能几多。\r\n相持看鬓发，容易隔山河。\r\n旧学纷疑信，新功废琢磨。\r\n因君戒行李，令我悟蹉跎。"
        },
        {
            "title": "次韵李士衡失解送公衍赴调二首",
            "content": "向来翰墨付群儿，直把行藏待主知。\r\n风引去帆声猎猎，手调焦尾意迟迟。\r\n遥知夜宿吹藜处，恰是春深造榜时。\r\n预恐阿婆愁见我，略须回马避旌麾。"
        },
        {
            "title": "和赵主簿韵赋梅花",
            "content": "曷日鲜晴后土乾，川原远近踏春寒。\r\n诗人不问花开落，为雨为霞总爱看。"
        },
        {
            "title": "十九弟生日",
            "content": "茧丝成綍夏初新，柳色如袍尚带春。\r\n已见出墙添笋稚，即看调鼎长梅人。\r\n书随雁序升秋汉，研拂龙旗对晚宸。\r\n勉为家门成胜事，六枝仙桂一株椿。"
        },
        {
            "title": "有感",
            "content": "船头一摇桨，船尾万波随。\r\n闻道山中乐，无人尽日维。"
        },
        {
            "title": "包山送辛大卿知福州",
            "content": "楼头尊酒送将行，楼下江潮意未平。\r\n漠漠南天垂雨脚，阴阴长夏作秋声。\r\n杜陵恋阙心应苦，楚客思君泪合倾。\r\n莫倚轻红宜重碧，男儿报国在尊生。"
        },
        {
            "title": "任至道招饮香海棠下",
            "content": "眼见名花病已轻，手攀芳树思如酲。\r\n飘零万片都无恨，点缀残枝更有情。\r\n日暮莫辞银烛照，夜寒谁为宝瓶生。\r\n饮阑可怕留连久，满地香红忍得行。"
        },
        {
            "title": "盘居六章",
            "content": "渐以中上，屯以正行。\r\n匪盘之异，惟物之情。"
        },
        {
            "title": "寿母生朝四首",
            "content": "荪襦兰佩拥萱阶，绿发朱颜照酒杯。\r\n九十九洲春色里，老人星动寿筵开。"
        },
        {
            "title": "题谷湖诗",
            "content": "少年寒上传书檄，晚岁湖边结薛萝。\r\n犹有诗编传旧梦，更无心事向惊波。\r\n人生难料君重出，戍务方殷意若何。\r\n鬓发浪苍肝胆在，铁山泾水待铙歌，"
        },
        {
            "title": "任安道生日",
            "content": "桐川酒正夏王孙，四百遐龄旧德存。\r\n解与狄仪传酿去，不妨吾祖自昌言。\r\n三分历草初除一，百万春花欲化浑。\r\n夺得年头作生日，尽收芳气入芳樽。"
        },
        {
            "title": "李万州挽诗",
            "content": "公今南面乐，我自涕滂沱。\r\n十载还乡杜，三君逐逝波。\r\n乐郊荒水槛。巢室閟烟萝。\r\n前辈风流尽，吾生奈老何。"
        },
        {
            "title": "送襄阳冯主簿",
            "content": "不随黄绶去仇楼，归著亲前五色衣。\r\n安得紫皇知此意，唤教霜凤带雏飞。"
        },
        {
            "title": "送潜江令徐盈",
            "content": "汉江西畔蜀江东，中有荆王古县公。\r\n蒍艾猎来民见德，谷于菟去士傅忠。\r\n肝肠可奈平生苦，机杼胡庸抵死穷。\r\n君宠亲恩俱望报，直须平易与天通。"
        },
        {
            "title": "荆江渔父竹枝词九首和夔师□侍郎韵为荆师范",
            "content": "四曲渔人寿烛明，明在水云连处生。\r\n倚天若木朝朝艳，照海金波夜夜清。\r\n\r\n【注释】：【原题】：\r\n荆江渔父竹枝词九首和夔师□侍郎韵为荆师范侍郎寿"
        },
        {
            "title": "冬至前简陈正已李季允",
            "content": "节物吹葭近，乡闾送篚频。\r\n驩虞倾一市，憔悴独三人。\r\n驿破风搜屋，船低月暗津。\r\n吾亲于越外，日夜鬓毛新。"
        },
        {
            "title": "题刘都干所藏杨秘监诗卷",
            "content": "我虽未识诚斋面，道得诚斋句里心。\r\n醉语梦书辞总巧，生擒活捉力都任。\r\n雄吞诗界前无古，新创文机独有今。\r\n肯为小山题短纸，自家元爱晚唐吟。"
        },
        {
            "title": "又次韵罗商卿七夕雷雨",
            "content": "早秋初夜暗凉生，门巷欢呼见物情。\r\n时节自令儿女爱，年华潜遣鬓毛惊。\r\n一声霹雳开银汉，万丈云涛下太清。\r\n析木津头倾见底，鹊桥从此不须营。"
        },
        {
            "title": "富阳道中早行",
            "content": "山腰宿雾远模糊，水面柔云近有无。\r\n青女妆成连夜粉，鲛人啼尽一川珠。\r\n阳光稍稍褰层箔，春色徐徐殿画图。\r\n试向东风揩病目，驾天青浪麦平铺。"
        },
        {
            "title": "黄均州挽词",
            "content": "乾道淳熙首尾年，相从江汉丽谯边。\r\n主方壮岁才冲斗，客亦儿时气剌天。\r\n故旧彫零真老矣，城门重到辄潸然。\r\n最怜襄郢徘徊日，为我经旬治画船。"
        },
        {
            "title": "赠周季隐",
            "content": "铁面苍髯士，金鱼玉带家。\r\n园林閒富贵，花竹老生涯。\r\n世上名何用，尊中酒幸嘉。\r\n向来张长史，佳句足堪夸。"
        },
        {
            "title": "铁笛亭",
            "content": "夜啸千崖裂，朝吟万象苏。\r\n山人大自在，无泪捋君须。"
        },
        {
            "title": "新晴",
            "content": "别岸连朝雨，登台夜半晴。\r\n殷勤见天意，反复近人情。\r\n碑倚双崖立，溪容一苇横。\r\n昔吾今属我，我醉亦呼卿。"
        },
        {
            "title": "又赠刘正将",
            "content": "义山仙去飞卿死，今代刘郎以字行。\r\n吟到江都燕台曲，一生深处许谁明。"
        },
        {
            "title": "次韵送刘左史去国",
            "content": "手把东溪处士书，欹眠湖上小僧庐。\r\n生僧人作侍臣看，自喜身今客子如。\r\n去国祗堪千古重，看囊那得一钱馀。\r\n二年两过刘郎洑，应为家林又少除。"
        },
        {
            "title": "题张药局退岩四十韵四十韵",
            "content": "大家習贵久，亦复阅俭多。\r\n所習已厌饫，所阅方尤讹。\r\n食厌如食蜡，避尤如避戈。\r\n谁能饱更饭，胀洩自生疴。\r\n此理大可见，判若黝与皤。\r\n所以张公子，悠然愿岩阿。\r\n退翁闻之喜，何必驾六骡。\r\n但醉皆胜醒，但寝皆胜讹。\r\n晏起胜早朝，徐行胜前呵。\r\n筇以当鱼须，褐以当羔紽。\r\n葛，巾以当帻，\r\n草屩以当靴。岩头有棕楠，\r\n岩下有薜萝。东有百亩园，\r\n西有十里荷。香迳可游屐，\r\n石步可椽牁。俯乐庄生鱼，\r\n仰眄渊明柯。行攀女儿柳，\r\n占坐老翁莎。月出竹效舞，\r\n风来松献哦。天清扫木叶，\r\n雨润移花窠。身閒少讥誉，\r\n气静无昏瘥。居然胜赵孟，\r\n奚用封萧酂。菓大多采摘，\r\n兽肥多网罗。得鱼多用铒，\r\n得雉多用囮。但与懒著若窭人子，\r\n血眦争么麽。君家长安市，\r\n日见风雨波。推辀识羊肠，\r\n折柂谙盘涡。岂若远郊氓，\r\n冥行触机碆。两轮日夜走，\r\n两磑日夜磨。端能几裘葛，\r\n已复归蒿莪。官书廿四考，\r\n禄取三百禾。等是息中马，\r\n误为灯上娥。君其莫蹭蹬，\r\n我已太婆娑。退歌止于此，\r\n公子意如何。"
        },
        {
            "title": "次韵谢尚书赠曾术人",
            "content": "淡墨当中印八神，众星环写象秋旻。\r\n逢人只说忠和孝，莫道鸣珂与曳绅。"
        },
        {
            "title": "十月初还潭州题王氏瑞竹图",
            "content": "王君手持瑞竹图，要我作计仍自书。\r\n我书不悭诗亦易，政坐此君难位置。\r\n我欲摇毫写作双竹吟，却教数节一干非商参。\r\n我欲援琴抚作降竹曲，又见二妙同升异茕独。\r\n卜子夏，子可为我讴，\r\n一桴二米秬黍秋。清人一韔攒双矛，\r\n肥泉同本末异流。观射父，\r\n子可为我释。一少二多何卦策。\r\n以奇承耦震初爻，以耦承奇兑三索。\r\n我为二人书此言，请君持归君家看。\r\n展卷一问青琅玕，是易是诗然不然。"
        },
        {
            "title": "寄题荆南王君行牧斋",
            "content": "千斤黑牸将黄犊，八岁山童手坚竹。\r\n呵牛行前童御之，坤艮为谦直初六。\r\n夷山入地山已库，微阴更在山之麓。\r\n观爻玩象谦复谦，不待占辞意先足。\r\n姬公作繇更何言，利用直堪航四渎。\r\n虽然用著体未明，后学相寻谁与告。\r\n拳拳鲁叟重抽关，此路欲此须自牧。\r\n有如子稚母更柔，弭耳阿童惟所逐。\r\n晓随鞭影上罔峦，暮载歌声返茅屋。\r\n不知身大童子小，但觉气和情性熟。\r\n王郎于我丈人行，少秉谦爻晚尤笃。\r\n自称身是牧牛人，不向天家请官粟。\r\n书来蜀道告我言，牧事年来有条目。\r\n成时直到东家矩，造端先自西邻牿。\r\n邪闲诚存定章程，右確龙潜防反覆。\r\n已将四语了卿法，更用一言从我卜。\r\n我生冉冉向无闻，此事駸駸下乔木。\r\n三年道路寡师友，万里奔驰妨诵读。\r\n角羁闻道老无成，此语最悲那可复。\r\n急须水落下夔门，走向牧斋听一曲。"
        },
        {
            "title": "春日即事二首",
            "content": "好处难为画，閒中剩费吟。\r\n花开相次第，日出半晴阴。\r\n笑语人情乐，烟霏草色深。\r\n望中无可采，忽忽总关心。"
        },
        {
            "title": "记梦",
            "content": "共客谈风雅，花边或水边。\r\n胸中无一事，梦里亦欣然。"
        },
        {
            "title": "善谑驿淳于髠墓上有木斜出口占",
            "content": "秦人磨斧闯山东，七泽青邱入梦中。\r\n齐楚君臣正行乐，辟宫除道送金笼。"
        },
        {
            "title": "和陈正已九日公安道中韵",
            "content": "何处山无九日花，故人相遇即为家。\r\n君方去著风前帽，我已寒如露后葭。\r\n久闭柴门陶岁月，晚凭儿子送生涯。\r\n眼看一树堂堂去，双鬓那能不早华。"
        },
        {
            "title": "红梅",
            "content": "瘦影从来雪不如，宿酲谁见绮霞舒。\r\n道山堂下春风面，还向天涯伴校书。"
        },
        {
            "title": "夜雨",
            "content": "夜帐不知雨，晓街初见泥。\r\n青方归柳市，红未到桃蹊。\r\n远水牵归缆，荒罔入杖藜。\r\n招呼旧僮仆，欢喜共锄犁。"
        },
        {
            "title": "寿母生朝四首",
            "content": "堂成初见画檐新，碧瓦翚飞上彩云。\r\n三尺宝台蒙锦帕，白狻猊顶翠氤氲。"
        },
        {
            "title": "初春二首",
            "content": "时阔江空无片云，草枯木脱最愁人。\r\n东风小作撩人意，已觉人间无奈春。"
        },
        {
            "title": "丁教授家猫狗皆相乳二首",
            "content": "周郊奉犬用刑樽，尧蜡迎猫似捕神。\r\n直是苏公比台谏，未知韩子喻家人。\r\n鹰鸇化作鸾将凤，獬廌移成驺与麟。\r\n煦煦徐徐何必善，使知刚毅有深仁。"
        },
        {
            "title": "六叔母生日",
            "content": "千岁光阴二十停，一停才向此时盈。\r\n律筒又报三阳近，历草还飞四荚轻。\r\n冉冉春盘行细绿，泠泠腊琖泻空清。\r\n不须更煮囊中药，气息存神自久生。"
        },
        {
            "title": "用韵送任以道入四川总领幕府二首",
            "content": "铜梁天汉一轺新，红芰清波去及辰。\r\n顾我索居谁为友，与君难别岂关亲。\r\n飞书上陇催庚癸，闭息匡床候子寅。\r\n出处虽殊心事一，濂溪风月舞雩春。"
        },
        {
            "title": "送罗机宜秩满东归三首",
            "content": "不爱征西入幕宾，只图抽得最闲身。\r\n备无崖岸胸怀白，洞见中边德行淳。\r\n但用至诚裨府主，不将高论诧时人。\r\n如今献纳须公可，若是朱云却未仁。"
        },
        {
            "title": "荆江渔父竹枝词九首和夔师□侍郎韵为荆师范",
            "content": "九歌渔父好思量，愿得寿星朝帝乡。\r\n寿十二庙守关尺，演忆万年元蔀章。\r\n\r\n【注释】：【原题】：\r\n荆江渔父竹枝词九首和夔师□侍郎韵为荆师范侍郎寿"
        },
        {
            "title": "士师诗",
            "content": "画邱置学明如星，顽民殄戮何可矜。\r\n井田一变乡校废，斯民何往非干刑。\r\n三复名言子曾子，不独阳肤当守此。\r\n未经师傅儿犹痴，尽在哀矜君勿喜。"
        },
        {
            "title": "三次刘寺韵赋张以道新居与约斋夹湖相望",
            "content": "碧柳黄芦冷映门，荒陂寒水净涵村。\r\n深深留殿朝常闭，肃肃行营夜不喧。\r\n景似邱园宜避俗，事非风月总忘言。\r\n平生故有闲吟分，何物堪酬造化恩。"
        },
        {
            "title": "七夕谢孟漕品味",
            "content": "金井琅玕戒女功，木桃瓜李奏民风。\r\n天河夜酌尊罍满，帝子秋盘饼饵丰。\r\n戢戢玉莲参藕艇，忻忻火枣会梨宫。\r\n星轺著意来看客，不与寻常乞巧同。"
        },
        {
            "title": "初春二首",
            "content": "不寒不暖风色好，似醉似眠春意深。\r\n嫩绿深红无一点，柳情花思自盈襟。"
        },
        {
            "title": "次韵苏主管忆庄器之贤良",
            "content": "娟秀从牙茁，声名奋角羁。\r\n人愁万事早，谁料一官迟。\r\n宪也虽非病，桑乎可使饥。\r\n有穷难手援，无梦叹吾衰。"
        },
        {
            "title": "寄潘致虚",
            "content": "长忆潘居士，相望今几州。\r\n生涯温饱未，故旧往还不。\r\n问讯凭双鲤，观身渺一沤。\r\n湖南元好住，吾欲具扁舟。"
        },
        {
            "title": "昌州寄永川赵尉",
            "content": "此州大如斗，此县安得壮。\r\n官有少府君，斯须一军张。\r\n此君少年日，弄笔戏天匠。\r\n能令枯树荣，解使涸泽涨。\r\n风晚天戏之，千山万里瘴。\r\n不畀龟自灵，小儿能薄相。\r\n我于同辰游，拜君丈人行。\r\n得书日十反，有烛夜千丈。\r\n如何三命共，所设非所当。\r\n巽君在床下，踞我著炉上。\r\n此意岂宜蒙，临风颠回向。"
        },
        {
            "title": "江陵为浏阳柳氏作云山书院歌",
            "content": "山中何所有，云气长悠悠。\r\n院中何所有，书册满高楼。\r\n登楼看云复看书，千古万古同卷舒。\r\n子于其间乐有馀，我今为子言其粗。\r\n阴阖兮阳开，乾盖兮坤舆。\r\n白衣兮皎皎，苍狗兮须臾。\r\n崩腾兮龙见，消散兮户居。\r\n如臂之屈伸，如足之疾徐。\r\n实理谅不昧，显微同一初。\r\n呼吸为雅颂，吁喻为典谟。\r\n支支离离兮万物散□，翕翕绎绎兮天地交孚。\r\n三百八十四爻兮奇与耦，二百四十有二年兮褒与诛。\r\n目目自有条，叶叶自有株。子以为一兮粲而万有，\r\n子以为兮垣然而一途。吾是以见云之书而书之云，\r\n子又鸟知书非云而云非书，以此寿子身，壮作老息神不枯。\r\n以此贻子后，博观约守世不渝。\r\n大哉此院云所储，苟无其实名不虚。\r\n谁其任之非子歟，一翁二季相携扶。"
        },
        {
            "title": "次韵乡人华秀才冬至日投赠二首",
            "content": "异乡初见子文章，短至仍逢日吉良。\r\n下马入门知意重，芳华赠我愧情长。\r\n笔端风味谁能及，江上形容莫自伤。\r\n一线阳光真白壁，九衢春梦付黄粱。"
        },
        {
            "title": "南岳路口怀胡氏兄弟",
            "content": "虎逝龙亡不记年，旧巢双凤故依然。\r\n灵岩草木皆堪敬，莫作寻常到岳前。"
        },
        {
            "title": "内子生朝",
            "content": "帮杯同举寿闱中，此乐人人羡此翁。\r\n满目芝兰如谢傅，齐眉宾主似梁鸿。\r\n万枝灯过游尘息，三荚蓂飞淑气通。\r\n正是春来好时节，柳梢微绿小桃红。"
        },
        {
            "title": "东斋",
            "content": "桃花不解言前事，菊蕊还须记旧人。\r\n惟有轩前旧移竹，向人憔悴似相嗔。"
        }
    ]
}