{
    "dynasty": "元",
    "author": "杨维桢",
    "intro": "（1296--1370） 元文学家、书法家。字廉夫，号铁崖、东维子，诸暨（今属浙江）人。泰定进士，官至建德路总管府推官。晚年居松江。张士诚据浙西，屡召不赴。明太祖召其纂修礼、乐书志，作《老客妇谣》一首，以明不仕两朝之意。至京，修书叙例略定，即请归，抵家卒。所作乐府，或以史事和神仙传说为题材，或取材元末时事。诗风奇诡，文字奇古，明初人对其有“文妖”之讥。善行、草书。所著有《东维子文集》、《铁崖先生古乐府》等。",
    "items": [
        {
            "title": "宫词（十二首）",
            "content": "金屋秋深露气凉，宫监久不到西厢。\r\n丁宁莫窃宁歌笛，鹦姆无情说短长。"
        },
        {
            "title": "题跋月山公九马图手卷为任伯温赋",
            "content": "任公一生多马癖，松雪画马称同时。\r\n已知笔意有独得，天育万骑皆吾师。\r\n房精夜堕池水黑，龙山池中飞霹雳。\r\n图中九马气俱王，都护青骢尤第一。\r\n一马饮水水有声，两马龁草风雨生。\r\n其余五马尽奇骨，蛮烟洗尽桃花明。\r\n君不见佛郎献马七度洋，朝发流沙夕明光。\r\n任公承旨写神骏，妙笔不数江都王。\r\n任公一化那可复，后生画马空多肉。\r\n此图此马无人看，黄金台高春草绿。"
        },
        {
            "title": "澶渊行",
            "content": "阳城淀，高阳关，边书告急夕五至，皇帝亲至岢岚山。\r\n殿前寇相一斗胆，楚蜀谋臣谋可斩。\r\n阳光抱珥已开光，床机一发中挞揽。\r\n雄谋独断众勿摇，孤注一掷先成枭。\r\n跋河不渡势不止，贾勇况有高嫖姚。\r\n千羊万犬锐若隼，望见龙光气俱尽。\r\n万岁声呼天可汗，擎天一柱惟付准。\r\n飞龙使，修载书，鬼母尚执关南图。\r\n君不见汉家玉帛赐单于，何尝割地分边隅。\r\n却怜艺祖岁帛二十万，不博黑子一万蕃枯颅。"
        },
        {
            "title": "四月四日偕蜀郡袁景文大梁程冲霄益都张翔远",
            "content": "山公今日饮何处，为爱束池似习池。\r\n乔木尚传钱相宅，苍苔已上岳公碑。\r\n井?或从双剑出，石人夜逐五丁移。\r\n中天艮岳为平地，可但平泉草木悲。\r\n\r\n【注释】：【原题】：\r\n四月四日偕蜀郡袁景文大梁程冲霄益都张翔远云间吕德厚\r\n会、稽胡时敏汝南殷大章同游钱氏别墅饮于菊亭僧舍赋此\r\n书于壁"
        },
        {
            "title": "览古四十二首（录三十四首）",
            "content": "任安与田仁，同仕将军门。\r\n厮养恶齿马，实坐贫失身。\r\n发忿骑奴席，拔刃徒自分。\r\n不会赵少府，何时别奴群。\r\n乃知圣贤仕，端不与贱贫。¤"
        },
        {
            "title": "宫词（十二首）",
            "content": "鸡人报晓五门开，卤簿千官泊帝台。\r\n天上鴐鹅先有信，九重鸾驾上都回。\r\n\r\n【注释】：【注释】：\r\n（宫词，诗家之大香奁也，不许村学究语。本朝宫词者多\r\n矣，或拘于用典故，又或拘于用国语，皆损诗体。天历间\r\n，余同年萨天锡善为宫词，且索余和什。通和二十章，今\r\n存十二章。）"
        },
        {
            "title": "赠王左丞（二首）",
            "content": "卧云道人今左辖，当时出岫本无心。\r\n隆中豪杰征初起，江左苍生望正深。\r\n星斗一天环北极，山河万里贡南金。\r\n已闻艮岳无遗胤，况复淮淝有捷音。¤"
        },
        {
            "title": "蔡叶行",
            "content": "君不见伪吴兄弟四六七，十年强兵富金谷。\r\n大兄垂旒不下堂，小弟秉钧独当国。\r\n山阴蔡药师，云阳叶星卜，朝坐白玉堂，暮宿黄金屋。\r\n文不谈周召，武不论颇牧。\r\n机务托腹心，边策凭耳目。\r\n弄臣什什引膝前，骨鲠孤孤内囚牿。\r\n去年东台杀普化，今年南垣杀铁木。\r\n凤陵剖棺取含珠，鲸海刮商劫沉玉。\r\n粥官随地进妖艳，笼货无时满坑谷。\r\n西风卷地来六郡，下披竹朽索不御。\r\n六马奔腐木，郍支五楼覆。\r\n大越先罪魁，余殃尽孥戮。\r\n寄谢悠悠佞幸儿，福不盈眦祸连族。\r\n何如吴门市卖药卖卜，饿死亦足。\r\n\r\n【注释】：【注释】：\r\n（刺佞幸臣蔡文、叶德。张氏亡国由大弟，致此实由二佞\r\n。丁未春，二佞伏诛于台城，风干其尸于秤刑者一月。）"
        },
        {
            "title": "上左丞相",
            "content": "玉帐牙床坐运筹，雄师到处瘴烟收。\r\n名传冀北三千里，威振山东四百州。\r\n铁马屯云江渚晓，楼船泛月海天秋。\r\n殷勤整顿乾坤了，召入金銮侍冕旒。"
        },
        {
            "title": "宫词（十二首）",
            "content": "后土琼仙属内家，扬州从此绝名花。\r\n君王题品容谁并，萼绿宫中萼绿华。"
        },
        {
            "title": "商妇词",
            "content": "荡子发航船，千里复万里。\r\n愿持金剪刀，去剪西江水。"
        },
        {
            "title": "览古四十二首（录三十四首）",
            "content": "郭黁精术数，知晋必亡秦。\r\n逃秦远归晋，追兵杀亡臣。\r\n洛阳牛背叟，读书孝其亲。\r\n凉州未经破，先归忽如神。\r\n术人不灵己，哲士固全身。¤"
        },
        {
            "title": "题钱选画长江万里图",
            "content": "神禹划天堑，横分南北州。\r\n只今天不限南北，一苇绝之如丈沟。\r\n洪源发从瞿塘口，险峡中擘争黄牛。\r\n括汉甲湘会沆澧，二妃风浪兼天浮。\r\n青山何罪受秦赭，翠黛依然生远愁。\r\n洞庭微波木叶脱，有客起登黄鹤楼。\r\n老瞒横槊处，酾酒浇江流。\r\n江东数豪杰，乃是孙与周。\r\n东风一信江上发，从此鼎国曹孙刘。\r\n吴南魏北后，倏忽开六朝。\r\n江南龙虎地，山水清相缪。\r\n渡头龙马王气歇，洲边鹦鹉才名留。\r\n新亭风景岂有异，长江不洗诸公羞。\r\n宫中金莲步方晓，后庭玉树声已秋。\r\n何如一杯酒，锦袍仙人月下舟。\r\n解道澄江靓如练，醉呼小谢开青眸。\r\n铁厓散人万里鸥，拙迹今似林中鸠。\r\n不如大贾舶，江山足胜游。\r\n腰缠足跨扬州鹤，楼船不用蓬莱丘。\r\n平生此志苦未酬，眼明万里移沧洲。\r\n乌乎！楚水尾，吴淞头，山河一发瞻神州，孰使我户不出\r\n兮囚山囚。"
        },
        {
            "title": "西湖竹枝歌（九首。一作“小临海曲”）",
            "content": "小小渡船如缺瓜，船中少妇《竹枝歌》。\r\n歌声唱入箜篌调，不遣狂夫横渡河。¤"
        },
        {
            "title": "闻定相死寇（丙申六月，京口）",
            "content": "三朝勋旧半雕零，京口雄藩孰老成。\r\n可是叔孙祈欲死，喜闻先轸面如生。\r\n东园草暗铜驼陌，北固潮平铁瓮城。\r\n珍重子仪谁可继，三军气色倍精明。"
        },
        {
            "title": "小蓬莱（赵子昂篆颜）",
            "content": "西湖仙人莲叶舟，又见石山移海流。\r\n老龙卷水青天去，小朵莲峰共上游。"
        },
        {
            "title": "蹋踘歌赠刘叔芳",
            "content": "蹋踘复蹋踘，佳人当好春。\r\n金刀剪芙蓉，纫作满月轮。\r\n落花游丝白日长，年年它宅媚流光。\r\n绮襦珠络锦绣裆，草相漫地绿色凉。\r\n揭门缚彩观如堵，恰呼三三唤五五。\r\n低过不坠蹴忽高，蛱蝶窥飞燕回舞。\r\n步矫且捷如凌波，轻尘不上红锦靴，扬眉吐笑颊微涡。\r\n江南年少黄家多，刘娘刘娘奈尔何。\r\n只在当年旧城住，门前一株海棠树。"
        },
        {
            "title": "题高邮何将军老山图",
            "content": "何家将军多爱山，以小比老尤坚顽。\r\n青山面目元不老，将军却笑须眉斑。\r\n昆仑何时鳌背裂，将军气高嵩华绝。\r\n小夫移山良自愚，将军一怒天柱折。\r\n天山已定三飞髇，凯歌十二和归铙。\r\n残山剩水在何处，第五桥北南塘坳。\r\n太平天子方讲道，将军六十便称老。\r\n黄金雨外弃甲抛，白玉风前醉山倒。\r\n宣州画生来作图，图中貌得诗人臞。\r\n银瓶索酒豪尚在，腰间屡解双珠符。\r\n门前好事复载酒，东山携来散花手。\r\n戎王子花歌月支，落日平台舞杨柳。\r\n玉堂醉草写乌丝，时与卢老同襟期。\r\n将军风韵有如此，何必酷似刘牢之。\r\n当时尔祖得郑杜，尚带儒酸走风雨。\r\n何如卢后更逢杨，亦复有客如此不？"
        },
        {
            "title": "杵歌（七首。有序）",
            "content": "自古众心能作城，五方取土不须蒸。\r\n蒸土作城城可破，众心作城城可凭。"
        },
        {
            "title": "四景宫词",
            "content": "漏痕新长莲花斗，龙池草色连沟柳。\r\n忆春还又怯春来，日日春情殢如酒。\r\n小床偷制锦回文，落地针声暗惊手。\r\n梦绕梁三白蝶飞，西园鼓子花开后。¤"
        },
        {
            "title": "寄淮南省参谋",
            "content": "皇帝万年天统在，人臣八柱地轮回。\r\n西戎虎旅初传箭，南粤蛮王又筑台。\r\n斗上龙光红似电，海中蜃气黑成堆。\r\n白衣上客参谋议，画尽炉中铁箸灰。"
        },
        {
            "title": "吴咏十章用韵复正宗架阁",
            "content": "夏驾湖头朱雀舟，湖光山色不胜秋。\r\n丘中不见金银气，台上闲看麋鹿游。"
        },
        {
            "title": "老客妇谣（臣会稽杨维桢上）",
            "content": "老客妇，老客妇，行年七十又一九。\r\n少年嫁夫甚分明，夫死犹存旧箕帚。\r\n南山阿妹北山姨，劝我再嫁我力辞。\r\n涉江采莲，上山采蘼。\r\n采莲采蘼，可以疗饥。\r\n夜来道过娼门首，娼门萧然惊老丑。\r\n老丑自有能养身，万两黄金在纤手。\r\n上天织得云锦章，绣成愿补舜衣裳。\r\n舜衣裳，为妾佩古意，扬清光，辨妾不是邯郸娼。\r\n\r\n【注释】：【注释】：\r\n（翰林侍读学士詹同文作《老客妇传》。别本又作“针线\r\n妇”。）"
        },
        {
            "title": "警枕辞",
            "content": "不睡龙，醒复醒，珊瑚圆木摇金铃。\r\n五花宝簟芙蓉屏，铜盘雪粉香浅清。\r\n楼墙铜弹飞霹雳，夜半更奴起辟易。\r\n圆木功，无与敌。\r\n吴越封疆平地辟，四世三王安衽席。\r\n\r\n【注释】：【注释】：\r\n（吴越王钱镠，自少在军中，夜未尝寐，倦极则就圆木小\r\n枕，或枕大铃，寐熟辄欹而寤，名曰警枕。置粉盘于卧内\r\n，有所记则书盘中，比老不倦。或寝方酣，外有白事者，\r\n令侍女振铃即寤。时弹铜丸于楼墙之外，以警直更者。尝\r\n微行，夜叩北门，吏不肯启关，曰：“虽大王来，亦不启\r\n。”乃自他门入。明日，召北门吏，厚赐之。）"
        },
        {
            "title": "燕子辞",
            "content": "燕子来时春雨香，燕子去时秋雨凉。\r\n鸳鸯一生不作客，夜夜不离双井塘。"
        },
        {
            "title": "又湖州作（四首。书寄班恕齐。试温生笔，写",
            "content": "长城小姬如小怜，红丝新上琵琶弦。\r\n可人座上三株树，美酒沙头双玉船。\r\n小洞桃花落香屑，大堤杨柳扫晴烟。\r\n明朝纱帽青藜杖，更访东林十八仙。¤\r\n\r\n【注释】：【原题】：\r\n又湖州作（四首。书寄班恕齐。试温生笔，写入前卷）"
        },
        {
            "title": "钱塘怀古率堵无傲同赋",
            "content": "天山乳凤飞来小，南渡衣冠又六朝。\r\n劫火自焚杨琏塔，箭锋犹抵伍胥潮。\r\n磷光夜附山精出，龙气秋随海雾消。\r\n惟有宫人斜畔月，多情还自照吹箫。"
        },
        {
            "title": "题陶渊明漉酒图",
            "content": "义熙老人羲上人，一生嗜酒见天真。\r\n山中今日新酒熟，漉酒不知头上巾。\r\n酒醒乱发吹骚屑，架上乌纱洗糟蘗。\r\n客来休怪头不冠，巾冠岂为我辈设。\r\n故人设具在道南，老人一笑猩猩贪。\r\n东林法师非酒社，攒眉入社吾何堪。\r\n家贫不食檀公肉，肯食刘家天子禄？颓然径醉卧坦腹，笑\r\n尔阿弘来奉足。"
        },
        {
            "title": "新省呈右相及藩参诸公",
            "content": "大省新开方岳重，人间第二紫微垣。\r\n丹池凤浴江湖浅，温室花开雨露繁。\r\n天柱星辰高北极，海门日月远东藩。\r\n相君大业凭谁赋，白发词臣诏立言。"
        },
        {
            "title": "新春喜事",
            "content": "开春七日得喜报，便似沉疴一日痊。\r\n太子抚军衣有纩，相臣忧国食无膻。\r\n玺书褒重二千石，斗米价平三百钱。\r\n戴白老人称万寿，吾皇今是中兴年。"
        },
        {
            "title": "又湖州作（四首。书寄班恕齐。试温生笔，写",
            "content": "五十狂夫心尚孩，不受俗物相填豗。\r\n兴来自控玉蹄马，醉后不辞金当杯。\r\n海燕来时芹叶小，野莺啼处菜花开。\r\n春衫已备红油盖，不怕城南小雨催。¤\r\n\r\n【注释】：【原题】：\r\n又湖州作（四首。书寄班恕齐。试温生笔，写入前卷）"
        },
        {
            "title": "游虎丘与勾曲张贞居遂昌郑明德毗陵倪元镇各",
            "content": "漾舟海涌西，坡陀缘素岭。\r\n陟彼阖闾丘，俯瞰千尺井。\r\n至今井中龙，上应星耿耿。\r\n居然辟历飞，残腥洗蛙黾。\r\n已知湛卢精，古愤裂幽矿。\r\n肯随鱼肠逆，寒锋助残猛。\r\n后来入郢功，勇志亦驰骋。\r\n丹台纳娟，金锤碎骨鲠。\r\n坐令金精气，龙虎散俄顷。\r\n花凝铁壁坚，木根山骨冷。\r\n何哉幽独魂，白日歌夜永。\r\n我从陶朱来，青山异风景。\r\n岂无西家儿，池头弄风影。\r\n五湖尚浮桴，烟波不须请。\r\n\r\n【注释】：【原题】：\r\n游虎丘与勾曲张贞居遂昌郑明德毗陵倪元镇各追和东坡留\r\n题石壁诗韵"
        },
        {
            "title": "湖上感事漫成四小句",
            "content": "湖水明于镜，湖泥浊似泾。\r\n只应苌血在，染得水华青。"
        },
        {
            "title": "苏台竹枝词  一十首",
            "content": "姑苏台上月团团，姑苏台下水潺潺。\r\n月落西边有时出，水流东去几时还。"
        },
        {
            "title": "苏台竹枝词  一十首",
            "content": "荻芽抽笋楝花开，不见河豚石首来。\r\n早起腥风满城市，郎从海口贩鲜回。"
        },
        {
            "title": "不赴召有述",
            "content": "皇帝书征老秀才，秀才懒下读书台。\r\n子房本为韩仇出，诸葛应知汉祚开。\r\n太守枉于堂下拜，使臣空向日边回。\r\n老夫一管春秋笔，留向胸中取次裁。"
        },
        {
            "title": "嬉春体（五首。钱塘湖上作。一云“赋俏唐体",
            "content": "何处被花恼不彻，嬉春最好是湖边。\r\n不须东家借骑马，自可西津买蹋船。\r\n燕子绕林红雨乱，凫雏冲岸浪花圆。\r\n段家桥头猩色酒，重典春衣沽十千。¤\r\n\r\n【注释】：【原题】：\r\n嬉春体（五首。钱塘湖上作。一云“赋俏唐体，遗钱塘诗\r\n人学杜者”。）"
        },
        {
            "title": "雨后云林图",
            "content": "浮云载山山欲行，桥头雨余春水生。\r\n便须借榻云林馆，卧听仙家鸡犬声。"
        },
        {
            "title": "吴咏十章用韵复正宗架阁",
            "content": "鸱夷仙去五湖船，故国何人忆计然。\r\n昨夜洞庭秋水长，梦闻广乐下钧天。"
        },
        {
            "title": "怀玉山一首书珠帘氏便面",
            "content": "五月江声入阁寒，故人西望倚阑干。\r\n珠帘新卷西山雨，第一峰前独自看。"
        },
        {
            "title": "海乡竹枝歌（四首）",
            "content": "潮来潮去白洋沙，白沙女儿把锄耙。\r\n苦海熬乾是何日，免得侬来爬雪沙。"
        },
        {
            "title": "宫词（十二首）",
            "content": "薰风殿阁日初长，南贡新来荔子香。\r\n西邸阿环方病齿，金笼分赐雪衣娘。"
        },
        {
            "title": "南妇还（并序）",
            "content": "今日是何日，恸返南州歧。\r\n汩汩东逝水，一日有西归。\r\n长别二十年，休戚不相知。\r\n去时虿发青，归来面目黧。\r\n昔人今则是，故家今则非。\r\n脱胎有父母，结发有夫妻。\r\n惊呼问邻里，共指冢累累。\r\n访死欲穿隧，泣血还复疑。\r\n白骨满丘山，我逝其从谁？\r\n\r\n【注释】：【注释】：\r\n（南妇有转徙北州者，越二十年复还，访死问生，人非境\r\n换，有足悲者，为赋之。）"
        },
        {
            "title": "次韵奉答倪元镇",
            "content": "坐断深林事不闻，西窗风日爱余曛。\r\n旧经高赤寻三传，新咏山王削五君。\r\n翠筿侵床落苍雪，石池洗砚动玄云。\r\n东邻书屋最相忆，莫遣草堂移浪文。"
        },
        {
            "title": "小临海曲（十首。一名《洞庭曲》）",
            "content": "客入毛公洞，洞深人不还。\r\n明年探禹穴，相见会稽山。"
        },
        {
            "title": "多景楼",
            "content": "极目心情独倚楼，荻花枫叶满江秋。\r\n地雄吴楚东南会，水接荆扬上下流。\r\n铁瓮百年春雨梦，铜驼万里夕阳愁。\r\n西风历历来征雁，又带边声过石头。"
        },
        {
            "title": "王左辖席上夜宴（辛丑冬）",
            "content": "银烛光残午夜过，凤笙龙管杂鸣鼍。\r\n珮符新赐连珠虎，觞令严行卷白波。\r\n南国遗音夸壮士，西蛮小队舞天魔。\r\n醉归不怕金吾禁，门外一声吹簸罗。"
        },
        {
            "title": "飞絮",
            "content": "春风门巷欲无花，絮起晴风落又斜。\r\n飞入画帘空惹恨，不知杨柳在谁家。"
        },
        {
            "title": "李铁枪歌",
            "content": "古铁枪，五代烈。\r\n今铁枪，万人杰。\r\n红蛮昨夜斩关来，防关老将泣如孩。\r\n铁枪手持丈二材，铁马突出擒红魁。\r\n磔红头，凿红骨。\r\n誓红不同生，灭红倒红窟。\r\n君不见钱塘城中十万家，十万甲兵赭如血，一夜南风吹作\r\n雪。"
        },
        {
            "title": "冬青冢（重见）",
            "content": "老羝夜射钱塘潮，天山两乳王气消。\r\n秃妖尚厌龙虎怪，浮图千尺高岧峣。\r\n文山老客智且勇，夜舟拔山山不动。\r\n江南石马久不嘶，冢上冬青今已拱。\r\n百年父老愤填胸，不知巧手夺化工。\r\n冬青之木郁葱葱，六綍树更蒲门东。"
        },
        {
            "title": "饮马图",
            "content": "佛郎新来双象龙，鼻端生火耳生风。\r\n临流饮水如饮虹，波光倒吸王良宫。\r\n吁嗟！清海头，白碛尾，渴乌一失金井水，长城窟远腥风\r\n起。"
        },
        {
            "title": "苏台竹枝词  一十首",
            "content": "虎丘山上塔层层，静夜分明见佛灯。\r\n约伴烧香寺中去，自将钗钏施山僧。"
        },
        {
            "title": "小游仙（八首）",
            "content": "青旄节卫翠云轩，按部东行过赤城。\r\n龙女遗珠鸡卵大，结为双佩赐方平。"
        },
        {
            "title": "书钱唐七月廿三日事（至正丙申）",
            "content": "儿童十日报日斗，前夜妖蟆生燧光。\r\n瓠子势方吞鲊瓮，蕲州血已到钱唐。\r\n火鳅东掣千寻锁，铁马西驰半段枪。\r\n紫微老人迷醉眼，彩红犹挂米盐商。\r\n麋鹿台前春似海，鸳鸯湖上水如汤。\r\n凶人不有三危窜，义士能无六郡良。\r\n谩说子仪惊贼胆，已闻□□在戎行。\r\n东门猛虎穷投井，尚倚九城松桧长。"
        },
        {
            "title": "吴下竹枝歌（七首。率郭羲仲同赋）",
            "content": "小娃十岁唱桑中，尽道吴风似郑风。\r\n不信柳娘身不嫁，真珠长络守宫红。"
        },
        {
            "title": "嬉春体四绝",
            "content": "水暖鸳鸯渡，风寒燕燕楼。\r\n桃根与桃叶，都在曲江头。"
        },
        {
            "title": "四景宫词",
            "content": "露下金盘湿星斗，池上乌啼千尺柳。\r\n秋题未写桐叶笺，春妆尚带桃花酒。\r\n十二帘开乞巧楼，小队金针穿好手。\r\n长生殿里记恩私，夜半牵衣挂楼后。¤"
        },
        {
            "title": "铜将军",
            "content": "铜将军，无目视有准，无耳听有神。\r\n高纱红帽铁篙子，南来开府称藩臣。\r\n兵强国富结四邻，上禀正朔天王尊。\r\n阿弟住国秉国钧，僣逼大兄称孤君。\r\n案前火势十妖嬖，后宫春艳千花嫔。\r\n水犀万弩填震泽，河丁万钟输茅津，神愁鬼愤哭万民。\r\n铜将军，天假手，疾雷一击粉碎千金身。\r\n斩妖蔓，拔祸根，烈火三日烧碧云。\r\n铁篙子，面缚西向为吴宾。\r\n\r\n【注释】：【注释】：\r\n（刺伪相张士信。丁未六月六日，为龙井炮击死。）"
        },
        {
            "title": "苏台竹枝词  一十首",
            "content": "门泊东吴万里船，乌啼月落水如烟。\r\n寒山寺里钟声早，渔水江风恼客眠。"
        },
        {
            "title": "览古四十二首（录三十四首）",
            "content": "要离爇妻子，大盗空沽名。\r\n峨峨南文山，光焰日月青。\r\n妇义终一醮，臣道无改要。\r\n宁戴一天死，不载二地生。\r\n尚怜广西地，有愧颜家兄。"
        },
        {
            "title": "吴下竹枝歌（七首。率郭羲仲同赋）",
            "content": "马上郎君双结椎，百花洲下买花枝。\r\n罟罛冠子高一尺，能唱黄莺舞雁儿。"
        },
        {
            "title": "寄卫叔刚",
            "content": "二月春光如酒浓，好怀每与故人同。\r\n杏花城郭青旗雨，燕子楼台玉笛风。\r\n锦帐将军烽火外，凤池仙客碧云中。\r\n凭谁解释春风恨？只有江南盛小丛。"
        },
        {
            "title": "舟次秦淮河",
            "content": "舟泊秦淮近晚晴，遥观瑞气在金陵。\r\n九天日月开洪武，万国山河属大明。\r\n礼乐再兴龙虎地，衣冠重整凤凰城。\r\n莺花三月春如锦，兆姓歌谣贺太平。"
        },
        {
            "title": "湖上感事漫成四小句",
            "content": "湖水碧于天，湖云薄似烟。\r\n鸳鸯不经乱，飞过岳坟前。"
        },
        {
            "title": "承枢札致祭羊公太傅庙有作率舜章同赋",
            "content": "岘山山头一片石，可应文墨解沾襟。\r\n轻裘缓带神长在，深谷高陵迹自陈。\r\n南夏山川非故国，睦州香火说遗民。\r\n惟君独念平吴后，千载丹青忆老臣。"
        },
        {
            "title": "西湖竹枝歌（九首。一作“小临海曲”）",
            "content": "病春日日可如何，起向西窗理琵琶。\r\n见说枯槽能小命，柳州弄口问来婆。"
        },
        {
            "title": "用顾松江复理斋贰守",
            "content": "仙客题来隘九州，身骑黄鹤记南游。\r\n乌衣故国江山在，铜柱荒台草树秋。\r\n起舞刘琨空有志，登高王粲不胜愁。\r\n问君绝境今何在，只忆当年顾虎头。"
        },
        {
            "title": "寄王梧溪",
            "content": "仙舟曾记过南堂，鸣鸟高梧日正长。\r\n胡蝶重来春梦觉，牡丹欲尽燕泥忙。\r\n当时宾客知何往，此日音书或漫忘。\r\n犹有白头王粲在，独将词赋动江乡。"
        },
        {
            "title": "访倪元镇不遇",
            "content": "霜满船篷月满天，飘零孤客不成眠。\r\n居山久慕陶弘景，蹈海深惭鲁仲连。\r\n万里乾坤秋似水，一窗灯火夜如年。\r\n白头未遂终焉计，犹欠苏门二顷田。"
        },
        {
            "title": "赠饶白雪教谕摄怀安尹",
            "content": "几年避地客天涯，岊水东边曾卜家。\r\n乐与诸生谈俎豆，闲从父老问桑麻。\r\n兵前坤轴延秦火，乱后天河断汉槎。\r\n仅有蓝田文学椽，摄官不忍剥疮痂。"
        },
        {
            "title": "西湖竹枝歌（九首。一作“小临海曲”）",
            "content": "劝君莫上南高峰，劝我莫上北高峰。\r\n南高峰云北高雨，云雨相催愁杀侬。"
        },
        {
            "title": "春侠杂词（一十二首）",
            "content": "花袍白面呼郎神，当阶夺花不避人。\r\n天马乘龙金络脑，贾家贵婿正娇春。"
        },
        {
            "title": "宫词（十二首）",
            "content": "宫锦裁衣锡圣恩，朝来金榜揭天门。\r\n老娥元是南州女，私喜南人擢殿元。"
        },
        {
            "title": "挽达元师（辛卯八月，殁南洋）",
            "content": "黑风吹浪海冥冥，披甲船头夜点兵。\r\n报国但知身有死，誓天不与贼俱生。\r\n神游碧落青骡远，怒挟秋涛白马迎。\r\n廊庙正修忠义传，词臣执笔泪先倾。"
        },
        {
            "title": "览古四十二首（录三十四首）",
            "content": "出关弃繻子，南征笑狂生。\r\n左右无黄发，淫夫挟之行。\r\n戮杀汉使者，君臣起大兵。\r\n尉佗羁汉绶，何曾请长缨。¤"
        },
        {
            "title": "羲仲以吴之柳枝词答为赋诗",
            "content": "吴中《柳枝》伤春瘦，湖中《竹枝》湘水愁。\r\n说与钱塘苏小小，《柳枝》愁是《竹枝》愁？"
        },
        {
            "title": "漫兴（七首）",
            "content": "我爱东湖旧广文，更过水口觅将军。\r\n醉归尝骑广文马，不怕打鼓噤黄昏。"
        },
        {
            "title": "漫兴（七首）",
            "content": "今朝天气清明好，江上乱花无数开。\r\n野老殷勤送花至，一双蝴蝶趁人来。"
        },
        {
            "title": "席上赋",
            "content": "萝洞兰烟绕烛徽，三更三点妓成围。\r\n鱼吹绿酒常双跃，雁列瑶筝不独飞。\r\n隔座送阄喧中射，当筵呼掺促更衣。\r\n鸡鸣乐极翻凄断，阙月纤纤照影归。"
        },
        {
            "title": "衮马图",
            "content": "唐家内厩三万匹，画史缣缃都熟识。\r\n绿蛇连卷骨初蜕，一团旋风五花色。\r\n湿云乍洗乌龙池，金索掣断愁欲飞。\r\n奚官独立柳阴下，手把玉鞭将赠谁？"
        },
        {
            "title": "吴子夜四时歌（录一首）",
            "content": "睡起珊瑚枕，微风度屟廊。\r\n芙蓉□最叶，翻水洗鸳鸯。"
        },
        {
            "title": "正面黄",
            "content": "鼎湖乘黄忽已仙，龙池霹雳飞青天。\r\n玉台万里在足下，青丝挽住春风前。\r\n嶷如长鹤静不骞，仗下肯受庸奴鞭！主恩一顾百金重，不\r\n辞正面当君怜。"
        },
        {
            "title": "题陶弘景移居图",
            "content": "大奴担簦挈壶餐，小奴笼鸡约孤犭屯。\r\n雪斑鹿前双婉娈，水云牯背三温黁。\r\n中有玉立而长身，幅巾野服为何人？云是永明之隐君，身\r\n有黑子七星文。\r\n自从夜读《葛洪传》，便觉白日生青云。\r\n解冠径挂神武门，蜜灵尚拜君王恩。\r\n句容洞天元第八，茅家弟兄遁秦腊。\r\n飞宫三接十二楼，下听华阳海声狭。\r\n三朝人物半凋零，水丑木中文已成。\r\n金牛脱络谁得棰，枯龟受灼宁生灵。\r\n金沙丹饭饥可饷，山中犹嫌呼宰相。\r\n从此移家金积东，满谷桃花隔秦壤。\r\n画工何处访仙踪，修眉明目射方瞳。\r\n可无鸡犬逐牛豕，栗橘葛皆家僮。\r\n铁厓浮家妻子从，名山亦欲寻赤松。\r\n华阳礼郎或相逢，清风唤起十八公，乞以玉笙双凤吹雌雄\r\n。"
        },
        {
            "title": "宫词（十二首）",
            "content": "蛾眉颦处不胜秋，长带芙蓉小苑秋。\r\n肯为君王通一笑，羽书烽火误诸侯。"
        },
        {
            "title": "杵歌（七首。有序）",
            "content": "罗城一百廿里长，东藩将此作金汤。\r\n旧基更展三十里，莫剩西门一树樟。"
        },
        {
            "title": "杵歌（七首。有序）",
            "content": "亟亟城城城亟城，小儿齐唱杵歌声。\r\n杵歌传作睢阳曲，中有哭声能陷城。\r\n\r\n【注释】：【注释】：\r\n（杭筑长城，赖办章仁令两郡将美政洽于民心，以底不日\r\n之成。然役夫之谣，有不免凄苦者，东维子录其辞为《杵\r\n歌》。）"
        },
        {
            "title": "送玉笥生往吴大府之聘兼柬国宝枢相宾卿客省",
            "content": "近报淮吴张柱国，楼船遣使聘嘉宾。\r\n汉家自有无双士，赵客何劳十九人。\r\n天上琼花回后土，江南杜宇到天津。\r\n若逢吕相烦相问，应有奇书痛绝秦。"
        },
        {
            "title": "又湖州作（四首。书寄班恕齐。试温生笔，写",
            "content": "三月三日雨新晴，相邀春伴冶西城。\r\n即倩山妻纱帽办，更烦小将犊车轻。\r\n好语啼春秦吉了，仙姿当酒董双成。\r\n凭君多唱嬉春曲，老子江南最有情。¤\r\n\r\n【注释】：【原题】：\r\n又湖州作（四首。书寄班恕齐。试温生笔，写入前卷）"
        },
        {
            "title": "闻诏有感",
            "content": "近报相臣亲奉诏，吾皇今是中兴年。\r\n江东邺下无三日，岭北湖南共一天。\r\n诸葛出师机未失，子仪见虏信应坚。\r\n老臣欲借食前箸，愿与君王策万全。"
        },
        {
            "title": "吴下竹枝歌（七首。率郭羲仲同赋）",
            "content": "《白翎鹊操》手双弹，舞罢胡笳十八般。\r\n银马杓中劝郎酒，看郎色似赤瑛盘。¤"
        },
        {
            "title": "小游仙（八首）",
            "content": "若木西来赤岸东，白金城阙碧珠宫。\r\n天家令急不敢住，折得五花归饭龙。"
        },
        {
            "title": "宫词（十二首）",
            "content": "海内车书混一时，奎章御笔写乌丝。\r\n朝来中贵传宣急，南国宫娥拱凤池。"
        },
        {
            "title": "丹凤楼",
            "content": "十二危楼百尺梯，飞飞丹凤五云齐。\r\n天垂翠盖东皇近，地拂银河北斗低。\r\n花靥秋空戎马顺，神灯夜烛海鸡啼。\r\n仙童与报麻姑会，应说蓬莱水又西。"
        },
        {
            "title": "览古四十二首（录三十四首）",
            "content": "董卓劫慈明，次以及伯喈。\r\n子龙独何人，啖笑却啀啀。\r\n高视梁砀上，片云卷而怀。\r\n古来高世士，尘埃岂能埋。¤"
        },
        {
            "title": "苏台竹枝词  一十首",
            "content": "百尺楼台倚碧天，栏干曲曲画屏连。\r\n侬家自有苏台曲，不去西湖唱《采莲》。"
        },
        {
            "title": "无题效商隐体四首",
            "content": "当轩队子立红靴，龟甲屏凤拥绛纱。\r\n公子银瓶分汗酒，佳人金胜剪春花。\r\n曲调青凤歌声转，觥进黄鹅舞势斜。\r\n五十男儿头未白，临流洗马走红沙。\r\n\r\n【注释】：【注释】：\r\n与袁子英同赋"
        },
        {
            "title": "西湖竹枝歌（九首。一作“小临海曲”）",
            "content": "望郎一朝又一朝，信郎信似浙江潮。\r\n床脚支龟有时烂，臂上守宫无日销。"
        },
        {
            "title": "嬉春体（五首。钱塘湖上作。一云“赋俏唐体",
            "content": "今朝立春好天气，况是太平朝野时。\r\n走向南邻觅酒伴，还从西墅买花枝。\r\n陶令久辞彭泽县，山公只爱习家池。\r\n宜春帖子题赠尔，日日春游日日宜。¤\r\n\r\n【注释】：【原题】：\r\n嬉春体（五首。钱塘湖上作。一云“赋俏唐体，遗钱塘诗\r\n人学杜者”。）"
        },
        {
            "title": "送贡尚书入闽",
            "content": "绣衣经略南来后，漕运尚书又入闽。\r\n万里铜盐开越峤，千般升斗买蕃人。\r\n香熏茉莉春酲重，叶卷槟榔晓馔频。\r\n海道东归闲未得，法冠重戴发如银。"
        },
        {
            "title": "无题效商隐体（四首。与袁子英同赋）",
            "content": "当轩队子立红靴，龟甲屏风拥绛纱。\r\n公子银瓶分汗酒，佳人金胜剪春花。\r\n曲调青凤歌声转，觥进黄鹅舞势斜。\r\n五十男儿头未白，临流洗马走红沙。¤"
        },
        {
            "title": "小蓬莱（赵子昂篆颜）",
            "content": "会与毛刘共学丹，丹成犹未了尘缘。\r\n玉皇敕赐西湖水，长作西湖水月仙。"
        },
        {
            "title": "赋春梦婆",
            "content": "黄柳城边风雨多，白头宫女有遗歌。\r\n东坡哨遍无知己，赖有人间春梦婆。"
        },
        {
            "title": "小临海曲（十首。一名《洞庭曲》）",
            "content": "海上双雷岛，浑如滟滪堆。\r\n乖龙拔山脚，飞渡海门来。"
        },
        {
            "title": "悼李忠襄王",
            "content": "罗山进士著戎衣，泪落神州事已非。\r\n百二山河惊易改，三千君子誓同归。\r\n天戈已付唐裴度，客匕那知蜀费祎。\r\n赖有佳儿功业在，东人重望捷淮淝。"
        },
        {
            "title": "冶春口号（七首。寄昆山袁、吕、郭三才子）",
            "content": "湖上女儿柳叶眉，春来能唱黄莺儿。\r\n不知却是青娘子，飞傍枇杷索荔枝。"
        },
        {
            "title": "小游仙（八首）",
            "content": "天上莨常宫又成，文章只数老玄卿。\r\n五云阁吏亦谪世，牛鬼少年专盛名。"
        },
        {
            "title": "和卢养元书事（二首）",
            "content": "年年苛吏伤王政，往往红氓叛教条。\r\n漳水有时生小草，洞庭无地种余苗。\r\n伏龙雏凤应劳访，绮季黄公底用招。\r\n闻道紫枢开锡燕，宝钉大銙赐天骄。\r\n时哈相招东南三处士。\r\n\r\n【注释】：【注释】：\r\n（先生有《救时论》二首，曰《人心论》、《巨室论》，\r\n及丞相长书一通，皆不出名氏，投于政事堂。）"
        },
        {
            "title": "宫词（十二首）",
            "content": "十二琼楼浸月华，桐花移影上窗纱。\r\n檐前不插盐枝竹，卧听金羊引小车。"
        },
        {
            "title": "小临海曲（十首。一名《洞庭曲》）",
            "content": "太液象圆海，金莲夜夜开。\r\n水中万年月，照见昆明灰。"
        },
        {
            "title": "海乡竹枝歌（四首）",
            "content": "海头风吹杨白花，海头女儿杨白歌。\r\n杨白满头作盐舞，不与斤两添铜驼。"
        },
        {
            "title": "和黄彦美元帅忧字韵诗赋思邈明府",
            "content": "龙飞凤舞九山秋，不掩诸公富贵羞。\r\n三窟已营何足喜，一城自坏正堪忧。\r\n楚骚有恨穷天问，晋易何人识鬼幽。\r\n卧治未宜轻汲直，淮南闻已寝奸谋。"
        },
        {
            "title": "题并笛图",
            "content": "北溟苍蟠赤有只，何年飞入昭阳里。\r\n王母抱其首，至尊抚其尾，爱之不啻如己子。\r\n时复娇嘶作宫徵，宁王窃弄至尊喜。\r\n一朝踊跃不可收，化作万丈长黄虬。\r\n腾怒□觞昆仑丘，五城欲崩河倒流。\r\n老优方作《霓裳》舞，朔风忽动渔阳鼓。\r\n鼓声殷殷来朝阳，六龙西狩剑阁长。\r\n欢乐极兮成悲伤，马嵬坡下尘土香。\r\n玉奴弦索花奴鼓，阉奴节腔浑奴舞。\r\n阿环自品玉玲珑，御手移游亲按谱。\r\n风生龙爪玉星香，露湿鞍唇金缕长。\r\n莫倚花深人不见，李摹擫笛傍宫墙。"
        },
        {
            "title": "游开元寺憩绿阴堂（为开元寺长老秀石公赋）",
            "content": "韦郎句中寻昼寂，劫灰不尽绿层层。\r\n鸿文重记青城客，内典新传瀑布僧。\r\n石佛浮江轻似叶，神珠照钵隐如灯。\r\n杪椤树子风前落，吹傍恩公旧毾。"
        },
        {
            "title": "苏台竹枝词  一十首",
            "content": "洞庭余柑三寸黄，笠泽银鱼一尺长。\r\n东南佳味人知少，玉食无由进上方。"
        },
        {
            "title": "赠王蒙",
            "content": "一夜西郊春草生，草堂吹笛夜挑灯。\r\n塞雁北飞千里雪，吴波绿泮五湖冰。\r\n杜陵诗句花无赖，张绪风流柳不胜。\r\n莫遣检书并看剑，自将鹅帖写溪藤。"
        },
        {
            "title": "素云引为玄霜公子赋（玄霜，璜溪吕氏月台名",
            "content": "清河美人姑射神，梦中认得梨花云。\r\n朝朝暮暮不肯雨，琼枝玉叶光轮困。\r\n靘妆不染胭脂水，轻歌欲遏鸾笙起。\r\n五花细马驮春风，罗带飘飖白鹇尾。\r\n柔情易逐彩霞空，半掩春衣嘶玉龙。\r\n九点峰前指归路，家住松陵东复东。\r\n桃叶桃根春已暮，又逐飞花度江去。\r\n梨园昨夜春雨多，回首孤飞在何处。\r\n何处孤飞去复来，直是玄霞百尺台。\r\n\r\n【注释】：【原题】：\r\n素云引为玄霜公子赋（玄霜，璜溪吕氏月台名也）"
        },
        {
            "title": "玉山以诗见招用韵奉答（二首）",
            "content": "沧楼诗招箫史凤，莲艇或踏琴高鱼。\r\n卷尽芙容秋万顷，瀛洲信有玉人居。"
        },
        {
            "title": "吴咏十章用韵复正宗架阁",
            "content": "杜牧寻春苦未迟，水晶宫里旧题诗。\r\n小鬟莫讶腰如束，善唱白家《杨柳枝"
        },
        {
            "title": "周铁星",
            "content": "周铁星，国上卿。\r\n谈申韩，为法经。\r\n钉棰杖，为国刑。\r\n千仓万库内外盈，十有三赋争科名。\r\n周铁星，鞭算箕敛无时停。\r\n开血河，筑血城。\r\n血战舰，血军营。\r\n刮民膏，嗍民髓，六郡赤骨填刍灵。\r\n齐云倚天一日倾，铁星亡国法当烹。\r\n尚将六郡金谷数，丐死万一充虞衡。\r\n呜呼！周铁星，十抽一椎百万钉，誓刳尔髅作溺罂。\r\n铁星碎，地启瞆，天开懵，\r\n\r\n【注释】：【注释】：\r\n（张氏亡国，亡于其弟士信，趣亡于毒敛臣周侲。侲，山\r\n阳铁冶子，以聚敛功至上卿，伏诛日，曰：“钱谷盐铁，\r\n籍皆在我。汝国欲富，当勿杀我。”主者怒曰：“亡国贼\r\n，不知死罪，尚敢言是耶！速杀之。”吴人快之，或手额\r\n谢天曰：“今日天开眼也。”）"
        },
        {
            "title": "小游仙（八首）",
            "content": "东逾弱水赤流深，夜得桃都息羽旌。\r\n地底日回天上去，金鸡如凤自交鸣。"
        },
        {
            "title": "苏台竹枝词  一十首",
            "content": "杨柳青青杨柳黄，青黄变色过年光。\r\n妾似柳丝易憔悴，郎如柳絮太颠狂。"
        },
        {
            "title": "宫词（十二首）",
            "content": "十三宫女善词章，长立君王玉几傍。\r\n阿婉有才还有累，宫中鹦鹉啄条桑。"
        },
        {
            "title": "春侠杂词（一十二首）",
            "content": "凤凰城外横门道，小妓军装金线袄。\r\n春晖无赖苦撩人，自下雕鞍蹋芳草。"
        },
        {
            "title": "春侠杂词（一十二首）",
            "content": "宜男草生小院西，阶前锦石与人齐。\r\n钱塘潮生当午信，丹鸡飞上上头啼。"
        },
        {
            "title": "四景宫词",
            "content": "黛螺新赐量成斗，画眉日画青青柳。\r\n长得君王一笑看，眠文不敢朝欣酒。\r\n盘珠夜制衮龙衣，红冰笋软呵纤手。\r\n坐听灯人报晓筹，二十五声寒点后。"
        },
        {
            "title": "孔巢父",
            "content": "孔巢父，竹溪流。\r\n竹溪之水可饮牛，胡为去干肉食谋？孔巢父，盍归来？河\r\n北虎幸毙，河中虎方威。\r\n孔巢父，不归去。\r\n十年东海迷烟雾，钓竿空负珊瑚树。"
        },
        {
            "title": "至正廿三年四月淮南王左相微行淞江步谒草玄",
            "content": "微行谁识王丞相，草履过门如野人。\r\n太史遥遥瞻紫气，老夫急急裹乌巾。\r\n子陵故友终辞汉，张禄先生又入秦。\r\n休说五湖天样阔，扁舟何处不容身。\r\n\r\n【注释】：【原题】：\r\n至正廿三年四月淮南王左相微行淞江步谒草玄阁夜移酒船\r\n宴阁所"
        },
        {
            "title": "盼盼",
            "content": "冢上白杨今十年，楼头燕子尚留连。\r\n铜台多少丁宁恨，谁向西陵望墓田？"
        },
        {
            "title": "送吕左辖还越（名珍）",
            "content": "保障南藩第一功，未容若木挂雕弓。\r\n露书誓剪金床兔，壮气平吞黑槊公。\r\n万里天威龙虎北，五云佳气凤凰东。\r\n麦城又报捷书至，江上将军是吕蒙。"
        },
        {
            "title": "与客登望海楼（二首）",
            "content": "袅袅秋风起洞庭，银洲宫阙渺空青。\r\n客星石落江龙动，神马潮来海雨腥。\r\n弱水无时通汉使，赭峰何事受秦刑。\r\n远人新到三韩国，中土文明聚五星。"
        },
        {
            "title": "寄宋景濂",
            "content": "一代春秋付托颛，龙门太史笔如椽。\r\n山河大统三分国，正朔中华一百年。\r\n麒麟阁上登雄将，龙虎榜中收大贤。\r\n试问阮公高隐传，谁填四十满中篇？\r\n\r\n【注释】：【注释】：\r\n（景濂《送杨廉夫还吴浙》诗云：“皓仙八十起商山，喜\r\n动天颜咫尺间。一代辽金归宋史，百年礼乐上春官。归心\r\n只忆鲈鱼鲙，野性宁随鸳鹭班。不受君王五色诏，白衣宣\r\n至白衣还。”此诗《潜溪集》不载。）"
        },
        {
            "title": "自君之出矣（二首）",
            "content": "自君之出矣，草青复草黄。\r\n思君如鱼钥，日日守空房。"
        },
        {
            "title": "冶春口号（七首。寄昆山袁、吕、郭三才子）",
            "content": "吴下逢春春思浓，不堪花发馆娃宫。\r\n吴山青青吴水白，愁杀江南盛小丛。"
        },
        {
            "title": "又湖州作（四首。书寄班恕齐。试温生笔，写",
            "content": "湖州野客似玄真，水晶宫中乌角巾。\r\n得句时过张外史，学书不让管夫人。\r\n棋寻东老林中橘，饭煮西施庙下莼。\r\n无雨无风二三月，道人将客正嬉春。\r\n\r\n【注释】：【原题】：\r\n又湖州作（四首。书寄班恕齐。试温生笔，写入前卷）"
        },
        {
            "title": "春情（二首）",
            "content": "惜春正是上春时，何处春情可赋诗？吴王台下斗芳草，苏\r\n小门前歌《柳"
        },
        {
            "title": "吴咏十章用韵复正宗架阁",
            "content": "马上郎君出帝城，琼林宴里记相迎。\r\n吴山吴水新迎送，学唱《阳关》第四"
        },
        {
            "title": "嬉春体（五首。钱塘湖上作。一云“赋俏唐体",
            "content": "杨子休官日日闲，桐江新棹酒船还。\r\n叮咛旧客兼新客，漫浪南山与北山。\r\n好怀急就一斗饮，佳人能作五弦弹。\r\n君看此地经游辇，仿佛春风梦未残。\r\n\r\n【注释】：【注释】：\r\n（顾瑛云：“先生所谓嬉春体，即老杜以‘江上谁家桃柳\r\n枝，春寒细雨出疏篱’为新体也。先生自谓代之诗人为宋\r\n体所梏，故作此体变之云。”）\r\n【原题】：\r\n嬉春体（五首。钱塘湖上作。一云“赋俏唐体，遗钱塘诗\r\n人学杜者”。）"
        },
        {
            "title": "夜坐",
            "content": "雨过虚亭生夜凉，朦胧素月照芳塘。\r\n萤穿湿竹流星暗，鱼动轻荷坠露香。\r\n起舞刘琨肝胆在，惊秋潘岳鬓毛苍。\r\n候虫先报砧声近，不待莼鲈忆故乡。"
        },
        {
            "title": "谢吕敬夫红牙管歌",
            "content": "铁心道人吹铁笛，大雷怒裂龙门石。\r\n沧江一夜风雨湍，水族千头啸悲激。\r\n楼头阿泰聚双蛾，手持紫檀不敢歌。\r\n吕家律吕惨不和，换以红牙尺八之冰柯。\r\n五丝同心结龙首，曾把昭阳玉人手。\r\n只今流落已百年，不省愁中折杨柳。\r\n道人吹春哀北征，宫人斜上草青青。\r\n吴儿木石悍不惊，泰娘苦独多春情，为君清泪滴红冰。\r\n\r\n【注释】：【注释】：\r\n（吕云度庙老宫人所传物也。沧江泰娘，盖敬夫席上善倚\r\n歌以和余天忽雷者，故诗中及之。）"
        },
        {
            "title": "春侠杂词（一十二首）",
            "content": "石上叶生青凤尾，阶前花开黄鹄觜。\r\n美人弄水百花池，水洒花枝双蝶飞。"
        },
        {
            "title": "漫兴（七首）",
            "content": "学杜者必先得其情性语言而后可，得其情性语言必自其漫\r\n兴始。\r\n钱塘诸子喜诵予唐风，取其去杜不远也。\r\n故今漫兴之作，将与学杜者言也。\r\n画溪头翠水家，水边短竹夹桃花。\r\n春风嗾人狂无那，走觅南邻羯鼓挝。¤"
        },
        {
            "title": "春侠杂词（一十二首）",
            "content": "关右新来豪杰客，姓字不通人不识。\r\n夜半酒醒呼阿吉，碧眼胡儿吹笔笛。"
        },
        {
            "title": "富春夜泊寄张伯雨",
            "content": "春江大汛潮水长，布帆一日上桐庐。\r\n客星门巷赤松底，野市江郊净雪初。\r\n柱宿鸡笼山顶鹤，斗量坝头鱼。\r\n来青小阁在林表，故人张灯修夜书。"
        },
        {
            "title": "采莲曲（二首）",
            "content": "同生愿同死，死葬清泠洼。\r\n下作锁子藕，上作双头花。"
        },
        {
            "title": "嬉春体（五首。钱塘湖上作。一云“赋俏唐体",
            "content": "入山十里清凉国，三百楼台迤逦开。\r\n岳王坟前吊东度，隐君寺里话西来。\r\n接果黄猿呼一个，探花白鹿走千回。\r\n风流文采湖山主，坡白应须属有才。¤\r\n\r\n【注释】：【原题】：\r\n嬉春体（五首。钱塘湖上作。一云“赋俏唐体，遗钱塘诗\r\n人学杜者”。）"
        },
        {
            "title": "玉山草堂（蜀郡虞集隶颜，遂昌郑元祐为记）",
            "content": "爱汝玉山草堂好，草堂最好是西枝。\r\n浣花杜陵锦官里，载酒山简高阳池。\r\n花间语燕春常在，竹里清樽晚更移。\r\n无奈道人狂太甚，时□红袖写乌丝。\r\n玉山主人清且妍，标格噭々中仙。\r\n对花时复得诗句，爱客每能挥酒钱。\r\n寒镫巢雪歌暖响，春水桃源放画船。\r\n我将载酒即相觅，与尔醉倒薰风前。\r\n\r\n【注释】：【注释】：\r\n华亭朱熙（国朝广西省郎中袁海叟有怀朱郎中诗）"
        },
        {
            "title": "投来使",
            "content": "读书不负万乘君，焉敢挟策干侯门。\r\n极目姑苏暮云暗，濯足洞庭秋水浑。\r\n千金不意市骏骨，一饭岂期哀王孙。\r\n我今拂袖且归去，高卧桐江烟水村。"
        },
        {
            "title": "送贡侍郎和籴还朝兼柬李治书同年（二首）",
            "content": "南来使者急兵荒，令下吴侬出盖藏。\r\n自是酂侯能给饷，从知汲黯可开仓。\r\n王师刁斗晨连灶，神女旌旗夜直樯。\r\n我有干时书愿上，草茅望阙九天长。¤"
        },
        {
            "title": "海乡竹枝歌（四首）",
            "content": "颜面似墨双脚鹴，当官脱裤受黄荆。\r\n生女宁当嫁盘瓠，誓莫近嫁宋家亭。\r\n\r\n【注释】：【注释】：\r\n（《海乡竹枝》非敢以继风人之鼓吹，于以达亭民之疾苦\r\n也。观民风者或有取焉。）"
        },
        {
            "title": "吴咏十章用韵复正宗架阁",
            "content": "淮南八月雁初过，奉使槎回乌鹊河。\r\n十里杨州花底散，五陵年少已无多。"
        },
        {
            "title": "小临海曲（十首。一名《洞庭曲》）",
            "content": "道人铁笛响，半入洞庭山。\r\n天风将一半，吹度白银湾。"
        },
        {
            "title": "无题效商隐体四首",
            "content": "天街如水夜初凉，照室铜盘璧月光。\r\n别院三千红芍药，洞房七十紫鸳鸯。\r\n绣靴蹋踘句骊样，罗帕垂弯女直妆。\r\n愿尔康强好眠食，百年欢乐未渠央。"
        },
        {
            "title": "金盘美人",
            "content": "昨夜金床喜，喜荐美人体。\r\n今日金盘愁，愁荐美人头。\r\n明朝使君在何处，溷中人溺血骷髅。\r\n君不见东山宴上琵琶骨，夜夜鬼语啼箜篌。\r\n\r\n【注释】：【注释】：\r\n（北齐主纳娼妇薛氏，清河王岳尝因其娣迎之至第。主怒\r\n，杀其娣。薛甚宠于帝。久之，主忽思其与岳通，斩首藏\r\n于怀，出东山宴饮，探其首投于盘，支解其尸，弄其髀为\r\n琵琶，复收髀，流涕曰：“佳人难再得。”载尸出葬，主\r\n被发步哭送之。）"
        },
        {
            "title": "杵歌（七首。有序）",
            "content": "南城不日似云高，城脚愁侵八月涛。\r\n射得潮头向来去，钱王铁箭泰山牢。"
        },
        {
            "title": "明皇按乐图（二首）",
            "content": "沉香亭前花萼下，天街一阵催花雨。\r\n海棠花妖睡初着，唤醒一声红芍药。\r\n金銮供奉调《清平》，梨园旧曲换新声。\r\n阿环自吹范阳笛，八姨独操伤春情。\r\n君不见夜游重到明月府，青鸾能歌兔能舞。\r\n五云不障蚩尤旗，回首烟中万鼙鼓。\r\n那知著底梧桐雨，雨声已入淋铃谱。"
        },
        {
            "title": "白头翁",
            "content": "疏蔓短于蓬，卑栖怯晚风。\r\n只缘头白早，无处入芳丛。"
        },
        {
            "title": "寄小蓬莱主者闻梅涧并简沈元方宇文仲美贤主",
            "content": "罗浮主者是仙才，东老诸孙亦俊哉。\r\n风雨春城花落尽，江山故国燕归来。\r\n酒盟自有乌巾在，笑口应随皓齿开。\r\n十八仙人重会处，劫灰不到小蓬莱。\r\n\r\n【注释】：【原题】：\r\n寄小蓬莱主者闻梅涧并简沈元方宇文仲美贤主宾"
        },
        {
            "title": "咏白塔",
            "content": "天山乳凤飞来小，东渡衣冠又六朝。\r\n劫火不焚杨琏塔，箭锋犹抵伍胥潮。\r\n磷光夜附山精出，龙气春随海雾消。\r\n独有宫人斜畔月，多情犹自照吹箫。"
        },
        {
            "title": "元夕与妇饮",
            "content": "问夜夜何其，眷兹灯火夕。\r\n月出屋东头，照见琴与册。\r\n老妇纪节序，清夜罗酒席。\r\n右蛮舞袅袅，左琼歌昔昔。\r\n妇起劝我酒，寿我岁千百。\r\n仰唾天上蜍，誓作酒中魄。\r\n劝君饮此酒，呼月为酒客。\r\n妇言自可听，为之浮大白。"
        },
        {
            "title": "西湖竹枝歌（九首。一作“小临海曲”）",
            "content": "石新妇下水连空，飞来峰前山万重。\r\n妾死甘为石新妇，望郎忽似飞来峰。"
        },
        {
            "title": "漫兴（七首）",
            "content": "南邻酒伴辱相呼，共访城东旧酒垆。\r\n柳下秋千闲络索，花间唤起劝胡卢。"
        },
        {
            "title": "甲申腊月廿五日初度",
            "content": "去年生旦吴山雪，我食无鱼客弹铗。\r\n今年生旦逢立春，座上簪花写春帖。\r\n主人锦筵相为开，烹羊炰羔作春杯。\r\n柳车昨夜送穷去，羯鼓今日迎春来。\r\n家人祝词心转急，富贵今年当五十。\r\n男儿富贵绝可怜，年少光阴胡可及。\r\n大姬白题作胡舞，小姬吴歈歌《白苎》。\r\n丹穴锦毛飞凤凰，海树红芽语鹦鹉。\r\n两家公子与玉觞，酒酣起把双银艡。\r\n胸吞笠泽三万顷，气卷渴鲸千丈长。\r\n座中有客吾宗老，玉山不受春风倒。\r\n歌词自作风格高，合乐莺声一时好。\r\n夜如何其且秉烛，主人奉欢为不足。\r\n主人交谊晚谁似，四海弟兄同骨肉。\r\n我歌醉歌君击缶，金抟琵琶勿停手。\r\n洞庭君献橘双头，饮以洞庭春色酒，轮云世事知何有。"
        },
        {
            "title": "寄苏昌龄",
            "content": "东吴主者尊师相，师相匡君近若何。\r\n紫极正宜扶日月，鸿沟未许割山河。\r\n金台百丈媒燕隗，盖禄千钟客孟轲。\r\n亦有阳秋成铁史，姓名不必到銮坡。"
        },
        {
            "title": "和蔡彦文题虞伯生张伯雨倡和帖",
            "content": "髯驾已闻攀鼎水，劫灰又见话昆池。\r\n剑藏玉几山中记，笔记玄卿天上碑。\r\n旧谱紫霞吹鹤骨，新章白雪写乌丝。\r\n逃身我未学仙去，何处还丹日月迟。"
        },
        {
            "title": "嬉春体（五首。钱塘湖上作。一云“赋俏唐体",
            "content": "西子湖头春色浓，望湖楼下水连空。\r\n柳条千树僧眼碧，桃花一株人面红。\r\n天气浑如曲江节，野客正是杜陵翁。\r\n得钱沽酒勿复较，如此好怀谁与同。¤\r\n\r\n【注释】：【原题】：\r\n嬉春体（五首。钱塘湖上作。一云“赋俏唐体，遗钱塘诗\r\n人学杜者”。）"
        },
        {
            "title": "回上张太尉（一云“谢赐玳瑁笔见征楚国公碑",
            "content": "昨夜文星照南极，今朝客省过东维。\r\n锦囊颖脱千年兔，斑管光摇九尾龟。\r\n墨卷风云随王气，恩分雨露出天池。\r\n老夫来草平蛮策，先写新封楚国碑。\r\n\r\n【注释】：【原题】：\r\n回上张太尉（一云“谢赐玳瑁笔见征楚国公碑文”）"
        },
        {
            "title": "湖上感事漫成四小句",
            "content": "海峤浮西日，关梁转北风。\r\n苏卿书未返，愁杀雁来红。"
        },
        {
            "title": "冶春口号（七首。寄昆山袁、吕、郭三才子）",
            "content": "西楼美人不受呼，清筝一曲似罗敷。\r\n可无东厩五花马，去博西楼一斛珠。"
        },
        {
            "title": "春侠杂词（一十二首）",
            "content": "美人遗我昆溪竹，未写雌雄双凤曲。\r\n爱惜长竿系钓缗，钓得江西双比目。"
        },
        {
            "title": "和杨参政完者题省府壁韵（二首。丙申岁）",
            "content": "将军三军共甘苦，将军之度吞百川。\r\n楼兰矫制嗤介子，定远破虏铭燕然。\r\n相君劝酒春如海，壮士吹笳秋满天。\r\n谤书不解惑明主，将军努力安三边。\r\n\r\n【注释】：【注释】：\r\n（张籍《陇头曲》云：“谁能更使李轻车，收拾凉州归圣\r\n主。”）"
        },
        {
            "title": "漫兴（七首）",
            "content": "丈人接?白毡裁，花边下马不惊猜。\r\n环沉溪头买酒去，高堂寺里看碑来。"
        },
        {
            "title": "玉蹄亹",
            "content": "银脑玉蹄亹，金鞭问妾家。\r\n窗开桃叶渡，小艇在荷花。"
        },
        {
            "title": "寄卫叔刚",
            "content": "二月春光如酒浓，好怀每与可人同。\r\n杏花城郭青旗雨，燕子楼台玉笛风。\r\n锦帐将军烽火外，凤池仙客碧云中。\r\n凭谁解释春情重，只有江南盛小丛。"
        },
        {
            "title": "无题效商隐体四首",
            "content": "主家院落近连昌，燕子归来旧杏梁。\r\n金埒近收青海骏，锦笼初教雪衣娘。\r\n卷衣甲帐春容晓，吹笛西楼月色凉。\r\n今夜阿鸿新进剧，黄金小带荔枝装。"
        },
        {
            "title": "铁城谣",
            "content": "蒸土筑城城上铁，北风一夜吹作雪。\r\n君不见铜驼关外铁瓮堆，中填白骨外涂血。\r\n髑髅作声穿鬼穴，铜驼崩，铁瓮裂。\r\n\r\n【注释】：【注释】：\r\n（张司业有《筑城词》，嫌其啴缓，无沉痛迫切之警，今\r\n补之。）"
        },
        {
            "title": "春侠杂词（一十二首）",
            "content": "柘林纵猎金毛鹰，花街行春银面马。\r\n夜宿倡楼酒未醒，飘风吹落鸳鸯瓦。"
        },
        {
            "title": "吴下竹枝歌（七首。率郭羲仲同赋）",
            "content": "家住越来溪上头，胭脂塘里木兰舟。\r\n木兰风起飞花急，只逐越来溪上流。"
        },
        {
            "title": "小临海曲（十首。一名《洞庭曲》）",
            "content": "潮来神树没，潮归神树青。\r\n云里天妃过，龙旗带雨腥。"
        },
        {
            "title": "春情（二首）",
            "content": "灼灼桃花朱户低，青青梅子粉墙头。\r\n蹋歌起自春来日，直至春归唱不休。"
        },
        {
            "title": "嬉春体四绝",
            "content": "燕子冲帘过，胡蜂采蜜归。\r\n折花香露湿，不惜绣罗衣。"
        },
        {
            "title": "三阁图",
            "content": "金陵新阁空中起，虎踞龙蟠凤双掎。\r\n沉檀雕柱阚玉螭，丽华吹笙彩云里。\r\n水晶帘空滤明月，三十六宫白于水。\r\n红尘巴马四百秋，五城步障五花球。\r\n彩绘山头盖宫殿，山前十二银潢流。\r\n健娥五百曳锦缆，金莲吐影上下金银州。\r\n二三狎客混歌舞，中有酒悲泪如雨。\r\n嘉州讽谏三阁图，秦州别幸千花株。\r\n回鹃队，鸦群呼。\r\n夜半卷土昌泸渝，黄茅缚髻口衔璧。\r\n草降表，王中书。\r\n呜呼！《玉树》声中作唐虏，门外崇韬是擒虎。"
        },
        {
            "title": "春侠杂词（一十二首）",
            "content": "蜀琴初奏双鸳鸯，冘竹和鸣双凤凰。\r\n夜阑酒散不上马，紫荆月堕西家墙。"
        },
        {
            "title": "杨柳词",
            "content": "杨柳董家桥，鹅黄几万条。\r\n行人莫到此，春色易相撩。"
        },
        {
            "title": "四景宫词",
            "content": "金刀落雪瓜如斗，小殿风来水杨柳。\r\n凤窠长簟不成眠，窃饮君王千日酒。\r\n传宣今夜吹玉笙，十指红蚕捻轻手。\r\n三十六竿调未齐，小倚琉璃御屏后。¤"
        },
        {
            "title": "小游仙（八首）",
            "content": "金鹅蕊生瑶水阴，锦驼鸟鸣珠树林。\r\n上皇敕赐龙色酒，天乐五云流玉音。"
        },
        {
            "title": "上大明皇帝",
            "content": "钟山突兀楚天西，玉柱曾经御笔题。\r\n日照金陵龙虎踞，月明珠树凤凰栖。\r\n气吞江海三山小，势压乾坤五岳低。\r\n百世升平人乐业，万年帝寿与天齐。"
        },
        {
            "title": "无题效商隐体四首",
            "content": "二月皇都花满城，美人多病苦多情。\r\n一双孔雀衔青绶，十二飞鸿上锦筝。\r\n酒掬珍珠传玉掌，羹分甘露倒银罂。\r\n不堪容易少年事，争遣狂夫作后生。"
        },
        {
            "title": "西湖竹枝歌（九首。一作“小临海曲”）",
            "content": "家住城西新妇矶，劝君不唱《金缕衣》。\r\n琵琶原是韩朋木，弹得鸳鸯一处飞。¤"
        },
        {
            "title": "苏台竹枝词  一十首",
            "content": "一緺凤髻绿如云，八字牙梳白似银。\r\n斜倚朱门翘首立，往来多少断肠人。"
        },
        {
            "title": "吴下竹枝歌（七首。率郭羲仲同赋）",
            "content": "宝带桥西江水重，寄郎书去未回侬。\r\n莫令错送回文锦，不答鸳鸯字半封。"
        },
        {
            "title": "怀家",
            "content": "扬雄有宅郑里庄，某丘某水旧耕桑。\r\n碧山学士银鱼弃，锦里先生乌角藏。\r\n自是秦人齐指鹿，未能楚客废屠羊。\r\n王侯蚁穴一梦觉，归作槐阴审雨堂。"
        },
        {
            "title": "赠王左丞（二首）",
            "content": "共说淮南王左相，开门下士日忘飡。\r\n入幕许谁延铁笛，备员寻客奉铜盘。\r\n长绦掣去饥鹰饱，故道归来老马寒。\r\n若问东维上书者，五湖今把钓鱼竿。"
        },
        {
            "title": "毗陵行",
            "content": "孟冬四将发勾吴，弯弓誓落双髡颅。\r\n智谋无过史万叶，嫖姚无加李金吾。\r\n前茅已作破竹刃，三覆乃里含沙狙。\r\n常山长蛇一断尾，即墨怒牯齐奔?甫。\r\n玉蕊孤军呼庚癸，皂鸦万甲迷模糊。\r\n江南长技江北无，蒲牢一吼千鲸呼。\r\n赤杠卓入铁瓮户，铁翅横截丹阳湖。\r\n捣虚之策不出此，赤手可缚生于菟。\r\n当时上将陷江都，至今莫赎千金躯。\r\n后来飞将慎勿疏，襄王城头啼白乌。\r\n如何临期易将犯兵忌，何必不读孙吴书。\r\n乌乎！临期易将犯兵忌，何必不读孙吴书。"
        },
        {
            "title": "春侠杂词（一十二首）",
            "content": "昨日布衣行九州，今日绣衣拜冕旒。\r\n马前清道一千步，当街不敢阚高楼。"
        },
        {
            "title": "嬉春体四绝",
            "content": "花气不成雨，莺声都是春。\r\n戎装飞上马，疑是汉宫人。"
        },
        {
            "title": "春日",
            "content": "一陈东风一阵寒，芭蕉长过石阑干。\r\n只消几个瞢腾醉，看得春光到牡丹。\r\n瞿宗吉云：“此诗刺淮张用事诸人也。\r\n”"
        },
        {
            "title": "吴咏十章用韵复正宗架阁",
            "content": "地行仙子杨权家，曾降山中萼绿华。\r\n三十六桥明月夜，苏州城里有璚花。"
        },
        {
            "title": "二月十二日玉山人买百花船泊山塘桥下呼琼花",
            "content": "百华楼船高八柱，主人春游约春渚。\r\n山塘桥下风兼雨，正值灌坛西海妇。\r\n桃花弄口小蛮娘，腰身杨柳随风扬。\r\n翡翠屏深未肯出，蹋歌直待踏春阳。\r\n喜闻晴语声谷谷，明朝豫作花游曲。\r\n小蛮约伴合吹笙，解调江南有于鹄。\r\n\r\n【注释】：【原题】：\r\n二月十二日玉山人买百花船泊山塘桥下呼琼花翠屏二姬招\r\n予与张渥叔厚于立彦成游虎阜俄而雪霰交作未果此行先以\r\n此诗写寄就要诸公各和"
        },
        {
            "title": "题杨妃春睡图",
            "content": "沉香亭前燕来后，三郎鼓中放花柳。\r\n西宫困人春最先，华清溶溶暖如酒。\r\n雪肢欲透红蔷薇，锦裆卸尽流苏帏。\r\n小莲侍拥扶不起，翠被卷作梨云飞。\r\n蟠龙髻重未胜绾，燕钗半落犀梳偃。\r\n晚漏壶中水声远，帘外日斜花影转。\r\n琵琶未受宣唤促，睡重黎腰春正熟。\r\n不知小衤朋思塞酥，梦中化作衔花鹿。"
        },
        {
            "title": "和卢养元书事（二首）",
            "content": "中原烟火半丘墟，楼橹相望白下孤。\r\n蕃厮夜歌铜钴钅莽，蛮酋春醉锦廜。\r\n北征解赋卢才子，西事时谈剧霸都。\r\n莫上姓名丞相府，老夫著论学潜夫。¤"
        },
        {
            "title": "奉谢僦屋",
            "content": "玉山长者有高义，乞与山人僦屋金。\r\n驷马一时皆上客，青娥三日有遗音。\r\n西山涌海当秋后，南斗流江入夜深。\r\n更报大茆张外史，兴来须抱小雷琴。"
        },
        {
            "title": "小蓬莱（赵子昂篆颜）",
            "content": "仲瑛所藏《步虚词》四章，青城虞翰林所作。\r\n仙风道气，可厕之杨许间洞玄隐文也。\r\n仲瑛藏于玉山小楼，余遂扁之曰小蓬莱，为书《小游仙》\r\n四章于后云。\r\n东华尘又起瀛洲，十屋今添第几筹。\r\n阿母西来骑白凤，蛾眉相见不胜秋。¤"
        },
        {
            "title": "宫词（十二首）",
            "content": "北幸和林幄殿宽，钩丽女侍婕妤官。\r\n君王自赋昭君曲，敕赐琵琶马上弹。"
        },
        {
            "title": "小临海曲（十首。一名《洞庭曲》）",
            "content": "秦峰望东海，云气常飘飘。\r\n桑田明日事，奚用石为桥。"
        },
        {
            "title": "杵歌（七首。有序）",
            "content": "杭州刺史新令好，不用西山取石劳。\r\n拆得凤山杨琏塔，南城不日似云高。"
        },
        {
            "title": "海乡竹枝歌（四首）",
            "content": "门前海坍到竹篱，阶头腥臊蟛子肥。\r\n哑子三岁未识父，郎在海东何日归。"
        },
        {
            "title": "和杨参政完者题省府壁韵（二首。丙申岁）",
            "content": "皇元正朔承千岁，天下车书共一家。\r\n一柱东南擎白日，五城西北护丹霞。\r\n宝刀雷焕苍精杰，天马郭家狮子花。\r\n收拾全吴还圣主，将军须用李轻车。¤"
        },
        {
            "title": "浣花馆联句（吴兴赵雍仲穆篆颜，馆之主人顾",
            "content": "大厦千万余，小第亦云甲。\r\n\r\n【注释】：【注释】：\r\n永矢交友盟（仁），铜盘不须歃（瑛）\r\n【原题】：\r\n浣花馆联句（吴兴赵雍仲穆篆颜，馆之主人顾仲瑛记）"
        },
        {
            "title": "送理问王叔明",
            "content": "金汤回首是耶非，不用千年感令威。\r\n富贵向人谈往梦，干戈当自息危机。\r\n雄风豪雨将春去，剩水残山送客归。\r\n闻说清溪黄鹤在，鹤边仍有钓鱼矶。"
        },
        {
            "title": "小游仙（八首）",
            "content": "日落海门吹凤匏，须臾海水沸如炮。\r\n船头处女来相唤，知是洞庭千岁蛟。"
        },
        {
            "title": "赋拱北楼呈相君（杭州作）",
            "content": "伍子山头宋旧宫，龙楼改观倍蜚声。\r\n天连高柱星辰北，地控穷荒岛东。\r\n凤引短箫悲落日，鹤归华表语秋风。\r\n玉龙一曲千宫晓，江汉朝宗万国同。"
        },
        {
            "title": "冶春口号（七首。寄昆山袁、吕、郭三才子）",
            "content": "鲛卵兼金传海上，海人一尺立阶前。\r\n娄江马头天下少，春水如天即放船。"
        },
        {
            "title": "吴咏十章用韵复正宗架阁",
            "content": "曾侍虚皇第二筵，铁仙轻脱故依然。\r\n江州坐上初相见，还识人中孟万年。"
        },
        {
            "title": "小临海曲（十首。一名《洞庭曲》）",
            "content": "海客报奇事，青天火瓮飞。\r\n明朝雷泽底，新有落星矶。"
        },
        {
            "title": "上张太尉",
            "content": "上公柱国开藩府，露布朝驰拜冕旒。\r\n八阵风云闻羽扇，百年江汉见轻裘。\r\n鲸吹海雨来京口，雁带边声下石头。\r\n珍重晋公经济手，中兴天子复神州。"
        },
        {
            "title": "玉山以诗见招用韵奉答（二首）",
            "content": "君泛脂江我泛娄，沙棠小桨木兰舟。\r\n醉吹铁笛珠帘底，端为风流刺史留。"
        },
        {
            "title": "杵歌（七首。有序）",
            "content": "叠叠石石石赘赘，立竿作表齐竿旄。\r\n阿谁造得云梯子，戋刂地过城百尺高"
        },
        {
            "title": "览古四十二首（录三十四首）",
            "content": "襄阳有高士，生产不曾治。\r\n何以遗妻子，鹿门有深期。\r\n籍籍齿牙论，龙凤名诸儿。\r\n诸葛拜床下，可是圯桥师。¤"
        },
        {
            "title": "小临海曲（十首。一名《洞庭曲》）",
            "content": "网得珊瑚树，移栽玛瑙盆。\r\n夜来风雨横，龙气上珠根。"
        },
        {
            "title": "送贡侍郎和籴还朝兼柬李治书同年（二首）",
            "content": "吏部论思冠六曹，采言还后采时髦。\r\n不才何用麒麟揎，奇略须收虎豹韬。\r\n无奈关梁长扰扰，可堪州县正嗷嗷。\r\n乌台若见同袍李，为说扬雄老赋骚。"
        },
        {
            "title": "送王知事迁台架阁",
            "content": "河间王郎后王粲，文采风流发奇干。\r\n十年挟策胄子学，博士先生此邻县。\r\n登楼作赋少追骚，六代同风扫糜烂。\r\n孰知王郎气骨高，声处箴官执□弹。\r\n大朝陈署统乌府，三语从容五行雁。\r\n案头可但抱成书，簪笔□□曾坐旦。\r\n浙河以西风纪难，官寺狼残民久散。\r\n定应敷奏一鸣汤，未数威棱三斗炭。\r\n且令风裁徒事幕，三尺持平金石贯。\r\n喜见清出冰雪，又送文溪入秋汉。\r\n入秋汉。\r\n南端文法重检详，架阁名官资主辩。\r\n皂囊白简不敢咨，如守遗珠剑空盼。\r\n九重关内急群言，天子英明在东观。\r\n寄语西来王子渊，早颂贤臣职台谏。\r\n谏章前一及东南，且为盐租发长叹。"
        },
        {
            "title": "乙酉四月二日与蒋桂轩伯仲诸友同泛震泽大小",
            "content": "江国春归夏云孟，十日五日风雨横。\r\n具区摆阖浪如山，吴儿善泅并敢榜。\r\n今朝气候昨不同，湖头无雨兼无风。\r\n小施祠前棹讴发，楼船下水如游龙。\r\n大雷不动小雷伏，银海空青光夺目。\r\n鱼龙百怪暂祓除，平展轻绡三百幅。\r\n牙樯五两空中举，陈渎村中过挝鼓。\r\n烧笋既憩彭城湾，采莼复渡杨家浦。\r\n中流飓发占莫徭，须臾鲸浪吼蒲牢。\r\n长年捩柁称好手，小腰失箸生寒毛。\r\n蒋家二仲素奇士，更有登高羊叔子。\r\n老崖铁笛上青云，玉龙穿空卷秋水。\r\n船头可奈风水何，拔剑拟斫生蛟鼍。\r\n人生哀乐固相半，神灵涉意毋过多。\r\n鸱夷入海人不识，渔媪渔王配寒食。\r\n乡里小儿舞竹枝，乞与神童舞铜狄。\r\n我闻洞庭之峰其橘大如斗，剖而食之见奕叟。\r\n弱水不隔天表流，独我胡为牛马走？五湖挂席从此首。\r\n\r\n【注释】：【原题】：\r\n乙酉四月二日与蒋桂轩伯仲诸友同泛震泽大小雷望洞庭之\r\n峰吹笛饮酒乘月而归盖不异老杜坡仙游氵美陂赤壁也舟中\r\n各赋诗余赋二十韵为首唱"
        },
        {
            "title": "小蓬莱（赵子昂篆颜）",
            "content": "麻姑今夜过青丘，玉醴催斟白玉舟。\r\n莫向外人矜指爪，酒酣为我擘箜篌。"
        },
        {
            "title": "杵歌（七首。有序）",
            "content": "攻城不怕齐神武，玉壁堪支百万兵。\r\n不是南朝夸玉壁，关西南□是长城。"
        },
        {
            "title": "吴咏十章用韵复正宗架阁",
            "content": "江上梅花铁石心，江南肠断越人吟。\r\n南垣阁老多情甚，才见梅花便抱琴。"
        },
        {
            "title": "铁枪封万户至正壬辰七月二十日破贼于杭余尝",
            "content": "李铁枪，人之杰。\r\n将之强，手持铁枪丈二长。\r\n铁枪入手乌龙骧，龙精射之落搀抢。\r\n皇帝十有二载秋七月，红凶西来寇西浙。\r\n防关健儿走惶惶，铁枪一怒目眦裂。\r\n十万赭衣暗城阙，铁枪乌龙去明灭。\r\n须臾化作风雨来，净洗铜城满城血。\r\n呜呼！殪猰貐，屠封狼，铁枪之锋无与当。\r\n胡为将星昨夜坠昱关，铁枪一折天无光。\r\n天无光，人伥伥，云台倚天云潜伤。\r\n天子赠忠良，祠以血食冬青乡。\r\n呜呼！归来乎？铁枪。\r\n\r\n【注释】：【原题】：\r\n铁枪封万户至正壬辰七月二十日破贼于杭余尝歌以美之是\r\n年九月不幸死于昱关复为此歌之"
        },
        {
            "title": "漫兴（七首）",
            "content": "杨花白白绵初迸，梅子青青核未生。\r\n大妇当垆冠似瓢，小姑吃酒口如樱。"
        },
        {
            "title": "背立骊",
            "content": "首昂渴乌胯山峙，拂阶一把银丝委。\r\n金羁脱兔势无前，踣铁盘攒忽如掎。\r\n浅髋大脰方争涂，忍使骊龙老垂耳。\r\n倚风背立非背恩，驮锦秋高为君起。"
        },
        {
            "title": "小临海曲（十首。一名《洞庭曲》）",
            "content": "仙橘大如斗，浮之过洞庭。\r\n江妃浑未识，唤作楚王萍。"
        },
        {
            "title": "书扇寄玉嵒在瑶芳所书是日食金桃（洪武庚戌",
            "content": "昨日追随阿母游，锦袍人在紫云楼。\r\n谱传玉笛俄相许，果出金桃不外求。\r\n先生以洪武庚戌夏五月辛丑卒，此诗其绝笔也。\r\n\r\n【注释】：【原题】：\r\n书扇寄玉嵒在瑶芳所书是日食金桃（洪武庚戌夏五月）"
        },
        {
            "title": "西湖竹枝歌（九首。一作“小临海曲”）",
            "content": "鹿头湖船唱郝郎，船头不宿野鸳鸯。\r\n为郎歌舞为郎死，不怕真珠成斗量。"
        },
        {
            "title": "宫词（十二首）",
            "content": "每岁此禽先驾往返。\r\n开国遗音乐府传，《白翎》飞上十三弦。\r\n大金优谏关卿在，伊尹扶汤进剧编。¤"
        },
        {
            "title": "渊明抚松图",
            "content": "孤松手自植，保此贞且固。\r\n微微岁寒心，孰乐我迟莫。\r\n留侯报韩仇，还寻赤松去。\r\n后生同一心，成败顾随遇。\r\n归来抚孤松，犹是晋时树。"
        },
        {
            "title": "明皇按乐图（二首）",
            "content": "大唐天子梨园师，金汤重付轧荦儿。\r\n何人端坐阅乐籍，三万缠头不足支。\r\n龟年檀板阿蛮舞，花奴手中花如雨。\r\n钧天供奉真天人，上亦亲挝汝阳鼓。\r\n玉奴檀槽倦无力，忽窃宁哥手中笛。\r\n边风吹入新贡箫，铜池夜梦双飞翼。\r\n閤门边奏塞黈聪，耳谱更访明月宫。\r\n渔阳一震万窍聋，梨园弟子散如雨，惟有舞马伤春风。¤"
        },
        {
            "title": "西湖竹枝歌（九首。一作“小临海曲”）",
            "content": "湖口楼船湖日阴，湖中断桥湖水深。\r\n楼船无柁是郎意，断桥有柱是侬心。"
        },
        {
            "title": "小游仙（八首）",
            "content": "当时笑我去学仙，汝但求金与求田。\r\n不知昨夜城头鹤，问汝无人识墓阡。"
        },
        {
            "title": "题缪生佚写林塘图和倪元镇韵",
            "content": "清流带古郭，中有射鸭堂。\r\n苔衣画壁涧，石台花雨香。\r\n之子弄孤翰，相见竹梧苍。\r\n思幽天机发，虑清尘梦忘。\r\n会须琴堂夜，共宿破山房。\r\n\r\n【注释】：【注释】：\r\n（常熟缪贞，字仲素，为江浙掾史。次子佚，字叔民，年\r\n几冠，读书能画。）"
        },
        {
            "title": "采莲曲（二首）",
            "content": "东湖采莲叶，南湖采莲花。\r\n一花与一叶，持寄阿侯家。"
        },
        {
            "title": "苏台竹枝词  一十首",
            "content": "翡翠双飞不待呼，鸳鸯并宿几曾孤。\r\n生憎宝带桥头水，半入吴江半入湖。"
        },
        {
            "title": "韩蕲王夫人",
            "content": "巫家卜偶不为嫌，优女占夫事更坚。 \r\n看取异时真畏友，九重书上议黄天。"
        },
        {
            "title": "冬青冢篇",
            "content": "老羝夜射钱塘潮，天山两乳王气消。\r\n秃妖尚压龙虎怪，浮图千尺高岧峣。\r\n文山老客智且勇，夜舟拔山山不动。\r\n江南石马久不嘶，冢上冬青今已拱。\r\n百年父老愤填胸，不知巧手夺天工。\r\n青之木，郁葱葱，六綍更树蒲门东。"
        },
        {
            "title": "和篇",
            "content": "东方龙君嫁龙女，雷车彭彭载风雨。\r\n神奸夜邀髑髅语，碧草无光愁露渚。\r\n鲛宫绡寒珠泪泣，鸾裙行烟翠痕湿。\r\n阿环娇小不成妆，帝子霜田作汤邑。\r\n胭脂蒙土吹海腥，阳侯击浪玻璃声。\r\n湖边地皮薄如纸，长堤卷作长江水。"
        },
        {
            "title": "嬉春体四绝",
            "content": "月过蔷薇架，雕鞍未到家。\r\n小娃犹殢酒，拦路夺人花。"
        },
        {
            "title": "苏台竹枝词  一十首",
            "content": "馆娃宫中麋鹿游，西施去泛五湖舟。\r\n香魂玉骨归何处，不及贞娘葬虎丘。"
        },
        {
            "title": "盲老公",
            "content": "盲老公，侍御史，崇台半面呼天子。\r\n白米红盐十万家，凤笙龙管三千指。\r\n门前养客皆天骄，一客解散千黄苗。\r\n太阿之枋忽倒掷，槌杀义鹘招群枭。\r\n一客死，百客辱。\r\n万夫怒，一夫独。\r\n生缚老盲来作俘，百口贱良一日戮。\r\n独遣小娥年十五，腰金买身潜出户，驮作倡家马。\r\n\r\n【注释】：【注释】：\r\n（刺拜住哥台长。戊戌十月二十三日，党海寇，用壮士椎\r\n杀之。迈里古思将黄中禽拜住，尽戮其家。）"
        },
        {
            "title": "湖上感事漫成四小句",
            "content": "将石星空堕，灵山凤不飞。\r\n惟余霸头水，东去复西归。"
        },
        {
            "title": "与客登望海楼（二首）",
            "content": "蜒子雨开江上台，江头野老不胜哀。\r\n蜃将楼阁宫中落，引旌旗月下来。\r\n保障许谁为尹铎，事谐无复问文开。\r\n可怜歌舞旧城阙，又是昆明几劫灰。¤"
        },
        {
            "title": "吴咏十章用韵复正宗架阁",
            "content": "黄菊初华客未归，登高自试苎罗衣。\r\n真娘墓下好红叶，伍相祠前多翠微。"
        },
        {
            "title": "春侠杂词（一十二首）",
            "content": "西江媺人久不见，手把新题合欢扇。\r\n鲤鱼凭送相思书，灞王门前水如箭。"
        },
        {
            "title": "漫兴（七首）",
            "content": "长城女儿双结丫，陈皇宅前第一家。\r\n生来不识古井怨，唱得后主《后庭花"
        },
        {
            "title": "古井怨",
            "content": "井无水，荒龙死，水底喽喽话红鬼。\r\n仰天夜见黄姑星，长绳卷起天河水。"
        },
        {
            "title": "红酒歌谢同年智同知作",
            "content": "扬子渴如马文园，宰官特赐桃花源。\r\n桃花源头酿春酒，滴滴真珠红欲然。\r\n左官忽落东海边，渴心盐井生炎烟。\r\n相呼西子湖上船，莲花博士饮中仙。\r\n如银酒色不为贵，令人长忆桃花泉。\r\n胶州判官玉牒贤，忆昔同醉琼林筵。\r\n别来南北不通问，夜梦玉树春风前。\r\n朝来五马过陋廛，赠我胸中五色线，副以五凤楼头笺。\r\n何以浇我磊落抑塞之感慨，桃花美酒斗十千。\r\n垂虹桥下水拍天，虹光散作真珠涎。\r\n吴娃斗色樱在口，不放白雪盈人颠。\r\n我有文园渴，苦无曲奏鸳鸯弦。\r\n预恐沙头双玉尽，力醉未与长瓶眠。\r\n径当垂虹去，此兴吞百川。\r\n我歌君扣舷，一斗不惜诗百篇。"
        },
        {
            "title": "韦骨鲠（并序论）",
            "content": "韦骨鲠，性傄亻密，语轧。\r\n眼中有周公孔子，舌底有龙逢比干。\r\n见无义汉不律官，怒癭突项髆，芒刺生肺肝。\r\n说敢向汉遮栏，驾策不向秦钻。\r\n世人不识之，峨独角巾如豸冠。\r\n痛吟荡阴里，悲歌清泪滩。\r\n左从右衡万妾妇，朝梁暮晋千痴顽。\r\n弗弧弗刃劫白日，鈯郎模仿同虷。\r\n走毂下，出台端，力陈悖逆不赦金鸡竿。\r\n败红一阵逐风去，木駃万驾螺蛳盘。\r\n劫来秣陵市，佯狂落魄酒浇舌本黄河干。\r\n我有孤竹和君独丝弹，神仙狡狯只在吾人间，倒骑一笑，\r\n与尔共访西华山。\r\n\r\n【注释】：【注释】：\r\n（韦名清，江陵人。性强梗，好怒骂，人号为韦骨鲠。省\r\n台大臣有过，辄昌言之无忌。伪张氏太弟夺浙相位，相僚\r\n曰寿、曰的，拜其伪太妃。已而复夺台印章，大夫普持印\r\n未决，清走普所属语曰：“大夫尚不能殉印一死耶？”普\r\n死之。清时为察胥，独航海至京师上书，言寿、的丧节，\r\n普完节及陈便宜二十事，上不报，徒步回江陵故里。吴主\r\n欲仕之，清力乞骸骨侍亲，遂落魄金陵市中，以诗酒为事\r\n。母死后，服道士服，游五岳名山云。予以清非巨卿大吏\r\n，而嫉邪愤世，有祢正平之气节，求之于妾妇世，岂不在\r\n可咏之列耶？为作《韦骨鲠》诗。）"
        },
        {
            "title": "西湖",
            "content": "西湖风景开图画，墨客骚人入咏嗟。\r\n扇底龙鱼吹日影，镜中莺燕老年华。\r\n苏堤物换前朝柳，葛岭人耕故相家。\r\n今日消沉一杯水，两峰长照夕阳斜。"
        },
        {
            "title": "次韵黄大痴艳体",
            "content": "千枝烛树玉青葱，绿沙照人江雾空。\r\n银甲辟弦斜雁柱，薰花扑被热鸳笼。\r\n仙人掌重初承露，燕子腰轻欲受风。\r\n闲写恼公诗已就，花房自捣守宫红。"
        },
        {
            "title": "吴下竹枝歌（七首。率郭羲仲同赋）",
            "content": "骑马当轩鹄觜靴，西风马上鼓琵琶。\r\n内家队里新通籍，不是南州百姓家。"
        },
        {
            "title": "春侠杂词（一十二首）",
            "content": "朱提注酒酒如池，大白淋漓吃不辞。\r\n上楼更衣玉山倒，腰间带脱金犀毗。"
        },
        {
            "title": "赠笔生杨君显",
            "content": "杨君缚笔三十年，高艺岂止千人传。\r\n梁园学士为作传，虎丘道人会乞钱。\r\n桐叶秋风来古寺，苔花春水放归船。\r\n白头懒草《长门赋》，自写江南踏踘篇。"
        },
        {
            "title": "金谷步障歌",
            "content": "金谷水派银河流，金谷峙据三神丘。\r\n太仆卿君十二楼，花草不识人间秋。\r\n蜀江染丝红五色，紫凤衔丝终夜织。\r\n剪断鲸涛三万匹，天女江妃不敢惜。\r\n明珠量斛买娥眉，时时玉笛障中吹。\r\n红鸾翠鹊飞在地，香尘蹋蹋凝流脂。\r\n野鹰西来歌吹歇，踏锦未收风雨裂。\r\n楼前甲士屯如云，楼上佳人坠如雪。\r\n呜呼！董家郿坞金成泥，鬼灯一点燃空脐。\r\n齐州奴，何用尔，只须豆粥与萍齑。\r\n不见只今金谷底，野花作障山禽啼。"
        },
        {
            "title": "览古四十二首（录三十四首）",
            "content": "我爱王怀祖，面壁受人骂。\r\n不比少掾时，瞋目答米价。\r\n褊中顿有容，坦之讵能过。\r\n桓桓大将军，汉业在出跨。¤"
        },
        {
            "title": "玉莲曲为金陵张氏妓赋",
            "content": "芙蓉出五沃，荡漾水中央。\r\n托根遍七泽，濯影照沧浪。\r\n亭亭立淤泥，静试岳井妆。\r\n使君青雀舫，夜夜宿花傍。\r\n为结明珰盖，覆此并头芳。\r\n洛妃解瑶珮，王子荐琼觞。\r\n饥餐玲珑玉，渴饮醍醐浆。\r\n白日忽成晚，粉面落秋霜。\r\n窟不结子，柔丝断藕肠。\r\n波寒沉獭伞，愁杀野鸳鸯。"
        },
        {
            "title": "虞丘孝子词",
            "content": "虞丘孝子，父仇未雪。\r\n长剑柱颐，蕺草在舌。\r\n夜诵《独漉篇》，涕泗尽成血。\r\n呜呼！头上天，戴昏晓，千金去买零陵之匕刃，虞丘孝子\r\n心始了。\r\n\r\n【注释】：【注释】：\r\n（顾亮，会稽上虞人也。父珪，倡义兵拒海寇，与虏邵仇\r\n。至正戊戌冬，迈里古思引兵东渡，珪为虏所害。亮时年\r\n十五，每有推刃报仇之志，而未获遂也。阅去十余年，过\r\n余道其事，挥涕哽咽，发尽竖。予悲其志，为作《虞丘孝\r\n子词》以继古乐府云。）"
        },
        {
            "title": "宫词（十二首）",
            "content": "露气夜生蒨鹊楼，井梧叶叶已知秋。\r\n君王只禁宫中蛊，不禁流红出御沟。"
        },
        {
            "title": "冶春口号（七首。寄昆山袁、吕、郭三才子）",
            "content": "南朝宫体袁才子，更说西昆郭孝廉。\r\n自是《玉台》新句好，风流无复数《"
        },
        {
            "title": "题伏生受书图",
            "content": "爪丘崩，科斗藏。\r\n《典》、《坟》孰求楚左相，金丝未坏孔子堂。\r\n济南老生教齐鲁，绵蕝礼官何足伍？挟书严禁禁未开，盘\r\n诘谁能禁齐语？百年礼乐当有兴，天子好文开太平。\r\n百篇大义喜有托，十三女口传霝嘤。\r\n太常掌故亲往受，百篇仅遗二十九。\r\n河内女儿还可疑，老人屋中有科斗。\r\n建元博士孔襄孙，五十九篇为训文。\r\n嘉唐悼桀空有诏，孔氏全经谁与论。\r\n倪家书生能受学，一篇荐上元非朴。\r\n赏官得列中大夫，帝轨皇涂未恢扩。\r\n汉家小康黄老余，乌用司空城旦书。\r\n盖师言治在何处，后世徒走陈农车。"
        },
        {
            "title": "小游仙（八首）",
            "content": "曾与毛刘共学丹，丹成犹未了情缘。\r\n玉皇敕赐西湖水，长作西湖月水仙。"
        },
        {
            "title": "吴咏十章用韵复正宗架阁",
            "content": "馆娃宫里落花多，春色撩人可奈何。\r\n南省风流文架阁，宫才解赋馆娃歌。"
        },
        {
            "title": "寄苏昌龄",
            "content": "雄文曾读平徐颂，光射磨厓百尺长。\r\n秦府有时容魏徵，韩仇何日报张良。\r\n青草瘴深鸢跕海，碧梧春老凤鸣阳。\r\n扬雄识字知何用，只合终身白发郎。"
        },
        {
            "title": "冶春口号（七首。寄昆山袁、吕、郭三才子）",
            "content": "见说昆田生玉子，海西还有小昆仑。\r\n明朝去拔珊瑚树，龙气随飞过海门。"
        },
        {
            "title": "和杨孟载春愁曲之什",
            "content": "小楼日日听雨卧，轻云作团拂帘过。\r\n金黄杨柳叶初匀，雪色棠梨花半破。\r\n东家蝴蝶飞无数，西邻燕子来两个。\r\n玉关万里尺书稀，羞杀牡丹如斗大。"
        },
        {
            "title": "邯郸美人二首",
            "content": "邯郸市上美人家，美人小袜青月牙。\r绣靴对着平头鸦。\r平头鸦，蹋场下。\r包银壶，驮细马。\r裙翻柳脚垂青空，水花吹乱秋芙蓉。\r须叟气喘如渴虹。\r如渴虹，索银瘿。\r转辘轳，饮金井。"
        },
        {
            "title": "黄金壕",
            "content": "黄金壕，七丈高。\r帐前养子健如虎，虎行天下莫敢侮。\r掷戟生狼心，杀贼非杀父。\r脐光夜如漆，灯油金紫■。\r儿法不留，储金积谷将谁收？可怜司徒座中咤，一死不赦高阳侯。\r注：■——左“衣”部加“朋”"
        },
        {
            "title": "孔北海",
            "content": "孔北海，辟一隅。\r座客日高谈，论未闻，谈庙谟。\r弥生本独士，罪书空累予。\r在生承祖亦清俊，献策未为疏。\r言不听，何取诛？孔北海，儒亦迂。\r郑玄何取尊乡闾，妻孥已属青州牧，流矢几前犹读书。"
        },
        {
            "title": "王孝子祥",
            "content": "王孝子，魏三公。\r雀入幕，鲤入冰。\r孝子可移臣子忠，而况三老北面天子尊辟雍。\r何司徒，荀仆射，九锡王前相率拜。\r孝子龙钟亦长揖，爵级同升在三太。\r三太何足尊，不若犍为李孝孙。"
        },
        {
            "title": "鄂国公",
            "content": "玄武门前人蹀血，虬须天子谏凶孽。\r谁开贞观太平功，夺朔将军三寸铁。\r三寸铁，鄂国公，将军真有回无功。\r呜呼，海池一语开天听，手敕亲颁宫府定。\r人知房杜掌经纶，谁识将军善词命？善词命，万古之无谁与并？"
        },
        {
            "title": "黥面奴",
            "content": "黥面奴，花作骨，锦作肠，行年十四善文章。\r君臣赋诗及妃后，黥奴代诗毫捷走。\r狎臣夺爵知几筹？黥奴兼才夸八斗。\r桑阴既引武家郎，小崔更入中书堂。\r春宫节愍痛至骨，一剑肯贷临淄王？呜呼，巨神秤，称天下，黥奴手，那可把？谁向朱屠借铁锤，锤杀司衡巨神者！"
        },
        {
            "title": "大腹儿",
            "content": "大腹儿，腹空侗。\r胡旋舞，疾如风。\r君王醉眼大朦胧，乃谓赤心贮中其中。\r君王宠之恩日厚，宫中洗儿中冓丑。\r大腹小儿胆如天，不拜君王先拜母。\r宫门引虎杨与高，范阳虎势日咆哮。\r将军可曾斫大腹？帐下却赖猪儿刀。"
        },
        {
            "title": "雷海青",
            "content": "雷乐工，先王使侍华清宫。\r营州羯奴作天子，梨园弟子群相从。\r雷乐工，投乐器，恸哭西风双血泪。\r凝碧池头刀谩攒，试马柱前詈不畏。\r於乎，雷乐工，既解此，何不筑中置一匕？"
        },
        {
            "title": "祭曲江",
            "content": "天子忆忠言，前此枉圣恩。\r始知龙虎道，即上是东门。"
        },
        {
            "title": "押国宝使",
            "content": "杨仆射，相天子，对泣妻儿不知止。\r砀山之贼着柘黄，金祥殿前送国玺。\r岂不闻谢家傲吏生清风，解玺肯为齐侍中？"
        },
        {
            "title": "老奴",
            "content": "张老奴，脱死囚。\r貂珰中，第一流。\r晋王床前受顾命，赖有亚子承箕裘。\r老奴建议何堂堂，唐家日月肯使窃朱梁？晋嗣皇，易为谁主著柘黄。\r呜呼，老奴之志不负唐，亚子负唐仍负张。"
        },
        {
            "title": "张颢刺客",
            "content": "晋刺客不杀朝服臣，唐刺客不杀寝苫人，淮南刺客不杀幕府宾。\r嗟此二三子，磊磊天下士。\r呜呼，枭颢首，轘纪胸，淮南刺客可无功？"
        },
        {
            "title": "花门外",
            "content": "大唐宇宙非金瓯，黄头奚儿蟆作虬。\r跳河蹙陇翻九土，惊乌夜半呼延秋。\r朔方健儿袖双手，战马嘶春舞杨柳。\r当时天骄不借兵，渭阙黄旗什来久。\r快哉健鹘随呼招，渡河万匹疾如飙。\r白羽若月弓干骄，弯弓射天落■旄。\r於乎，健鹘有如许，徼功索花固其所。\r明年西下崆峒兵，壮士重忧折天柱。\r折天柱，唐无人，引狼殪虎狼非麟。\r空令汉女嫁非匹，穹庐夜夜愁寒云。"
        },
        {
            "title": "五父",
            "content": "灵武储君奋潜邸，飞龙小儿乘势起。\r大权世袭脱靴翁，从此门生视天子。\r李五父，黄门郎，中书狡计死张后，西内禁兵移上皇。\r李五父，唐之悖。\r天阙不正市曹诛，半夜盗儿偷首骨。\r呜呼，门生不忍丑，尸磔赐葬隆恩酬定策。"
        },
        {
            "title": "江西铙歌二首",
            "content": "繄龙兴，藩西江，二皈章，国骏庞。\r江有砥柱，胡为鸿流洚。\r勍蛮效尤，蟊贼内讧，三台映太微，国士俱无双。\r王旅啴，钲鼓纵纵，天威震赫群凶■，八郡望风咸来降，武功既成毋从从，圣人南面殿万邦。\r注：■——左“手”右“双”维白金有章，维国之光。\r九鼎既峙，翕元化以张。\r大冶范金，吐景耀铓。\r■螭纽龟，鸾翥凤翔。\r官臣实司之，植我皇纲。\r孰函且藏，启发祯祥。\r操挈系政柄，繄德是将。\r符节允合，人文昌荡。\r攘凶顽，时乃康。\r与国咸休，万年膺天庆。\r注1：■——左“虫”右“留”"
        },
        {
            "title": "刘节妇",
            "content": "大江东流接混茫，金山焦山郁相望。\r铁瓮长城北枕江，中有三槐节妇堂，壁立万仞之高冈。\r自别母氏归刘郎，中朝琼树摧秋霜。\r玉琴不奏双鸳鸯，玉笙不吹双凤凰。\r络纬夜啼月上房，烛光照泪垂汪汪。\r纺绩给朝莫，群雏忽成行。\r生处同室居，死期同其藏。\r新阡种松三尺强，黛色已见参天长。\r流脂入地成琥珀，终夜吐焰如丹光。\r扬雄与冯道，不异燕赵倡，食君之禄而弗与国同存亡。\r呜呼，节妇之德不可量。\r节妇之发白于雪，节妇之心化为铁。\r我歌为继柏舟诗，门户他年耀旌节。"
        },
        {
            "title": "春晖草",
            "content": "宜男花，春晖草，小草报春晖，叶好花亦好。\r花上青蚨缀枝满，阿奶花开春日短。\r疾风卷地起，劲草偃如麻。\r借问春晖草，漂蓬落谁家。\r阖闾城外髑髅台，阿奶些魂台上来。\r宜男草抽花染血，花上之血不可灭。"
        },
        {
            "title": "磔鸩",
            "content": "蕲州鬼，鬼来恶。\r蕲州鸩，鸩何凶。\r声如万腰鼓，百鸟不敢鸣。\r委地一片羽，百草不敢生。\r如何崇家栅养相夸矜。\r司隶忽上奏，焚灭不留形。\r秋官司天法，杀物自有刑。\r啧啧驱我嫉，■■劝我耕。\r天何生尔毒，毒作人中兵。\r我愿天悔祸，仁凤下虞廷。\r注：■■——左“分”右“隹”"
        },
        {
            "title": "天车诗",
            "content": "百日漏天瓠河决，高丘十丈蛟龙穴。\r髯星降世教天车，刳尔雌雄两龙节。\r胶泥琐口如折筒，天窍地窍中相通。\r疲氓拜舞寒神教，喜气上天成白虹。\r戽干水怪支祁走，海底珊瑚拾星斗。\r坐令垫土成寸金，丈尺官来履丘亩。\r我闻阿香阁雷车，农车巧运脱壳蛇。\r如何天车阅天巧，马钧不泄三农家。\r九重帝车运北斗，五风十雨调大有。\r我愿天仓红粟朽，农食冬舂饮春酒。\r和我歌，击壤叟。"
        },
        {
            "title": "游陈氏园有感",
            "content": "陈家园，野塘基。\r千金花锦地，千年子孙期。\r历岁未半百，池台生橹葵。\r红楼在西家，无址遥相移。\r主公规戒石，草中字离离。\r妾流厮养妇，客散屠沽儿。\r尚有庭中树，高蔓女萝枝。\r飞来双燕子，岂识春风悲？嗟我陈家园，盛衰固有时。\r我闻陈主公，义侠犹见推。\r挥金周所急，解佩酬相知。\r君不见西家龌龊子，生女作门楣。\r娇客灭门户，重令后人嗤。"
        },
        {
            "title": "三妇词",
            "content": "大妇善主馈，甘旨出中厨。\r中妇善调筝，清歌似罗敷。\r小妇似小乔，中夜读兵书。\r丈人不复乐，起起去防胡。"
        },
        {
            "title": "王氏女",
            "content": "王氏女，始州人。\r羌中老虎旁金地，朝接长安暮聚南山群，庞家大将不敢嗔。\r王氏女，在虎门。\r上马与联辔，下马与饮酒。\r老虎卧酣上马走，拔刀杀虎如杀狗。\r王氏女，真奇勋。\r锡以崇义号夫人，不数李家娘子军。"
        },
        {
            "title": "华山高",
            "content": "思美人兮西华山，我欲往兮如天难。\r上通帝座二气之呼吸，下冲龙门百折之昆仑源。\r秦关桃林之寒贔屭于其左兮，右抱万顷白玉所产之蓝田。\r金天太白实主宰，井鬼上应精灵躔。\r巨灵一擘万古不可合，首阳下有根株连。\r云台仙掌现真迹，朱衣赤须垂橐晞。\r明星玉女不许以玉眼见兮，玉盆绿水洒不竭，一匹石马谁来牵？嗟尔华山人，不归来兮徒留连。\r人间尘土那可以久住？白云蹋尔夷眠。\r天池注脑晞绿发，玉浆渴饥飡莲。\r伐毛洗髓不足较，白日一嗔三千年。\r觉来招酒姆，骑茅龙，访子先。\r更呼山东李谪仙，搔首问青天。\r巨灵接见娲皇前，惊呼一笑轩辕之子弥明癫。"
        },
        {
            "title": "慈母爱",
            "content": "慈母爱，爱幼雏，赵家光义为皇储。\r龙行虎步状日异，狗趋鹰附势日殊。\r膝下岂无六尺孤，阿昭阿美非呱呱。\r夜闼鬼静灯模糊，大雪漏下四鼓余。\r百官不执董狐笔，孤儿寡嫂夫何呼？於乎，床前戳地银柱斧，祸在韩王金柜书。"
        },
        {
            "title": "卖盐妇",
            "content": "卖盐妇，百结青裙走风雨。\r雨花洒盐盐作卤，背负空筐泪如缕。\r三日破铛无粟煮，老姑饥寒更愁苦。\r道旁行人因问之，试泪吞声为君语：妾身家本住山东，夫家名在兵籍中。\r荷戈崎岖戍闽越，妾亦更里来相从。\r年来海上风尘起，楼船百战秋涛里。\r良人贾勇身先死，白骨谁知填海水。\r前年大儿征饶州，饶州未复军尚留。\r去年小儿攻高邮，可怜血作淮河流。\r中原音讯绝，官仓不开口。\r粮缺空营木落烟火稀，夜雨残灯泣呜咽。\r东邻西舍夫不归，今年嫁作商人妻。\r绣罗裁衣春日低，落花飞絮愁深闺。\r妾心如水甘贫贱，辛苦卖盐终不怨。\r得钱籴米供老姑，泉下无惭见夫面。\r君不见绣衣使者浙河东，采诗正欲观民风。\r莫弃吾依卖盐妇，归朝先奏明光宫。"
        },
        {
            "title": "碎玉杯",
            "content": "唐太弟，礼贤能。\r玉杯传玩轻国士，宝器何重士何轻？元城老臣怒生瘿，取杯掷地玻璃声。\r唐太弟，谢君罪，比君笔头公，荣名千万载。"
        },
        {
            "title": "太山篇",
            "content": "巍乎高哉，太山之山三万八千丈兮，五岳之伯、万山之宗。\r上有云官、霞伯、明皇、玉女、金台、石室高重重。\r三十六天第一洞，是为蓬玄太空之上穹。\r上帝赐以金箧之玉策，司命下土开群蒙。\r自从崇伯子受命告厥功，至今七十二君坛壝留遗踪。\r触石之云可以一朝雨，封突起，化作海岛二十金芙蓉。\r三神尚有刘郎记，五官不受秦皇封。\r东方有岩名日观，羊角而上千万盘屈始窥大门小户之天聪。\r黄河西来如线走其下，齐州九点烟灭蒙。\r秦观见长安，吴观见会稽，周观见洛嵩，圣人登之天下小似东龟蒙。\r夜闻巨灵荡蹋西华峰，流血下染洪河红。\r嵩高不生帝王佐，常山蛇怪两首而三瞳。\r天上金乌下倒景，大星僭晓芒角流妖峰。\r铁道人手持一雌一雄双铁龙，骑龙天关叩天语，夜拜日驾五色披祥虹。\r天封地禅礼数绝，征兵三度谣嵩童。\r博陆侯，狄梁公，虞渊取日扶桑东。\r太阳当天天下白，照见地下虮虱金头虫。\r金头虫，如蠛蠓。"
        },
        {
            "title": "三使相",
            "content": "金床脱落龙作鼠，崔相陆相不敢语。\r银挝画地数罪名，奉玺前拜天子妇。\r上书进士空遑遑，桓文霸烈谁敢当？明年功在三使相，勋爵浪受东平王。"
        },
        {
            "title": "击球使",
            "content": "击球场，开选秋，临轩天子为状头。\r许州敬瑄在榜眼，授官西川第一筹。\r考官惜无石老忧，下第愁杀杨罗牛。"
        },
        {
            "title": "双雉操",
            "content": "双雌雉，锦绣裆。\r朝呼凤皇侣，暮宿鸱枭房。\r三雏角角声相将，晋阳罗网艾如张。\r艾张不可脱，小喜鹊子空先仿。\r一雄欲苟存，两雌誓溘亡。\r於乎，宁为两烈脱燕王，不活不笼异姓王。"
        },
        {
            "title": "宦官妾妇词",
            "content": "君不见天宝时，云雨丧师君不知。\r宦官高力士，独为君言之。\r力士忧国岂可卑？又不见，建炎春，盗炎真州君不闻。\r宦官郤成章，上疏疵大臣。\r成章忧君君反嗔。\r於乎，咸淳师相势绝伦，襄樊蔽匿谁敢云？漏语一杀宫中嫔。"
        },
        {
            "title": "断腕楼",
            "content": "老羶裹骨木叶山，飞楼突起穹庐间。\r云是阏支好风节，快斧斫断红丝腕。\r红丝腕，为谁断？群酋什什圹中满。\r赵家侍儿言太迫，阏支面赤情頟頟。\r岂如南朝司户妻，断臂旌门大字题。\r东舟小儿食虎气，引得南兵石桥至。\r抹搭河边牝豕啼，孽风吹楼作平地。"
        },
        {
            "title": "新店民",
            "content": "贞元天子愎且疑，贞元朝廷先谏司。\r吏格诏书虐征敛，天子九重殊未知。\r穷冬猎骑新店下，老氓不识天颜威。\r敢以刍荛动天听，不将瓜果徼私恩。\r内相贽，外相泌，知无不言言不欺。\r如何善言疾苦不如奇？"
        },
        {
            "title": "姚家有牙将",
            "content": "姚家有牙将，腰佩双青萍。\r追行长乐驿，夜杀程务盈。\r作表雪主罪，仗脸随自刑。\r我歌古义烈，岂愧宫门刭？"
        },
        {
            "title": "青虫",
            "content": "青衣虫，平生读书孝与忠，天子赐第蓬莱宫。\r东归执笔琼台阙，劝进天平犯天戎。\r青衣虫，献策海岛计亦穷，刘家军师邮汝容。\r青衣虫，悔不为白头蠹老死文字中。"
        },
        {
            "title": "金人击球图",
            "content": "靺鞨国，鹘产仇，赤药手吐妖狐愁。\r夹山丈雪走髑髅，黄羊紫骼薰神州。\r丽春堂前春正好，胭脂妆花绒剪草。\r君王自作击球戏，说与郎君莫相恼。\r飞虎帜，蟠龙裘，乌纱顶换银兜鍪。\r四垂带绾双白月，玉瑙紧贴金笼头。\r袒臂交肩捷过鸟，铁棒旋身电光绕。\r一阵欢声扫地来，火珠迸落双华表。\r盲骨天人赤龙须，火伍要与常人殊。\r画工俗笔不可摹，漫作十国朝王图。\r於乎，五国城，一丸土，不为羊哥封国户，麒麟脱地地一裂，千古球场吊禾黍。"
        },
        {
            "title": "题谢氏一勺轩",
            "content": "一勺水，不满斗。\r我吸之，勺在手。\r上连天津尾，下泄海焦口。\r主人饮，小池凿；吾蔀青，天纳牖。\r吾铁崖道人韪之曰：有人悟此环，云梦吞八九。"
        },
        {
            "title": "题子昂五花马图",
            "content": "赵公马癖如邓公，曾骑赐马真龙骢。\r沤波亭上风日静，想像天厩图真龙。\r乌云满身云满足，紫焰珠光夺双目。\r九花风细虬欲飞，五色波清锦初浴。\r只今买骨黄金台，圉家豢牧皆驽材。\r将军临阵托生死，照陵石马空遗哀。\r此图年深神亦化，后来何人夸笔亚。\r不见真龙空见画，犹得千金索高价。"
        },
        {
            "title": "双飞燕调",
            "content": "玉无瑕，春无价。\r清歌一曲，俐齿伶牙。\r斜簪鬀髻花，紧嵌凌波袜，玉手琵琶弹初罢。\r怎教他，流落天涯，抱来帐下；梨园弟子，学士人家。"
        },
        {
            "title": "送史才叟迁上饶吏，代冯元赠",
            "content": "一门三相两封王。\r见说郎，美文章。\r收拾长才青眼是黄堂。\r柏府槐厅朝暮直披玉雪倚冰霜。\r灵山怀玉郁苍苍。\r古城隍，带仙房。\r瑶草紫芝陏处发天香。\r尽道如今千外好■■■■■■■■■■■金缕唱，锦帆张。"
        },
        {
            "title": "桂轩辞",
            "content": "桂树丛生兮轩之阳，沐雨露兮含风霜。\r王孙不归兮春草歇而不芳，轩中之人兮寿而康。\r折琼枝以为佩兮餐金粟以为粮，轩中之乐兮乐无央！桂树丛生兮轩之阴，虬龙盘拏兮猿狖笑吟，王孙不归兮实劳我心。"
        },
        {
            "title": "题清閟堂雪蕉图",
            "content": "洛阳城中雪冥冥，袁家竹屋如笄篁。\r老人僵卧木偶形，不知太守来扣扃。\r辋川画得洛阳亭，千载好事图方屏。\r寒林脱叶风寥泠，胡见为此芭蕉青？花房倒插玉胆瓶，监华乱点青鸾翎。\r阶前老石如秃丁，银瘤玉瘿魦星星。\r呜呼妙笔王右丞，陨霜不杀讥麟经。\r右丞执政身彤庭，燮理无乃迷天刑。\r胡笳一声吹羯腥，血沥劲草啼精灵。\r呜呼尔身如蕉不如蓂，凝碧沱上先秋零。"
        },
        {
            "title": "次韵省郎蔡彦文观潮长歌，录呈吴兴二守、云",
            "content": "双海凤，跳天吴，八月十八观天下无。\r蓬婆之山突兀眼前见，有如祖龙万锋来东驱。\r婆留一箭气相敌，强弩不用三千夫。\r云辱成楼不可轩，大铁摇识谁能屠？招潮小儿不畏死，两螯蹋浪心何粗。\r榑桑烂，若木枯，苹瓢古愤无时苏。\r东维子，惊相呼。\r长风破浪未归去，一叶欲事寰瀛图。\r冯谁之，一尺素，中有万里河汉乘吾桴。"
        },
        {
            "title": "题朱蓬峰梦游仙宫殿，明日偕见西辨章进凝香",
            "content": "青莲老人青佩环，自言昨夜梦游海上天梯山。\r天梯之山三万八千丈，琼台双阙开天关。\r赤藤飞上最绝，千树琪花散晴影。\r通明前殿上觐玉虚翁，左面长眉瞳炯炯。\r玉翁元是太极仙，手弄两丸日月旋。\r天扃地户司启闭，玄牝一钥开天先。\r青莲老人南极裔，泰华开花一千岁。\r大人赋奏马文园，玉藕如船浇渴肺。\r殿前作诗明月光，光彩下彻下土中书堂。\r明朝写得凝香章，蝴蝶飞来七宝床。"
        },
        {
            "title": "联句书桂隐主人斋壁",
            "content": "九凤山阳漂渎阴，十年曾记此登临。\r仙人一去橘破斗，小山重招花作金。\r勺水研池圆洗胆，老蕉书叶倒抽心。\r瞿昙像现雪生壁，木客诗成风满林。\r白马胡僧经写具，青乌方士石旋针。\r大花雪舞昆吾剑，一索珠县斛律琴。\r出柙怒号斑额兽，镇龙解语雪衣禽。\r掀髯自作苏门啸，抱膝谁歌梁甫吟？联句弥明诗句就，内中韶■有遗音。\r注：■——“获”字繁写后去“犬”部换三点水"
        },
        {
            "title": "寄两道原诗二首",
            "content": "信公令住竹林寺，曾寄吴盐道起居。\r戴家泊上收秣米，凌湖门外好鲈鱼。\r缁衣宰相日给告，清客道人新著书。\r若问西湖湖上伴，竹枝零落柳枝疏。\r老人■町延何如？闻■移车霅上居。\r瓮口新包竹叶酒，船头学钓桃花鱼。\r雄文曾骂六国印，绮语更著三家书。\r两家道郎我所爱，何啻林间见二疏。\r注1：■——左“田”右“可”"
        },
        {
            "title": "题夏氏槐梦杆",
            "content": "何人觅得大槐国，国在人间人不识。\r五马既赴南柯侯，千金更选东床客。\r金鸡一声叫东方，蝴蝶飞来春一场。\r君不见绿林周虎郎，匍匐尚拜蚍蜉王。"
        },
        {
            "title": "狄武襄",
            "content": "宾州海月光团团，银花火树烧烂班。\r将军如内客未敢，捷书已■昆仑关。\r当时谏官疑武士，岂知辨贼遽如此？於乎，铜面将军今岂无？世无丞相庞公甘老死！注：■——“改”字左部换“危”"
        },
        {
            "title": "用苏昌龄韵，赋李紫筼白云窗",
            "content": "紫筼之筼筼满林，白云之云云复深。\r忽见南山有真意，时闻好鸟流清音。\r盆翻玉女当窗雪，棋款仙樵石几阴。\r为子朗歌成古调，写以老铁解庐琴。"
        },
        {
            "title": "十七日过无住庵，因留题签上人半云轩",
            "content": "我访东山丞相谱，因过南墅半云竂。\r雉栖薜荔都苍墓，鳌补天容大士桥。\r万岁藤枝神蜕杖，三花树子瘿为瓢。\r老僧好事兼好客，时作远公莲社招。"
        },
        {
            "title": "八月五日喜雨，初阳台上作",
            "content": "敲门空过太史宅，曳杖却上初阳台。\r雷从葛仙井底起，雨自黄妃塔上来。\r官军捷报铜铊陌，山人酒泻白螺杯。\r凭谁得知诗句好，山东李勋今有才。"
        },
        {
            "title": "十月六日，席上与同座客陆宅之、夏士文及主",
            "content": "新泼葡萄琥珀浓，酒逢知己量千钟。\r犀盘箸落眠金鹿，雁柱弦鸣应玉龙。\r紫蟹研膏红似橘，青虾剥尾绿如葱。\r彩云吹散阳台雨，知有巫山第几重？"
        },
        {
            "title": "主之约诗，用宇文韵",
            "content": "我寻三十高僧阁，还有支郎第一流。\r湖上风烟留晚照，山中草木带边秋。\r水晶宫开碧菡萏，金粟堆呼黄栗留。\r马题诗■■■寺，行人有比岘山游。"
        },
        {
            "title": "与姜羽仪诗",
            "content": "六韬人去无家学，独说吾乡有羽仪。\r太尉府中招处士，湖州幕里看宾师。\r座分雨露黄封济，门护风云赤羽旗。\r湖上老夫询出处，扁舟一叶似鸱夷。"
        },
        {
            "title": "至正庚子重阳后五日，再饮谢履斋光漾亭，履",
            "content": "满城风雨送重阳，雨后花开重举觞。\r仙客新来殷七七，佳人老出楚香香。\r干时懒上平蛮策，度世惟求辟谷方。\r光漾亭中诗易老，不须春梦到西堂。"
        },
        {
            "title": "感时一首",
            "content": "壮志凌云气食牛，少年何事苦淹留？狂歌鸣凤聊自慰，旧学屠龙良已休。\r台阁故人俱屏迹，闾阎小子尽封侯。\r愁来按剑南楼坐，寥落江山万里愁。"
        },
        {
            "title": "八月五日，偕钱唐王现、海昌李勋、大梁滑人",
            "content": "十年不踏玛瑙石，今日重登口子峰。\r外湖水绕玉螮蝀，里湖水浸金芙蓉。\r崔老题诗欲招鹤，生公说法善降龙。\r浮云富贵眼前见，从此道人轻万钟。"
        },
        {
            "title": "答倪生德中来韵",
            "content": "绮山才子才庸峭，素色成文似邵绫。\r待诏归来金马客，题诗寄去碧桃僧。\r画眉谁问张京兆，多病深怜马茂陵。\r昨夜西堂安梦好，惠连春思又新增。"
        },
        {
            "title": "送谢太守",
            "content": "朝廷遣使航东海，万里南来送玺书。\r著屐登山良不恶，分符典郡复何如？白苏事业千年后，吴楚封疆百战余。\r今日养民方急务，肯将征算及舟车？"
        },
        {
            "title": "用顾松江韵复理贰守并柬雪坡刺史",
            "content": "仙客归来隘九州，身骑黄鹤记南游。\r乌衣故国江山在，铜柱荒台草木秋。\r起舞刘琨空有志，登高王粲不胜愁。\r问君蔗境今何在？只忆当年顾虎头。"
        },
        {
            "title": "八月初四日，雪坡太守周门柘入云居山中，复",
            "content": "文章太守早休牙，五马传呼处士家。\r好客新分朱露酒，题诗近在白云窝。\r山中子落千年桂，海上人归八月槎。\r水月楼头横玉笛，误猜萼绿是韶华。"
        },
        {
            "title": "寄沈秋渊四绝句",
            "content": "大将军诰入酒市，贵公主镜落田家。\r不知有客琅玕所，独自吹笙醉碧霞。\r句曲已无张外史，道士今有沈东阳。\r裁云剪月三千首，独虎仙官不取将。\r鹿皮之冠鹤氅裙，军前不肯带铜鱼。\r花猫望鹿拜履下，知有枕中黄石书。\r鹦鹉水深莲叶航，书来约过百花庄。\r醉披锦袍上船去，倩得小姬连笛床。"
        },
        {
            "title": "小香",
            "content": "一场春梦不须忙，剩买春风又几场？一丈花开红玉蝶，小香何日比花长？"
        },
        {
            "title": "送赵季文都水书吏考满诗",
            "content": "勾吴水为国，桑田水相争。\r水大连陂湖，水小吞泖泾。\r高庐或凡垫，下土孰容耕？吴荫罹患久，都水置司平。\r治水亦多术，害■利始兴。\r侃侃赵公子，为吏有能声。\r弃流截高岸，芜塞开通塍。\r都府资治画，课最上农乡。\r迁官到州县，穑事语田更。\r推此泽物志，圣化相流行。"
        },
        {
            "title": "绿阴亭诗",
            "content": "公子迈流俗，淡然薄世荣。\r华亭入幽邃，水日有馀清。\r高梧罗前庭，修竹被两楹。\r重阴秘清昼，好鸟时一鸣。\r佳辰展芳燕，良会欣合并。\r清歌发绮席，鼓瑟更吹笙。\r群公尽词客，列坐故尘缨。\r言笑遂真性，觞咏畅幽情。\r清阴与日转，不知日东生。"
        },
        {
            "title": "舟过黄店",
            "content": "水会鱼盐市，霜清蟹稻天。\r高桥十字港，新刹四边田。\r树老乌银荚，花开白玉颜。\r老翁夸乐岁，斗米直三钱。"
        },
        {
            "title": "题逸乐子卷",
            "content": "烟水风尘外，先生一草堂。\r干时无战策，却老有丹方。\r蒲方抄书短，松花酿酒日。\r有时歌欸乃，小艇在沧浪。"
        },
        {
            "title": "送康司业诗",
            "content": "赫赫胄监，礼乐攸司。\r祭酒长之，师氏贰之。\r明天子作，我民■极。\r何以播教？师氏有职。\r惟明天子，惟烈祖是，因烈祖始。\r受命肇立成均，天子戾止。\r作尔多士，多士济济。\r惟天子使，曰若康公，穆穆雍雍。\r多士济济，惟言来从。\r天子问道，其言如钟。\r天子广化，其德如风。\r维桢作颂，配于乐工。"
        },
        {
            "title": "寿岂诗",
            "content": "有桥洋洋，在堂之阳。\r岂弟君子，令德不爽。\r文文如■，■衡其锵。\r酌以旨酒，以燕乐我父兄。\r瞿叔孝友，寿岂孔箴。\r有谖奕奕，在堂之北。\r岂弟君子，令德有赫。\r饮御我族，以及我宾客。\r瞿叔岂弟，班裳赤舄。\r寿且乐康，田尔令德。\r注1：■——“满”左边换“王”注2：■——左“王”右“忽”"
        },
        {
            "title": "送薛推官诗",
            "content": "有渊有清，又静且平。\r有照斯应，孰有挠有澄？我有疑臬，伊谁质之？我有往罚，伊谁出之？孰夺我美？心如失之。\r虽夺我美，其用则迩。\r何以用之？骢马御史。\r维骢马史，群吏之师，四方之纪。"
        },
        {
            "title": "杭州龙翔宫重建辞",
            "content": "五马渡江一马龙，东邸观阙森开张。\r穆将祀余感生皇，渡以瞟怒威灵仰。\r十一景纬生寒芒，天人南下南斗傍。\r朝与龙飞暮龙翔，翠蓬三度黄尘扬。\r灵宫特立天中央，湖眉海眼东西望。\r地柱不顷天乳长，黄须仙伯古冠裳。\r龙脑宝藏声琅琅，上清净扫赤尾蜉。\r六龙在天天下昌，山君海孤纷来王。\r南极上寿日重光。"
        },
        {
            "title": "玄妙观重建玉皇殿诗",
            "content": "神鳌载弁青浮红，水晶宫阙神人宫。\r金铺雕础固且崇，参差珠阁当天中。\r仰瞻倍扆天人容，天威只赤下地通。\r白云之乡帝乘龙，翩然大荒灵下降。\r彩烟绮雾陛九重，灵鹤万舞来从东。\r五方之人叩吉凶，帝愍下土叩辄从。\r物不疵疠岁屡丰，十日一雨五日风。\r圣人体天上帝同，好生之德天同功。\r祝圣人寿生聪聪，倥侗至德还古蒙。\r弥天万年天无终。"
        },
        {
            "title": "重建海道都漕运万户府诗",
            "content": "朔方圣人启中天，天府之国宅幽燕。\r帝车回旋统幅员，南海北海无中边。\r海陵餫饷至领颛，龙骧万斛谁开先。\r神人手执鲸鲵鞭，朝发扶桑暮咸渊。\r清明风生五两悬，不周风起人南还。\r炮云不作飏不颠，神灯在天大珠圆。\r帝曰开府其区堧，出台入省居才贤。\r将军来自西子阗，高明大屋重翚骞。\r十风五雨熟大田，天仓如泉积陈身。\r武夫翼艘挟飞仙，天人交赞利万全。\r漕臣奏功帝曰然，囷星煌煌千万年。"
        },
        {
            "title": "木斋诗",
            "content": "七日混沌离，穿凿争七窍。\r硕果一失仁，百体俱弗肖。\r巧诈日横生，售朴至深溺。\r圣人忧世心，世变若愿燎。\r安得至木资？与世作津桥。\r学斋取木名，众巧不同调。\r回愚与参鲁，入室得道要。\r岂是灰槁人，灭心比灭爝。\r君看记须鸡，人方诋不鹞。"
        },
        {
            "title": "西斋诗",
            "content": "物生于东，城于西兮。\r有信有屈，物不齐兮。\r彼向而笑，嗔为迷兮。\r惟古有道，物不群兮。\r大东之西，孰我宾兮？我所思兮，西方之美人兮。"
        },
        {
            "title": "芝兰室诗",
            "content": "芝兰在野兮，不以野而自伤。\r芝兰在室兮，不以室而自庆。\r世服艾以盈腰兮，羌独佩兰以为常。\r写操兮歌吾商，芳菲兮弥章。"
        },
        {
            "title": "竹西亭歌",
            "content": "望娟娟兮云之篁，结氤氲兮成堂。\r百草棼而易蘦兮，孰与玩遗芳？■美人之好饰兮，辟氛台而清凉。\r岂大原之无所兮，若稽首乎西皇。\r虚中以象迹兮，体员以用方。\r又乌知吾之所兮，为西为东。"
        },
        {
            "title": "五湖宅诗",
            "content": "太虚兮吾序，八荒兮吾隅。\r居丹台之广居兮，吾不知宅之所如！"
        },
        {
            "title": "海峰亭诗",
            "content": "神峰在何处？云在东海虚。\r下负六鳌首，上托群仙居。\r世人寻地脉，弱水垫轻羽。\r高人坐燕上，天游以蜚车。\r挥斥九清表，飘然隘中区。\r笑呼一蓬粒，贮在壶公壶。"
        },
        {
            "title": "小蓬莱诗",
            "content": "蓬莱在何许？渺在东海虚。\r其回五千里，上有神人居。\r山川异百奥，风俗如三吴。\r仙官示狡狯，百丈神干躯。\r世人寻地脉，弱流垫轻壶。\r徒闻羡门往，漫役君房愚。\r孰为灵仙府？乃是尺寸庐。\r燕坐吾玉几，天游我非车。\r挥斥九清表，飘然隘中区。\r岂蓬知大小，■识无真■。"
        },
        {
            "title": "半云轩诗",
            "content": "我有山中屋，与云相伴之。\r云去何所去？云归何所归？云静我心住，云动我意飞，一动与一静，阴阳互根依。\r是为古心法，我儒不能非。"
        },
        {
            "title": "方丈室辞",
            "content": "东万山之罗络兮，恒赤城之盘纡。\r琼台方古郁以出没兮，聚仙佛之所庐。\r东海之嵬岸兮，架金梁之凌虚。\r裒灵修之播迁兮，来仙伯以导舆。\r赤子兮如鱼，纷望思兮鼎湖。\r嗟山川其如昨兮，眇风景其愁予。\r望海屋兮渠渠，挽飞飙兮以为车。\r上下风雨兮出入太初，下视弱水兮黄尘满区。\r仙耶释耶？吾不知何谁兮，羌从汝兮归诸。"
        },
        {
            "title": "不碍云山楼诗二首",
            "content": "海之雨兮油油，雨我田兮有秋。\r海之山兮离离，障我疏兮东之。\r云之动兮跹跹，吾与云动兮动而不迁。\r山之静兮层层，吾与山静兮静而不停。"
        },
        {
            "title": "善庆堂诗",
            "content": "铁江泥泥，其流长深。\r奕奕新堂，有书有琴。\r有桥在高，有梓于阴。\r君子庆只，少伊氏之覃。\r宜尔家屋，和乐且湛。\r铁江汤汤，其流深长。\r奕奕新堂，凤鸣于阳。\r左书右琴，其椅其桐。\r君子居止，嘉宾式燕以庆。\r子孙乐只，寿考不忘。"
        },
        {
            "title": "怡云山房诗",
            "content": "东山之云英英兮，积白雪待曾冰兮，吾与云静时行而藏兮。\r东山之云灵灵疠二友风伯子雨江兮，吾与云动时止而通兮。"
        },
        {
            "title": "遂初堂",
            "content": "莺之湖兮清且腴，溉我田畴兮舄卤为畬。\r出有航兮食有鱼。\r归欤归欤，我亲我娱。\r亲虽逝兮，我心在庐。\r遂吾遂兮，我心之初遂兮，乌知其余？"
        },
        {
            "title": "东阿所诗",
            "content": "问君读书所，我所在东阿。\r东阿何所有？水竹荫陂池。\r莺羽飞隼雉，长颈鸣家鹅。\r离离原上瓞，濯濯池中荷。\r桃源在人世，岂必阳山阿。\r今日有良会，同志式相过。\r撷我园中蔬，具酒旨且多。\r请君考吾磐，和我轩中歌。"
        },
        {
            "title": "松月轩",
            "content": "丈人爱青松，手植西门内。\r风声度玉笙，林影翻朱鹭。\r仙鬼夜读骚，衣客秋吟句。\r丈人燕坐余，海月生东树。"
        },
        {
            "title": "尚志斋辞",
            "content": "气易我移，匪志曷持。\r道虽我志。\r匪志曷之。\r既持其移，卒造其至。\r尚其有大于斯者乎！"
        },
        {
            "title": "野亭",
            "content": "孟郊得野趣，野有真曜庐。\r魏先得野趣，野有野堂居。\r云间沈东氏，■草衣野夫。\r东屯田可种，西壤水可渔。\r门无索租吏，家有种树书。\r野亭开草树，野具集朋徒。\r试问朝市宅，传舍不须臾。\r朝悬奉铁券，莫死已属镂。\r始知野亭野，庙堂如不如？"
        },
        {
            "title": "春草轩",
            "content": "草生西堂下，沱水含清漪。\r皓发在堂上，游子今已归。\r大儿佩紫绶，小儿著绯衣。\r严君亲受礼，慈母旧断机。\r春草承雨露，惟恐朝日晞。\r愿持此日意，永报一春晖。"
        },
        {
            "title": "送邓炼师祁雨歌",
            "content": "东海水，枯沃焦，神工无处寻天瓢。\r松陵太平守，闵民苦疾呼。\r邓师诛寇妖，诛跛妖，役丁甲，蚩尤鼓风旗倒搜，插龙龙走白龙潭，迅霆夜擘干将匣。\r於乎县令不积薪，将军不拜井。\r炉烟一穗达丹诚，三日甘霖云万顷。\r君不见漕家粮船星火急，瓜州渡头河水涩。\r苍天苍天不悔祸，海民尽作枯鱼泣。\r邓师鬼工烦叱诃，稻田粒粒真珠多。\r松陵太守报新政，和气化作击壤尧民歌。"
        },
        {
            "title": "菊逸之歌",
            "content": "菊之澹兮北门之秋，菊之靖兮栗里之丘。\r菊之逸兮审夫去留，老余圃兮海之陬。\r饮菊泉兮谷之洲，征斯人兮吾谁与俦？"
        },
        {
            "title": "华亭主簿张侯明善",
            "content": "淞租一百五十万，比似他邦十倍过。\r不是乘除嬴缩妙，催科下下阱人多。\r白■红鲜百万艘，张侯三法独称优。\r黄堂赏罚明惩劝，彩帐旌功第一寿。\r道不拾遗户不关，田莱尽辟驿桥完。\r金陵天使如相问，此是薄乡好宰官。\r风云有路开骐骥，枳棘无巢宿凤凰。\r东阁相君为座主，便从玉笋立朝班。"
        },
        {
            "title": "送经理官黄侯还京",
            "content": "天子龙飞定两都，山川草木尽昭苏。\r三吴履亩难为籍，四海均田喜有图。\r海市鱼盐开斥卤，泖乡■稏熟膏腴。\r赏功行见承殊渥，此地重分汉以符。\r注：■——“禾罢”"
        },
        {
            "title": "送杨明归越觐亲",
            "content": "天西白云天东飞，乌台春之乌依依。\r高堂游子归未归。\r堂前春草生春晖。\r行行舟发彭郎矶，勿遣霜霜露露沾人衣。"
        },
        {
            "title": "送司农丞杭公还京诗",
            "content": "十年农星晦无光，太史昨夜占五潢。\r国家大本重谷禄，曰奎曰胃明天仓。\r中书垣次大司农，署秩列九卿，尊大府，春耕藉亩冬藏冰，六十五官八九扈。\r杭公均输少卿属，赋足国家民亦足。\r农田漕运一时了，文如锦绣人如玉。\r归来奏仪帝曰俞，诏书宽大赐民租。\r太平治象今日见，不用再讲贞元宰相均田图。"
        },
        {
            "title": "海乡竹枝歌",
            "content": "潮来潮退白洋沙，白洋女儿把锄耙。\r苦海熬干是何日？免得侬来爬雪沙。\r门前海坍到竹篱，阶前腥臊蟛子肥。\r亚仔三岁未识父，郎在海东何日归？海头风吹杨白花，海头女儿杨白歌。\r杨花满头作盐舞，不与斤两添铜铊。\r颜面似墨双脚赤，当官脱袍受黄荆。\r生女宁当嫁盘瓠，誓莫近嫁宋家亭。"
        },
        {
            "title": "小游仙二十首",
            "content": "元君赐觐素华台，酒饮龙胎五色醅。\r醉啖蟠桃三百颗，手怀遗核大如杯。\r女郎双双白玉床，对博宛在橘中央。\r青城不取态盈袜，闲赌萧家双凤凰。\r东华尘又起瀛洲，十屋今添第几筹？阿母西来骑白凤，蛾眉相见不胜秋。\r素华殿上玉垂帘，弃家妇来为何嫌。\r河上剑翁肝胆露，电光一道落妖蟾。\r麻姑今夜过青丘，玉醴催斟白玉舟。\r莫向外人矜指爪，酒酣为我擘箜篌。\r莲叶舟高河汉垂，黄姑玉女会佳期。\r玉清久入衙城洞，莫遣成都卖卜知。\r道人得道轻骨毛，飞度弱水能千遭。\r明朝挟至两浮岛，卧看沧洲戏六鳌。\r青丘书随雷电亡，尚作草木虫草荒。\r问渠甲子不能纪，但指绿睛双眼方。\r天上莨常宫又成，文章只数老玄卿。\r五云阁吏亦谪世，牛鬼少年专盛名。\r别来已及三百秋，游遍乾坤第十洲。\r不识家人今几世，明朝骑鹤过山头。\r日落海门吹凤匏，须臾海水沸如炮。\r船头处女来相唤，知是洞庭千岁蛟。\r青玉参差解管裁，琯中吹得凤凰来。\r嬴家楼头缥缈女，底用箫郎筑凤台。\r卖药相逢千岁公，蓬莱曾约祖龙东。\r空留一两黄金舄，不到蓬莱第一宫。\r曾与毛刘共学丹，丹成犹未了情缘。\r玉皇敕赐西湖水，长作西湖月水仙。\r西湖仙人莲叶舟，又见石山移海流。\r老龙卷水青天去，小朵莲花共上游。\r当时笑我去学仙，汝但求金与求田。\r不知昨夜城头鹤，问此无人识墓阡。\r青旄节卫翠云拼，按部东行过赤城。\r天家令急不敢住，折得七花归饭龙。\r东逾弱水赤流深，夜得桃都息羽旌。\r地底日回天上去，金鸡如凤自交鸣。\r金鹅蕊生瑶水阴，锦驼鸟鸣珠树林。\r上皇敕赐龙色酒，天乐五云流玉音。"
        },
        {
            "title": "燕子辞四首",
            "content": "宜男草生春又归，美人春病减腰围。\r何如使君堂前燕，将得春雏入幕飞。\r燕子将雏春又深，不堪春思似秋心。\r东郊春入车前景，荡子马蹄何处寻？燕子来时春雨香，燕子去时秋雨凉。\r鸳鸯一生不作客，夜夜不离双井塘。\r燕子楼头是妾家，燕来燕去入容华。\r只应韩重相思骨，化作潮中并蒂花。"
        },
        {
            "title": "春侠杂词十二首",
            "content": "金丸脱手弹鹦鹉，玉鞭嬉笑击珊瑚。\r侍儿无赖有如此，知是霍家冯子都。\r花袍白面呼郎神，当阶夺花不避人。\r天马乘龙金络脑，贾家贵婿正娇春。\r柘林纵猎金毛鹰，花街行春银面马。\r夜宿倡楼酒未醒，飘风吹落鸳鸯瓦。\r朱提注酒酒如池，太白淋漓吃不辞。\r上楼更衣玉山倒，腰间带脱金犀毗。\r蜀琴初奏双鸳鸯，解竹和鸣双凤凰。\r夜阑酒散不上马，紫荆月堕西家墙。\r石上叶生青凤尾，阶前花开黄鹄觜。\r美人弄水百花池，水洒花枝双蝶起。\r宜男草生小院西，阶前锦石与人齐。\r钱塘潮生当午信，丹鸡飞上上头啼。\r凤凰城外横门道，小妓军装金线袄。\r春晖无赖苦撩人，自下雕鞍蹋芳草。\r西江媛人久不见，手把新题合欢扇。\r鲤鱼凭送相思书，霸王门前水如箭。\r美人遗我昆溪竹，未写雌雄双凤曲。\r爱惜长竿系钓缗，钓得西江双比目。\r昨夜布衣行九州，今日绣衣拜冕旒。\r马前清道一千步，当街不敢阚高楼。\r关右新来豪杰客，姓字不通人不识。\r夜半酒醒呼阿吉，碧眼胡儿吹笔笛。"
        },
        {
            "title": "漫成五首",
            "content": "四十已过五十来，白日一半夜相催。\r劝君秉烛须秉烛，七十光阴能几回？西邻昨夜哭暴卒，东家今日悲免官。\r今日不知来日事，人生可放酒杯干？徐家园里野莺啼，张家楼头客燕酒。\r千金买宅作邮传，何处高桓大字题？铁笛道人已倦游，暮年懒上玉墀头。\r只欲浮家苕霅上，小娃子夜唱潮州。\r小娃家住白蘋洲，只唱舍郎如莫愁。\r风波不到鸳鸯浦，承恩曷用沙棠舟？"
        },
        {
            "title": "冶春口号七首",
            "content": "今年腊底无残雪，却是年前十日春。\r骑马行春桥上路，密梅花发便撩人。\r吴下逢春春思浓，不堪花发馆娃宫。\r吴山青青吴水白，愁杀江南盛小丛。\r见说昆田生玉子，海西还有小昆仑。\r明朝去拔珊瑚树，龙气随飞过海门。\r鲛卵兼斤传海上，海人一尺立阶前。\r娄江马头天下少，春水如天即放船。\r南朝宫体袁才子，更说西昆郭孝廉。\r自是玉台新句好，风流无复数香奁。\r湖上女儿柳叶眉，春来能唱黄莺儿。\r不知却是青娘子，飞傍枇杷索荔枝。\r西楼美人不受呼，清筝一曲似罗敷。\r可无东厩五花马，去博西楼一斛珠。"
        },
        {
            "title": "漫兴七首",
            "content": "青画溪头翠水家，水边短竹夹桃花。\r春风嗾人狂无那，走觅南邻羯鼓挝。\r丈人接缡白毡裁，花边下马不惊猜。\r环沉溪头买酒去，高堂寺里看碑来。\r长城女儿双结丫，陈皇宅前第一家。\r生来不识古井怨，唱得后主后庭花。\r杨花白白绵初迸，梅子青青核未生。\r大妇当垆冠似瓠，小姑吃酒口如樱。\r今朝天气清明好，江上乱花无数开。\r野老殷勤送花至，一双蝴蝶趁人来。\r南邻酒伴辱相呼，共访城东旧酒垆。\r柳下秋千间络索，花间唤起劝胡卢。\r我爱东湖旧广文，更过水口觅将军。\r醉归尝骑广文马，不拍打鼓噤黄昏。"
        },
        {
            "title": "春情二首",
            "content": "惜春正是上春时，何处春情可赋诗。\r吴王台下斗芳草，苏小门前歌柳枝。\r灼灼桃花朱户底，青青梅子粉墙头。\r蹋歌起自春来日，直至春归唱不休。"
        },
        {
            "title": "吴下竹枝歌七首",
            "content": "三箬春深草色齐，花间荡漾胜耶溪。\r采菱三五唱歌去，五马行春驻大堤。\r家住越来溪上头，胭脂塘里木兰舟。\r木兰风起飞花急，只逐越来溪上流。\r宝带桥西江水重，寄郎书去未回侬。\r莫令错送回文锦，不答鸳鸯字半封。\r马上郎君双结椎，百花洲下买花枝。\r罟罛冠子高一尺，能唱黄莺舞雁儿。\r白翎鹊操手双弹，舞罢胡笳十八般。\r银马杓中劝郎酒，看郎色似赤瑛盘。\r骑马当轩鹄觜靴，西风马上鼓琵琶。\r内家队里新通籍，不是南州百姓家。\r小娃十岁唱桑中，尽道吴风似郑风。\r不信柳娘身不嫁，真珠长络守宫红。"
        },
        {
            "title": "西湖竹枝歌九首",
            "content": "苏小门前花满株，苏公堤上女当垆。\r南官北使须到此，江南西湖天下无。\r鹿头湖船唱郝郎，船头不宿野鸳鸯。\r为郎歌舞为郎死，不惜珍珠成斗量家住城西新妇矶，劝君不唱缕金衣。\r玭琶元是韩朋木，弹得鸳鸯一处飞。\r劝郎莫上南高峰，劝郎莫上北高峰。\r南高峰云北高雨，云雨相催愁杀侬。\r湖口楼船湖日阴，湖中断桥湖水深。\r楼船无梍是郎意，断桥有柱是侬心。\r病春日日可如何？起向西窗理琵琶。\r见说枯槽能卜命，柳州弄口问来婆。\r小小渡船如缺瓜，船中少妇竹枝歌。\r歌声唱入箜篌调，不遣狂夫横渡河。\r石新妇下水连空，飞来峰前山万里。\r妾死甘为石新妇，望郎忽似飞来峰。\r望郎一朝又一朝，信郎信似浙江潮。\r床脚耆龟有时烂，臂上守宫无日销。"
        },
        {
            "title": "桂水五千里四首",
            "content": "桂水五千里，春来波浪深。\r地消青青瘴，花发乳蕉林。\r桂水五千里，潇湘雨气空。\r衡山七十二，望见女英峰。\r桂水五千里，南风大府开。\r象王新贡入，鲛女送珠来。\r桂水五千里，上有鹦鹉洲。\r美人生远思，今夜在南楼。"
        },
        {
            "title": "小临海曲十首",
            "content": "日落洞庭波，吴娃荡桨过。\r道人吹铁笛，风浪夜来多。\r道人铁笛响，半入洞庭山。\r天风将一半，吹度白银湾。\r仙橘大如斗，浮之过洞庭。\r江妃浑未识，唤作楚王萍。\r海客报奇事，青天火瓮飞。\r明朝雷泽底，新有落星矶。\r网得珊瑚树，移栽玛瑙盆。\r夜来风雨横，龙气上珠根。\r海上双雷岛，浑如滟滪堆。\r乖龙拔山脚，飞渡海门来。\r潮来神树没，潮归已树青。\r云里天妃过，龙旗带雨腥。\r客入毛公洞，洞深人不还。\r明年探禹穴，相见会稽山。\r太液象圆海，金莲夜夜开。\r水中万年月，照见昆明灰。\r秦峰望东海，云气常飘飘。\r桑田明日事，奚用石为桥？"
        },
        {
            "title": "焦仲卿妻",
            "content": "生为仲卿妇，死与仲卿齐。\r庐江同树鸟，不过别枝啼。"
        },
        {
            "title": "绿珠词",
            "content": "井底生明月，楼头坠宝星。\r年年金谷草，春入美人青。"
        },
        {
            "title": "铜雀曲",
            "content": "帐中歌吹作，玉座翠帘曛。\r西陵迷望眼，日暮起浮云。"
        },
        {
            "title": "白头吟",
            "content": "长夜白头吟，新丝理故琴。\r莫将一日意，误结百年心。"
        },
        {
            "title": "团扇歌",
            "content": "团扇复团扇，秋风不相见。\r隐显各有时，阳阿舞双燕。"
        },
        {
            "title": "昭阳曲",
            "content": "美人初睡起，内史报兰汤。\r散尽黄金饼，无寻赤凤凰。"
        },
        {
            "title": "邯郸道",
            "content": "忽见邯郸道，千秋万岁哀。\r君王金不惜，应筑望乡台。"
        },
        {
            "title": "苏台曲",
            "content": "吴王张高宴，台下阅犀兵。\r高台三百里，不见越王城。"
        },
        {
            "title": "阳台曲",
            "content": "月落望夫山，高台十二鬟。\r楚宫多妒女，云雨梦中还。"
        },
        {
            "title": "同宫子",
            "content": "同宫一相见，不用画蛾眉。\r井上芙蓉怨，江莲共一时。"
        },
        {
            "title": "新来子",
            "content": "君王有隐疾，掩鼻即生嗔。\r何处新来子，樊姬不妒人。"
        },
        {
            "title": "屈妇词",
            "content": "瓜田不纳履，北郭招谗污。\r覆釜重开日，宫中杀破胡。"
        },
        {
            "title": "吴子夜四时歌",
            "content": "曲尘波欲动，红心草已生。\r朝来夹城道，流车如水行。\r睡起珊瑚枕，微风度屧廊。\r芙蓉最高叶，翻水洗鸳鸯。\r秋风吹罗帷，玉郎思寄衣。\r多情双络纬，啼近妾寒机。\r桦烟嘘席暖，不知寒漏长。\r朝来玉壶冰，为君添衣裳。"
        },
        {
            "title": "自君之出矣二首",
            "content": "自君之出矣，燕去复燕归。\r思君如荔带，日日抱君衣。\r自君之出矣，草青复草黄。\r思君如鱼钥，日日守君房。"
        },
        {
            "title": "归客误二首",
            "content": "夜闻归客骑，玉辔鸣匼啑。\r唤妇开西窗，秋风响桐叶。\r江头初一潮，还从午时起。\r奈何荡子心，相期不如水？"
        },
        {
            "title": "续弦言",
            "content": "麟角煮为胶，续弦弦在弓。\r誓将弦上箭，不射孤飞鸿。"
        },
        {
            "title": "买妾言",
            "content": "买妾千黄金，许身不许心。\r使君闻有妇，夜夜白头吟。"
        },
        {
            "title": "系马辞",
            "content": "谁系西枝马，马嘶花乱飞。\r乱飞浑自可，莫遣折花枝。"
        },
        {
            "title": "望乡台",
            "content": "望乡台上客，秋至望乡关。\r中愿遮望眼，可奈燕支山？"
        },
        {
            "title": "闻雁篇",
            "content": "楼头闻过雁，只影不成双。\r一夜狂夫梦，相随到九江。"
        },
        {
            "title": "乞巧词",
            "content": "天上星重会，征西客未归。\r殷勤乞方便，灵鹊度人飞。"
        },
        {
            "title": "缆舟石",
            "content": "江边缆舟石，缆解不留痕。\r长恨芜萍草，难同结缕根。"
        },
        {
            "title": "生合欢",
            "content": "朝作生合欢，暮作生离泣。\r安得并蒂坚，坚似七姑汁？"
        },
        {
            "title": "回文字",
            "content": "芳题工织素，远意重鲛绡。\r应织辞家久，回文字半消。"
        },
        {
            "title": "玉镜台",
            "content": "郎赠玉镜台，妾挂菱花盘。\r安得咸阳镜，照郎心肺肝？"
        },
        {
            "title": "赌春曲",
            "content": "斗草归来后，开筵又赌春。\r阶前撒珠戏，谁是得双人？"
        },
        {
            "title": "寄春曲",
            "content": "春从天上来，几日到章台？凭语青青柳，飞花莫浪催。"
        },
        {
            "title": "杨柳词二首",
            "content": "杨柳董家桥，鹅黄万万条。\r行人莫到此，春色易相撩。\r长条一丈长，长似紫丝缰。\r长条挽易断，五马过横塘。"
        },
        {
            "title": "采莲曲二首",
            "content": "东湖采莲叶，西湖采莲花。\r一花与一叶，持寄阿侯家。\r同生愿同死，死葬清泠洼。\r下作锁子藕，上作双头花。"
        },
        {
            "title": "清塘曲",
            "content": "相值清塘道，侬家似沫乡。\r清塘无限好，相约采芳塘。"
        },
        {
            "title": "商妇词二首",
            "content": "荡荡发航船，千里复万里。\r愿持金剪刀，去剪西流水。\r郎去愁风水，郎归惜岁华。\r吴船如屋里，南北共浮家。"
        },
        {
            "title": "织妇曲",
            "content": "盈盈白面娥，新丝织扇罗。\r当机不应客，掷地碎金梭。"
        },
        {
            "title": "绩妇词",
            "content": "蟋蜶入秋堂，青缸夜未央。\r李吾今夜恶，东壁灭余光。"
        },
        {
            "title": "浣女词",
            "content": "处女溪边浣，使君溪上游。\r使君来乞饮，瓢弃在沙头。"
        },
        {
            "title": "珊瑚鞭",
            "content": "侬出青桑下，郎来渌水边。\r相看成自语，马脱珊瑚鞭。"
        },
        {
            "title": "玉蹄驹",
            "content": "银脑玉蹄驹，金鞭问妾家。\r窗开桃叶渡，小艇在荷花。"
        },
        {
            "title": "高楼曲",
            "content": "高楼有独妇，白昼弹空桑。\r门前谁下马？不是五楼倡。"
        },
        {
            "title": "连理枝",
            "content": "主家连理木，昨夜一枝零。\r野藤沿别树，相托万年青。"
        },
        {
            "title": "雌雄曲",
            "content": "妾夫晓出塞，妾夜驰孤忠。\r誓作干将剑，一死双雌雄。"
        },
        {
            "title": "朱邸曲",
            "content": "朱邸连云起，高甍荫大逵。\r要贤能置驿，独觅郑当时。"
        },
        {
            "title": "三阁词四首",
            "content": "江南龙虎气，楼阁照金银。\r望见长安道，不知尘污人。\r璧月几时缺？玉枝几时枯？阁中连理伴，夜笑素娥孤。\r昨夜韩擒虎，将军奏凯回。\r井中人不死，重带美人来。\r脂塘干辱水，璧月破清秋。\r五佞诛新国，江郎尚黑头。"
        },
        {
            "title": "妲己图",
            "content": "小白竿头血，新图入汉廷。\r宫中双燕子，齐作牝鸡鸣。"
        },
        {
            "title": "朱厓令女",
            "content": "关朱争两死，两死独谁当。\r关吏不垂泣，青天应雨霜。"
        },
        {
            "title": "春波曲",
            "content": "家住春波上，春深未得归。\r桃花新水长，应没浣纱矶。"
        },
        {
            "title": "贞妇词",
            "content": "皎日常持信，仓皇不改贞。\r君王符不到，水长渐台倾。"
        },
        {
            "title": "桑阴曲",
            "content": "妾自夫君成，桑阴路不通。\r将军哮似虎，少妇窃秦宫。"
        },
        {
            "title": "摘瓜词",
            "content": "黄台八瓜熟，瓜熟瓞绵绵。\r惟有大瓜好，狐来瓜已穿。"
        },
        {
            "title": "牧羝曲",
            "content": "老羝何日乳，归雁忽能言。\r不逐虞常死，丁零尚有恩。"
        },
        {
            "title": "放麑词",
            "content": "母麑急麑子，猎父视如伤。\r太子奔城父，千秋忆奋扬。"
        },
        {
            "title": "侠客词",
            "content": "未许同交死，全身报国仇。\r太阿飞出匣，欲取贾充头。"
        },
        {
            "title": "剑客篇",
            "content": "昨夜征西去，西兵尽倒戈。\r丈夫学剑术，何用效荆轲。"
        },
        {
            "title": "饮马窟",
            "content": "长城饮马窟，饮马马还惊。\r宁知呜咽水，犹作宝刀鸣。"
        },
        {
            "title": "关山月",
            "content": "月出关山顶，将军鼓角悲。\r汉皇今夜宴，影落素娥池。"
        },
        {
            "title": "烽燧曲",
            "content": "闻道骊山下，西戎已结兵。\r美人方一笑，烽火不须惊！"
        },
        {
            "title": "城门曲",
            "content": "谍报越王兵，城门夜不扃。\r孤臣睛不死，门月照人青。"
        },
        {
            "title": "览古四十二首  其四十二",
            "content": "要离爇妻子，大盗空古名。\r峨峨南文山，光焰日月青。\r妇义总一醮，臣道无改更。\r宁戴一天死，不载二地生。\r尚怜广西弟，有愧颜家兄。"
        },
        {
            "title": "览古四十二首  其四十一",
            "content": "东人送降款，西人纳降城。\r长沙李太守，誓死城不盟。\r高楼一举火，老稚同焦冥。"
        },
        {
            "title": "览古四十二首 其四十",
            "content": "昨日满头花，堂上争春妍。\r今朝大风起，花落玉津园。\r旧地易淮陕，取馘谐戎门。\r可怜於期首，不谢永州魂。"
        },
        {
            "title": "览古四十二首  其三十九",
            "content": "厚施而薄望，郭解愧朱家。\r大唐郭氏子，手剑寒奸邪。\r赙金四十万，主名不知夸。\r结客豪侠场，此客实无加。"
        },
        {
            "title": "览古四十二首  其三十八",
            "content": "姚家有裨将，腰佩双青萍。\r青萍夜脱匣，忽杀程务盈。\r为书报杀状，伏剑随自刑。\r吁嗟古义士，岂复数荆卿。"
        },
        {
            "title": "览古四十二首  其三十七",
            "content": "严家儿，八岁杀父姬，严家父称奇。\r养成虎豺恶，腐儒弄虎髭。\r嗟吁豺虎天早毙，七十慈母免官婢。"
        },
        {
            "title": "览古四十二首  其三十六",
            "content": "小儿贺季真，弃官亦弃宅。\r远谒王道者，去问术黄白。\r何物袖中藏，去道万里隔。"
        },
        {
            "title": "览古四十二首  其三十五",
            "content": "开元刘神童，名字瑞一时。\r文学不济世，鞭算竞刀锥。\r招权啖士口，使不得有訾。\r任数不任道，兴利固如斯。"
        },
        {
            "title": "览古四十二首  其三十四",
            "content": "世疑狄文惠，不知娄师德。\r娄公吾不贤，此意人未识。\r古来嫌忌间，吾道忧比迹。"
        },
        {
            "title": "览古四十二首  其三十三",
            "content": "郑州跛男子，识者惟客师。\r深沉有容量，不为同列知。\r唾面戒其弟，俯世一何卑。\r君看白水涧，沫额宣驽资。"
        },
        {
            "title": "览古四十二首  其三十二",
            "content": "尝疑王孝子，素履朴且庄。\r门生服县役，径行想不扬。\r孝子躬馌具，罄折在道旁。\r门生役已脱，诡道由此行。"
        },
        {
            "title": "览古四十二首  其三十一",
            "content": "骚雅去已久，宫体争哇淫。\r洛阳风一变，枳性随人心。\r乡关思萧瑟，作赋哀江南。\r调入金钗臂，亡国有余音。"
        },
        {
            "title": "览古四十二首 其三十",
            "content": "郭历精术数，知晋必亡秦。\r逃秦远归晋，追兵杀亡臣。\r洛阳牛背叟，读书孝其亲。\r凉州未经破，先归忽如归。\r术人不灵己，哲士固全身。"
        },
        {
            "title": "览古四十二首  其二十九",
            "content": "韩信卜母地，旁置万人庐。\r郭公卜邻水，长洲偶成墟。\r千秋杨子窆，投弃同江鱼。\r裸发何为者，厌魅开遽条。\r孰借神丁火，焚却青囊书。"
        },
        {
            "title": "览古四十二首  其二十八",
            "content": "羲之在东床，风操夙所称。\r蓝田誊转重，胡乃意不平。\r出吊屈在我，反恶固其情。\r以此悻悻死，无异匹妇轻。"
        },
        {
            "title": "览古四十二首  其二十七",
            "content": "王湛蓄深器，世人不能窥。\r大慧实若愚，人遂以为痴。\r可怜济父子，同门不识之。\r何况隔千里，而欲求人知。"
        },
        {
            "title": "览古四十二首  其二十六",
            "content": "青青五柳宅，贫无三径资。\r玄参建威幕，为贫良亦非。\r彭泽八十日，朝为遽来归？乃知决然逝，非为乡里儿。\r首恶王休元，酒亦无所辞。\r华轩欲载我，我心讵能违？"
        },
        {
            "title": "览古四十二首  其二十五",
            "content": "我爱王怀祖，面壁售人骂。\r不比少掾时，瞋目答米价。\r褊中顿有容，坦之讵能过。\r桓桓大将军，汉业在出胯。"
        },
        {
            "title": "览古四十二首  其二十四",
            "content": "弹琴戴安道，焦桐破奇声。\r蔚宗与文季，俱以琴自鸣。\r天子不得屈，王公不能聆。\r独怜褚司徒，银柱老齐伶。"
        },
        {
            "title": "览古四十二首  其二十三",
            "content": "洛阳轻薄子，挟弹走春嬉。\r结交金谷友，谄事贾午儿。\r蔑弃慈母训，乾没不知几。\r感已赋闲居，犹以拙自悲。"
        },
        {
            "title": "览古四十二首  其二十二",
            "content": "知子右司徒，分材靳齐奴。\r诸仲财不如，财穷东市诛。\r吁嗟石司徒，知子良不愚。"
        },
        {
            "title": "览古四十二首  其二十一",
            "content": "汝南许文休，丧乱一驽士。\r敢当诸葛拜，合受玄德鄙。\r士论推指南，无乃失臧否。\r乃知群公曹，排摈有公是。"
        },
        {
            "title": "览古四十二首 其二十",
            "content": "会稽嵇叔夜，才气浩不群。\r平生癖于锻，余好在琴尊。\r不如一长啸，携琴学苏门。\r可怜广陵散，奇弄今无闻。"
        },
        {
            "title": "览古四十二首 其十九",
            "content": "孔公荐一鹗，义烈争秋霜。\r矢心报知己，讨贼尊天王。\r渔阳操英愤，夫岂病悖狂？营门三尺棁，杀气披欃枪。"
        },
        {
            "title": "览古四十二首 其十八",
            "content": "庴阳有高士，生产不曾治。\r何以遗妻子，鹿门有深期。\r籍籍齿牙论，龙凤名诸儿。\r诸葛拜床下，可是圯桥师？"
        },
        {
            "title": "览古四十二首 其十七",
            "content": "董桌劫慈明，次以及伯喈。\r子龙独何人，谈笑却啀啀。\r高视梁砀上，片云卷而怀。\r古来高世士，尘埃岂能埋。"
        },
        {
            "title": "览古四十二首 其十六",
            "content": "武丁梦良弼，审象极冥搜。\r光武思故人，物色在羊裘。\r彭城有处士，君恩贲林丘。\r股肱不为用，颜色徒相求。"
        },
        {
            "title": "览古四十二首 其十五",
            "content": "子陵江海客，本非沮溺伦。\r仁义立奇论，岂果忘吾民？狂奴作故态，飘然归富春。\r客星犯帝座，太史奏天文。\r故人信符谶，三分等浮云。"
        },
        {
            "title": "览古四十二首 其十四",
            "content": "成都卖卜士，大易先天心。\r第子一区宅，桑榆有余阴。\r何为天禄阁，忘身几陆沉？门前载酒者，奇字时相寻。\r为谢门前客，从今传酒箴。"
        },
        {
            "title": "览古四十二首 其十三",
            "content": "出关弃孺子，南征笑狂生。\r左右无黄发，淫夫挟之行。\r戮杀汉使者，君臣起大兵。\r尉佗羁汉绶，何曾请长缨。"
        },
        {
            "title": "览古四十二首 其十二",
            "content": "汉廷古遗直，免官归田园。\r已闻御史奏，严李有飞言。\r矫制独无罪，加冠礼终存。\r谁谓淮阳召，淮阳为寡恩。"
        },
        {
            "title": "览古四十二首 其十一",
            "content": "郭解本大侠，睚眦杀人威。\r当其出邑屋，独不杀倨夷。\r属吏脱践吏，卒感肉袒来。\r此事实近道，可以侠少之。"
        },
        {
            "title": "览古四十二首 其十",
            "content": "任安与田仁，周仕将军门。\r厮养恶啮马，实坐贫失身。\r发忿骑奴席，拔刀徒自分。\r不会赵少府，何时别奴群。\r乃知圣贤仕，端不与贱贫。"
        },
        {
            "title": "览古四十二首 其八",
            "content": "恭俭汉天子，取士忌少年。\r未应绛灌徒，廷中肯访贤。\r徒为宣室召，复有长沙迁。\r不见冯都尉，庞眉竟谁怜。"
        },
        {
            "title": "览古四十二首 其七",
            "content": "齐相善求治，议论人人殊。\r盖公本黄老，一语盖有余。\r诸儒不足听，醉吏自足呼。\r醉吏狱不扰，诸儒多诉狙。"
        },
        {
            "title": "览古四十二首 其六",
            "content": "应侯刻薄人，须贾得无死。\r飞将杀霸陵，狼狠不足齿。\r如何画眉郎，五日杀掾史。"
        },
        {
            "title": "览古四十二首 其五",
            "content": "韩厥戮赵仆，不以私害公。\r后人援此义，往往为逄蒙。\r曲逆不背本，事主可移忠。\r伟哉刘公论，吕布真难容。"
        },
        {
            "title": "览古四十二首 其四",
            "content": "单父七弦琴，为治务感兴。\r十金南门木，立令务必行。\r单父有成效，夜渔若严刑。\r南门能徙木，不能徙民情。\r以此知巧信，不如拙而诚。"
        },
        {
            "title": "览古四十二首 其三",
            "content": "秦穆饮盗马，楚庄忘绝缨。\r齐景恩一木，触槐有淫刑。\r婧女告齐相，称说辩且正。\r明朝拔槐令，婧父脱囚名。"
        },
        {
            "title": "览古四十二首 其九",
            "content": "田叔作鲁相，王不敢游田。\r痛愧取民物，偿以中府钱。\r汉人重长者，长者岂非贤？"
        },
        {
            "title": "览古四十二首 其二",
            "content": "出姜哭过市，呼天天实闻。\r市人皆涕下，鲁贼当谁分。\r出肗不归鲁，麟书诛其君。"
        },
        {
            "title": "览古四十二首 其一",
            "content": "晋师纳天王，大义白日披。\r尹固附孽子，奉籍奔蛮夷。\r道逢周郊妇，三岁尔大期。\r三年尹固死，妇言如著龟。"
        },
        {
            "title": "佛郎国进天马歌",
            "content": "龙德中，元气昌，天王一统开八荒。\r十又一叶治久长，前年白雉来越裳。\r中国圣明日重光，仁声极沓动嘉祥。\r乌桓部族号佛郎，实生天马龙文章。\r玉台启，阊阖张，愿为苍龙驾东皇。\r瑶池八骏有若亡，白云谣曲成荒唐。\r有元皇帝不下堂，瑶母万寿来称觞。\r属车九九和鸾锵，大驾或驻和林乡。\r后车猎俟非陈仓，帝乘白马抚八方。\r调风雨，和阴阳。\r泰阶砥平玉烛明，太平有典郊乐扬。\r尚见荣河出图像，麒麟凤鸟纷来翔。"
        },
        {
            "title": "白翎鹊辞",
            "content": "白翎鹊，西极来。\r金为冠，玉为衣。\r百鸟见之不敢飞，雄狐猛虎愁神机。\r先帝亲手鞲，重尔西方尔。\r海东之青汝何为？下攫草间雉兔肥，奈何猛虎雄狐狸。\r白翎鹊，来西极，地从翼旋山目侧。\r边风朔气劲折胶，材官猛箭与之敌，黄狼紫免不余力。\r须臾白雪轻，一举千仞直，驾鹅洒血当空掷。\r金头玉颈高千尺，千秋万岁逢玉食。"
        },
        {
            "title": "杀虎行",
            "content": "夫从军，妾从夫，梦魂犹痛刀箭瘢，况乃全躯饲豺虎。\r拔刀誓天天为怒，眼中於菟小于鼠。\r血号虎鬼冤魂语，精光夜贯新阡土。\r可怜三世不复仇，泰山之妇何足数。"
        },
        {
            "title": "射罴行",
            "content": "草枯燎发原野业，老罴愤起千军敌。\r将军名号巴而思，白羽惯数黄狼肋。\r老罴决石如怒猊，将军立马攒霜蹄。\r满弓一射正贯脾，马前突立人而啼。\r南山白额当道卧，东西之人不敢过。\r少年匹马随噪呼，从渠生拔白额须。\r刳白额，作饮器，坐令泰山之妇歌好世。"
        },
        {
            "title": "警雕",
            "content": "吁嗟乎雕来兮，汝趾不爪兮臂不翎，横口竖齿长眉目兮，曾不钩吻而金睛。\r胡为肆攫搏兮勇凭陵，称人类兮负鸟石。\r吁嗟雕兮反已灵，庠序汝乡兮衣冠汝朋。\r横翔傍舞兮群笑以嚣，阴窥狙伺兮风草动摇。\r嗟尔丑兮不可以招，仇一狝兮将汝枭。\r上或牾兮下或矫。\r隔截鸾鹄兮愁青霄。\r吁嗟雕兮逞尔豪，击刚者怠兮与尔乎同遨。\r贞柏苍苍兮乌府初霜，寒气袭袭兮皂雕在旁。\r匪汝朋比兮伏阴纡阳，扶竖正直兮不茹吐其柔刚。\r鸾凤远举兮枭獍云亡。\r吁嗟雕兮不改行，收汝族兮磔以禳。"
        },
        {
            "title": "义鸽三章",
            "content": "肃肃兮飞奴，好尔匹兮哺尔雏。\r吁嗟尔德兮，均慈爱于鸬鸪。\r肃肃兮飞奴，离尔俦兮别尔家。\r吁嗟尔劳兮，比鸿雁兮将书。\r肃肃兮飞奴，欻相失兮妇夫。\r死者兮已矣，生谁适兮与娱。\r朝不粒兮无与呼，莫不室兮无与居。\r岂无他俪兮，我俪不如。\r阅七日以死兮，矢一节而弗渝。\r吁嗟尔烈兮，继比兴乎关雎。"
        },
        {
            "title": "鲛人曲",
            "content": "鲛人居，钱塘湖。\r自从剑客过湖去，世人不识真仙儒。\r灵丹掷湖水，湖水清如酤。\r江妃惜不得，贮在明月壶。\r鲛人夜饮明月腴，夜光化作眼中珠。\r手擎莲叶盘一株，盘中走珠汞不如。\r世人无仙意，波心荡漾青头凫。\r烹龙炮凤日日千金厨，何以洒君心热宁君躯。\r洒君热，宁君躯，须饮鲛人明月珠。"
        },
        {
            "title": "匹鸟曲",
            "content": "建章宫中匹瓦飞，太液浮起双红衣。\r文塘小径迎春归，春红莲叶春猗猗。\r金丸娇郎故惊起，白头双飞誓双死。\r上林雁归忍流离？九疑伥伥天万里。\r长干沙头人望夫，愿托锦鳞西江书。\r结生不作白头伴，结死须作青陵乌。"
        },
        {
            "title": "两鹁鸪",
            "content": "两鹁鸪，朝朝暮暮啼不休。\r天阴妇弃去，雨止还相求。\r天公阴晴变不测，嗟尔夫妇难为逑。\r勃勃水西头，啼过东家楼。\r东家楼前琅玕树，枝枝连理森相樛。\r无风无雨春正好，愿尔长作鸳鸯俦，莫效前身鹰隼仇。"
        },
        {
            "title": "归雁吟",
            "content": "江南荷叶黄，见尔来江乡。\r江南春水暖，归路同天远。\r春复秋，秋复春，南来北往多苦辛。\r沤为友，鹭为邻。\r他山鹧鸪好结婚，只往江南生子孙。"
        },
        {
            "title": "五禽言",
            "content": "唤起，唤起。\r东方明，门前已如市。\r上林有鸟杀司晨，苦杀萧娘睡方美。\r提胡卢，提胡卢，沽酒何处沽？乌程与若下，美酒高无价。\r小姑典金钗，劝郎醉即罢。\r君不见城中官长壶卢提，十日九日醉如泥。\r姑恶，姑恶，姑不恶，妾命苦。\r姑有孝女，姑为慈母。\r妾亦甘为东海妇。\r子归，子归，子不归，白头阿婆慈且悲。\r子弗归，待何时？君不见西江处士章九华，十年去赴丘园科，母死妻啼未还家。\r行不得哥哥，我不行，奈我何？西山有豺虎，西江有风波。\r风波尚可壶，豺虎尚可罗。\r努儿关，平地多。\r行不得哥哥。"
        },
        {
            "title": "鹤跹跹",
            "content": "鹤跹跹，乘君轩。\r肉翅重，不复戾九天。\r不如地上鸡，乃得窃药随飞仙。"
        },
        {
            "title": "凤锵锵",
            "content": "凤锵锵，求其凰。\r凰既得，不复念母将。\r不如城头乌，日日夜夜哺母与母翔。"
        },
        {
            "title": "鹰马辞",
            "content": "鹰使司漏，马使警偷。\r臧者守杼，获者运牛。\r彼此职废，空抱主忧。\r君不见薛恭尹赏各有所，两地一易俱称优。"
        },
        {
            "title": "龙虎辞",
            "content": "槛足兮虎成狗，烧尾兮鱼作龙。\r得势失势兮，而以分乎雌雄。"
        },
        {
            "title": "枭芦辞",
            "content": "枭徒而不成凤兮，芦种而成荻。\r此智者之操心兮，受降同乎受敌。"
        },
        {
            "title": "泳水辞",
            "content": "泳水可以寻珠，射石可以饮羽。\r乃知一心之人兮，遇物而先无迕。"
        },
        {
            "title": "醴泉辞",
            "content": "醴泉兮无源，灵芝兮无根。\r如何求俊兮，而欲求乎人门。"
        },
        {
            "title": "钟藤辞",
            "content": "南有美木，钟藤束只。\r钟藤日肥，美木削只。\r於呼孤刚，柔恶毙之。\r孰操斧斤，为我理之。"
        },
        {
            "title": "堠子辞",
            "content": "堠子个个复个个，十里五里官道课。\r行人捷径行，不从官道过。\r吁嗟堠旁歧转多，堠子荆棘如铜驼。"
        },
        {
            "title": "医师行，赠袁炼师",
            "content": "大茅先生上天司死生，每岁考校月之二日为嘉平。\r至今华阳有仙会，会则鬼兽叫啸丹光明。\r上帝又闵其人之枉死，必生仙医有如贞白者，代居山中救愚氓。\r自从贞白上仙去，杏林剪伐橘井夷沟坑。\r越七百岁乃有袖云氏，弱冠学道朝天京。\r天子问道赐爵秩，师拂衣去还山自吹鸾凤笙。\r不烧竹，不辟谷，不餐日月精，不役罡诀甲与丁。\r人有奇疾弗能名，郁如病草无勾萌。\r师一视，挛者伸，瞽者觌，跛者行。\r门之无父咀之剂、针石之兵，惟有日两炊饭折足铛。\r乃云太上亲传一管笔、三轴经，无忧祖师传至我，我奉行之无足惊！吾闻上古俞跗善疗疾，不施汤液、尚须皮毛解剥净洗五藏腥，如何三经一笔乃尔灵！人报以金掷之如瓦砾，以廉售欲岂比长安清，亦何必隐居辛苦注草经。\r呜呼，人生喜怒悲乐病易成，须发日槁为星星。\r便从炼炼师乞浆啖火枣，青华定录共见茅君盈。"
        },
        {
            "title": "艾师行，赠黄中子",
            "content": "艾师艾师古中黄，肘有补注明堂方。\r笼有岐伯神针之海草，箧有轩辕洪炉之燧光。\r针窠数穴能起死，一百七十铜人孔窍徒纷厖。\r三椎之下穴一双，二竖据穴名膏肓。\r百医精兵攻不得，火攻一策立受降。\r金汤之固正捣穴，快矢急落如飞鸧。\r梅花道人铁石肠，昨日二竖犹强梁。\r明朝道人步食强，风雨晦明知阴阳。\r老师药卷不受偿，何以报之心空藏。\r施药胜施羊公浆，会有仙人报汝玉子成斗量。"
        },
        {
            "title": "狗马辞",
            "content": "狗有乌龙疠马有的卢，的卢徇主兮乌龙食奴。\r於呼交之借兮无解，孤之托兮无婴。\r吁嗟乌龙兮狗之解，吁嗟的卢兮马之婴。"
        },
        {
            "title": "冶师行",
            "content": "湖中冶师缑长弓，有如汉代陶安公。\r七月七日与天通，朱雀飞来化青童。\r且莫随仙踏飞鸿。\r道人铁笛已在手，铁冠八柱凌乔嵩。\r皇帝一统诛群凶，猛士干将无所庸。\r还徼上青子，天上裨重瞳。\r江心火电流赤虹，云凝雾结愁蟠龙。"
        },
        {
            "title": "禽演赠丁道人",
            "content": "令威仙人归故林，白昼飞下天门深。\r一千年人忽作鹤，二十八宿皆为禽。\r俯头垂翅听驱使，走报祸福不敢谙。\r南方朱鸟献奇状，部领其属来侵侵。\r毛鳞裸介各异态，肖象妙合天地心。\r翩然谢客欲高举，便恐灭迹丹霞岑。\r东州名山指华顶，碧天倒坠青瑶簪。\r人间华表或可拟，驭十时复来相寻。"
        },
        {
            "title": "秀州相士歌",
            "content": "秀州相士薛见心，重湖风雨来相见。\r手把茅山道人诗，亦有胡僧写束绢。\r自云膝不拜公卿，海内名人初入卷。\r缥绫方册锦盘囊，手录梅花道人诗。\r道人不读姑布书，两目看天走青电。\r梅花忽露太极心，南枝北枝开一遍。\r秀州相士亦识道，一笑求心符铁券。\r章生不相一只眼，桑生不相一尺面。\r貌如削瓜帝治开，背如植鳍王业建。\r君不见汉家将军如牯腰，午夜脐灯照悲唁。"
        },
        {
            "title": "洪州矮张歌",
            "content": "洪州矮张如矮瓠，大帛深衣没双屦。\r自言矮瓠不食酒，惟贮先天九宫数。\r早年侠气慕朱郭，轻财屡倒千金囊。\r得道人疑李士宁，滑稽时效东方朔。\r双瞳注射金蟆精，口如急雨倾建瓴。\r卒然一语中人隐，王公错愕面发赤。\r乌乎王谢误苍生，天下乌用尔宁馨。\r居中可乏汲长孺，使边甲用苏子卿。\r我本先皇赐进士，十年不调钱塘市。\r宦程那敢问雄飞，国法新蒙脱胥靡。\r西湖西，南山南，水华落日清而酣。\r画船载酒遁名姓，三尺长喙金人缄。\r嗟乎五鬼贼，三尸谗，矮瓠矮瓠无多谭。"
        },
        {
            "title": "留肃子歌",
            "content": "留肃子，草衣儒，居无室屋出无驴。\r十年落魄走吴下，一日奋迅游天都。\r自言袖有黄帝书，淮荒海盗及吴租。\r大臣不讳省中休，法官交讥台上乌。\r草衣言事不畏死，请剑欲斩崔司徒。"
        },
        {
            "title": "傅道人歌",
            "content": "祁连山人天骨奇，十五能运朱屠椎。\r二十报仇许人死，杀人不数舞阳儿。\r乡里不见容，官府不见治。\r猛气奚所托，仗剑归京师。\r京师杀柄司秋官，假尔爪牙虎豹关。\r今日尸一逆，明日诛一奸。\r朝食悖臣胆，暮食凶人肝。\r龙蛇见血性思改，鸠隼化质身无难。\r寻师度关陕，弃家入嵩山。\r只今啖松久辟谷，剑埋三井飞精服。\r能联弥明石鼎句，能和商颜紫芝曲。\r客来启关不一语，但闻鼻息声满屋。\r乌台御史卯金公，群邪胆落称人雄，囊封事毕志即东。\r谷城丈人有前约，三井洞前寻赤松。"
        },
        {
            "title": "萱寿堂词",
            "content": "孙家高堂风日好，堂前祗树宜男草。\r孙家何婆昔宜家，今日宜男复宜老。\r香雾蒙蒙吹绣舆，花雨斑斑上文褓。\r阿婆之年八十深，五鸾恩诰封昆仑。\r孙家郎，惜寸阴，把萱酒，为萱吟。\r易摇千岁风前木，难报春辉寸草心。"
        },
        {
            "title": "春草轩辞",
            "content": "春辉庭下春云暖，春草轩前草长短。\r中有百岁宜男花，一色青蚨缀枝满。\r青蚨子母生死恩，草有灵芝生孝门。\r春辉照人春不老，芝草阑干芝有孙。\r当时梦生芝草绿，瑶草琅玕栖别鹄。\r孤儿日长草忘忧，锦?护儿如护玉。\r春菲菲，草油油，千金骏马五花裘。\r吁嗟儿兮母好游，铜驼陌上春风愁。\r草萋萋，春杲杲，游子归来在远道。\r堂前何以报春辉，身上青袍照春草。"
        },
        {
            "title": "奉使歌，美答理麻氏也",
            "content": "皇帝五年秋，皇华遣使行九州。\r皇明明见万里外，犹恐阴噎生蜉蝣。\r奉使代天明，四目达九幽。\r假天喜怒私恩仇，欺皇明，是非一逆海倒流。\r其中答理子，西边托周游。\r西边有鸟其名为休留，复有老狐九尾而九头，扇妖作怪呼匹俦。\r朘我赤子血，上敝十二旒。\r力大泰山不可拔，答理子，一触泰山折之如不周。\r呜呼汉有张纲，卫有吏酋，元有答理，足追前猷。\r太史笔，不贬褒，我作歌诗继春秋。"
        },
        {
            "title": "铁面郎，美赵御史也",
            "content": "铁面郎，不愿白玉堂，愿着锦衣裳。\r上明天耳目，下见人肝肠。\r江南使者欺天隐，黄金车驮实虚牝。\r忽焉青天近，天目峰前见秋隼。\r父老出郭门，焚香拜使君。\r使君天上斗，斟酌元气成冬春。\r成冬春，立皇纪，董狐已修三国史，柱下惠文须出理。\r江南骢，行且止，万一谗邪塞天耳，手持尧时屈轶枝，独立殿前言国是。\r铁面郎，真御史。"
        },
        {
            "title": "蔡君俊五世家庆图诗",
            "content": "蔡家肉谱繇司徒，西蜀蔓衍云间居。\r胡笳一洗怨女孤，世世解读中郎书。\r传家五叶忠孝俱，郁葱佳气无时无。\r有母有母徐卿徐，生儿滚滚麒麟驹。\r桧岩老仙老不枯，岩前双桂云敷腴。\r绣舆从以斑斓裾，或拜或立或步趋。\r登堂好弄如群鱼，中有一人美且都。\r柏垣成阴返慈乌，平反一笑堂上娱。\r春衫初试如舞雩，樵青渔童侍两隅，坐中有客皆鸿儒。\r晴帘花吹引香篆，午窗竹雨鸣茶炉。\r不知人间有金屋，弱海之外为蓬壶。\r只今诸孙税?襦，文采个个成於菟。\r玉阶清梦追尔祖，种德政与槐阴符。\r太夫人在锡冠帔，曾玄满眼纡青朱。\r纡青朱，胜买丹青添画图。"
        },
        {
            "title": "寿岩老人歌",
            "content": "寿岩老人宋都督，不肯新朝食周粟。\r水晶国里七宝山，别有天地非人间。\r山中黄石眠怒虎，圯上传书曾有语。\r归来牧羊寻赤松，万年枝上盘冬龙。\r冬龙万年与石斗，老人一杯持自寿。\r炼石未补天南孔，坐见瀛洲生软红。\r呜呼寿岩之人兮元不死，南斗化石齐崆峒。"
        },
        {
            "title": "强氏母",
            "content": "强氏母，毗陵人，年已八十又一春。\r强家郎，未七旬，五十入官教邑民，六十转官在邻郡。\r大府婉画方咨询，守将急移檄，候吏持在门。\r强家郎，捧檄告母母欣欣，一笑还一嚬，庭前大树风不停，孝子惜阴寸寸勤。\r强家郎，养母素不贫。\r食有祝鲠寝有五色裀，其肯贪天之禄一日离其亲？年未及致事，辞檄奉晨曛。\r中书重尔天性真，驰文笺天天不嗔，赐尔孝子七品秩，罪衣姶妠青丝纶。\r强氏母，随牒封邑君。\r一阳复，为生辰，邑官里老走侁侁。\r上堂与母千百寿，烹羊炮豕罗鲑珍。\r强家母，抱牒谢天恩。\r强家郎，百拜百舞称雷尊。\r日日起居太夫人，项间寿带日见双绦文，眼前离立五世之儿子。\r强家母，寿儿匹，荣无伦。"
        },
        {
            "title": "孔节妇",
            "content": "有美丈夫子，玉质长髯须。\r自言五十五代强有力子之孙儒，其母曰陶大家。\r大家生儿六月余，丈夫子，即称孤。\r零丁未保麒麟雏，大家一节誓不渝。\r身有死，不二夫，与孤为命相噫呜，保抱不啻琉璃珠。\r但愿孤身寿，竖我门户扶我舆。\r天助孔嗣孤无虞，五岁解读书，十岁能当闾，二十作赋喧三吴。\r朅来大家八十逾。\r孤三釜，心何如？紫微相君新下车。\r上推先圣恩及孥，荐书上达天王都。\r承恩归来拜起居，堂上鹤发霜颜都。\r烹羊击鲜妇当厨，里中姆，欢相呼，孔家生儿天与渠。\r康之阜，曲阜俱。\r康之水，流洒洙。\r曰贞曰孝表一庐。\r杨子作歌歌不诬，他日太史春秋书。"
        },
        {
            "title": "卢孤女",
            "content": "卢孤女，年十五，官家新条括童女，东家媒娘传巧语。\r卢家郎，选东床，奈郎自有妇，妾使余不当。\r早知急婚事如此，悔不官家作驱使。\r上堂拜姑身未知，下堂失身唯有死。\r归来抱琴弹高楼，苦调不作离鸾愁。\r东家聘，西家求，明珠火贝争委投。\r河可干，石可泐，卢家女节不可勒。\r生作只影娥，死作独根柏。\r呜呼丈夫腐节随草莽，阿耳之风齐砥柱。\r若道钱唐女淫苦，安得有此卢家女！"
        },
        {
            "title": "彭义士歌",
            "content": "八十长者新城彭，一生好义不好名。\r天历饥告江南氓，官家鬻爵令新行。\r嗟哉我彭粟有盈，内粟不与官爵争。\r岂惟内粟爵不争，民有乏逋我代庚。\r乏力我又代民耕，民流过门给炊烹。\r吁嗟尔民曷报彭，期以八百之长生。"
        },
        {
            "title": "金处士歌",
            "content": "苏州古隐君，实始虞仲，隐居放言，中乎清与权。\r次曰澹台氏，言不枝，行不径，未尝匐走诸侯前。\r五噫之夫，将其匹联。\r耕织为业，不废诵与弦。\r亦有天随仙配鸱夷子，理钓船。\r去之五百年，求继者孰贤。\r阖闾古城阴，曰有处士氏白金。\r长身而美髯，风局孤以古，古貌疏且沉。\r家不失箴，里不失任。\r有余推与人，矧肯爵禄入吾心。\r心阙下，足终南。\r贫贱易屈，富贵易淫。\r故大隐在关市，不在壑与林。\r凤凰不能引高，神龙不能引深。\r人呼为处士，更加逸与贞之号，焉知古不如来今？吾嗟今之士，既隐丘园，复事王侯。\r行无补阙，言无裨谋。\r惟禄食是媒。\r诡贞而隐，诡逸而休。\r以为吾人优。\r放而返涧，恚岳陇羞。\r知闻士风，其不泚然在颡，岂吾人俦。"
        },
        {
            "title": "金溪孝女歌",
            "content": "金溪石，石生银。\r凿石石有尽，银令无时磷。\r昨夜银官下，山头点银户。\r葛家户，无丁惟二女，葛家父苦楚，苦楚与死邻。\r二女痛父关一身，骈首跳冶裂焰闇。\r裂焰焚身不焚二女心。\r天惨惨，神森森，化作双白金。\r双白金，盛龙锦，愿作万寿卮，以奉天子饮。\r一饮银鬼泣，再饮银令寝。"
        },
        {
            "title": "贫妇谣",
            "content": "西家妇，贫失身。\r东家妇，贫无亲。\r红颜一代难再得，皦皦南国称佳人。\r夫君求昏多礼度，三日昏成戍边去。\r龙蟠有髻不复梳，宝瑟无弦为谁御？朝来采桑南陌周，道旁过客黄金求。\r黄金可弃不可售，望夫自上西山头。\r夫君生死未知所，门有官家赋租苦。\r姑嫜继殁骨肉孤，夜夜青灯泣寒杼。\r西家妇作顷城姝，黄金步摇绣罗襦。\r东家妇贫徒自苦，明珠不传青州奴。\r为君贫操弹修行，不惜红颜在空谷。\r君不见人间宠辱多反复，阿娇老贮黄金屋！"
        },
        {
            "title": "樗蒲行",
            "content": "七十说不合，片谈立封侯。\r百哉失飞臂，斗酒得凉州。\r人言遇不遇，不系人劣忧。\r亡羊与得鹿，等付卢雉投。\r独不见张公座上三大户，胡为百万一掷成私骰？"
        },
        {
            "title": "存与篇",
            "content": "东家万金产，西家百屋钱。\r锢以铁门限，自比长城坚。\r须臾一转首，后人不能传。\r却观存与者，非帑非联阡。\r巍然一高阁，阅世而弗迁。\r问君何能尔，但指方寸田。"
        },
        {
            "title": "劭农篇",
            "content": "今日当假我，县守初出郭。\r出郭到谁家？田父有新约。\r桑阴抽扊扅，石旑度略彴。\r田父喜我来，酾酒出杯杓。\r招徕道上氓，卖刀买黄犊。\r水南架鱼梁，水北筑稻屋。\r十分麦上场，两番蚕上箔。\r永愿吏不妖，重愿岁不恶。\r呼妇杀黄鸡，重话田间乐。"
        },
        {
            "title": "芝秀轩词四首",
            "content": "芝秀兮煌煌，罗生兮满堂。\r紫云烟囷兮如盖，露湛湛兮沐芳。\r美美夫人兮贤姱，集灵瑞兮未类。\r芝何为兮为秀，匪植以生兮匪培以茂。\r协冲和以华滋兮食之而寿。\r山嵯峨兮谷逶迤，歌紫芝兮吹参差。\r怀美人兮不可以追。\r铁之泾兮凤之沼，思公子兮善窈窕。\r善窈窕兮乐康，聊逍遥兮岁年老。"
        },
        {
            "title": "法吏",
            "content": "法吏本止虐，非以虐为屠。\r仁君除肉刑，仁吏泣丹书。\r况以私怒逞，锻炼及非辜。\r冥理绝好还，天网元费疏。\r怀哉沈姆诫，可但俱焚如。"
        },
        {
            "title": "唐刺史",
            "content": "冒天海国皆王土，万里明珠贡天府。\r一从官守失仁人，牛马驱除化豺虎。\r蛮衣有习黄巾帽，蛮旗无字题王号。\r九重天子矜蛮情，黄敕加官非赏盗。\r君不见溪蛮改过归大唐，世授刺史以为常。\r於乎，坐令白雉修职贡，可是于今无越裳。"
        },
        {
            "title": "忆昔",
            "content": "忆昔开元王盛时，海陵官漕米流脂。\r可男老不识兵器，九牧长途不拾遗。\r宫中君明臣告老，天下夫和妇循道。\r蛮夷玉帛涉海来，海平远接三山岛。\r仁人为邦未百年，民间斗米七千钱。\r海陵官漕忽中沮，大舶灭没鱼龙渊。\r潢池弄兵本赤子，渤海老臣能料理。\r如何嫉作豺虎丛，岛国称孤奸万死。\r花卿猛将乱国章，太阿倒持不可当。\r君不见木兰杀贼谢天子，赏功岂愿尚书郎。"
        },
        {
            "title": "征南谣",
            "content": "钱塘江头点行军，大嫂金鼓声殷殷。\r千里万里鸡犬绝，杳杳南国深蛮云。\r蛮邦父母若不仁，九重天子深无闻。\r草间弄兵本锄梃，聚力四万称孤君。\r皇华遣使宣主恩，横草未立终童勋。\r闽南总戎赐斧斧，紫髯一拂清妖氛。\r六网生来食虎尊，猛虎虽猛宁同群？於乎猛虎虽猛丁同群，城狐社鼠何足云。"
        },
        {
            "title": "花门引",
            "content": "大唐宇宙非金瓯，黄头奚儿蟆作虬。\r跳梁河陇翻九土，惊呼夜半呼延秋。\r朔方健儿袖双手，战马伤春舞杨柳。\r当时天骄不借兵，渭阙黄旗仆来久。\r快哉健鹘随手招，渡河万匹疾如猋。\r白羽若月筋竿骄，弯弓仰天落胡旄。\r吁嗟健鹘有如许，邀我索花固其所。\r明年西下崆峒兵，壮士重忧折天柱。\r折天柱，唐无人，引狼殪虎狼非麟。\r空令汉女嫁非匹，穹庐夜夜愁寒云。"
        },
        {
            "title": "匠人篇",
            "content": "匠人久失职，秦人已开阡。\r谁望云阳气，木土凿由拳。\r后来兴利者，开渠引淮船。\r吴牛拖辇石，喘月不能前。\r老翁乏丁壮，捕汝在河边。\r投水作河妇，天子罢庸田。"
        },
        {
            "title": "秦刑篇",
            "content": "秦刑悖圣教，其律毒如兵。\r大汉解倒悬，文网舒急绳。\r朝仪取杂用，千载骂鄙生。\r燕石觅玉质，郑调求韶声。\r如何良有司，尚欲复秦刑？"
        },
        {
            "title": "侯庶叹",
            "content": "甘日王侯家，厮庶躬宅枥。\r后来事升降，小儿家荡析。\r俯首厮庶门，王孙有忧色。"
        },
        {
            "title": "家仕叹",
            "content": "小仕时为养，古有当会稽。\r岂能食其官，以官养旄倪。\r千金买作郡，万金收满车。\r三年递邮传，谁以民为家。"
        },
        {
            "title": "法吏",
            "content": "民有杀长吏，于理大悖之。\r仁人根所自，吏德久已离。\r击之柱后法，辇火救焚辎。\r彼哉汉儒论，残贼忧软罢。\r愿言敷国惠，以膏残民痍。"
        },
        {
            "title": "乞墦词",
            "content": "獬豸不击邪，化为兽中狐。\r屈轶不指佞，化作蒿中刍。\r黄金躯，高盖车，千夫百喏在一呼。\r归来牛马惊里闾，低眉仰面承妻孥。\r奉溲尝恶卑自奴，墦间比来奴不如。\r君不见衡阳有客方诧妇，须髯似戟称人夫。"
        },
        {
            "title": "三男词",
            "content": "君不见羌胡之妻产龙鹫，骆家之妇生虎狸。\r造物好或怪，痴儿以为奇。\r金村铁妇不画眉，健手能运千斤椎。\r怀妊弗知十月期，一诞三子如母豨。\r邻舍来贺子，公相出茅茨。\r亲戚来贺子，车盖生光辉。\r里胥驰走闻有司，三竖内有麒麟儿。\r阴阳者流来与推，张家瑞凤三联枝。\r我闻其言信且疑，历扣古牒如元龟。\r硖石三生未闻瑞，南昌四孕徒招非。\r有条给乳本勾践，五羊十帛胡多仪。\r他日唐檀验后事，不知介葛闻三牺。"
        },
        {
            "title": "吴农谣",
            "content": "吴农竭力耕王田，王赋已供常饿眠。\r邓通董贤何为者，一生长用水衡钱。"
        },
        {
            "title": "周急谣",
            "content": "江南凶，周波最急。\r汉家使者识经权，矫制开仓输玉粒。\r君不见曩岁沟魂海不及，至今冤作枯鱼泣。\r劝粜辞水旱阻尧汤，生民无罪岁。\r后代仓廪虚，时和亦为沴。\r孰云富而哿，甚矣贫不继。\r借富以贷贫，穷哉已非计。\r况乃指廪间，夏楚劫以势。"
        },
        {
            "title": "食糖谣",
            "content": "朝食糠，暮食糠，食糠不如彘与厐。\r君王雁鹜令，以粟甘易粮。\r吁嗟今茫茫，吁嗟何遑遑。"
        },
        {
            "title": "七哀诗",
            "content": "贫者欲无寿，富婴愿期颐。\r惨惨里门道，哭声一何悲。\r白头洒慈泪，红颜服嫠衰。\r借问送车人，共惜纨绔儿。\r问齿未逾壮，问家素不赀。\r黄金不贷死，华屋中道辞。\r南邻九十老，带索如荣期。"
        },
        {
            "title": "淇寡妇",
            "content": "淇上有寡妇，始慕宋共姬。\r食贫以自守，笑诮怀猜疑。\r忽为盗所污，放僻靡不为。\r昔为淇妇宗，今为淇妇嗤。\r可怜困思反，不如贸丝儿。"
        },
        {
            "title": "招农篇",
            "content": "京城五都会，卓锥争比闾。\r朱楼矗隘址，绣甍夹通衢。\r酒削飨列鼎，贩脂来驷车。\r东家见妖丽，西舍闻笙竽。\r劬劬农家子，住在三家墟。\r一日出京市，归不把犁锄。\r千金卖恒产，买屋京城居。\r京城岂不美，咄嗟异荣枯。\r货殖非吾法，守望非吾徒。\r仰屋视门傅，壁立檐无储。\r却归卜丘首，邻里相揶揄。\r嗟嗟食田子，食技汝不知。\r食田可久业，圣主方捐租。"
        },
        {
            "title": "太师宅",
            "content": "前朝太史宅，基撤万民庐。\r太师一去宅，问宅今何如？赤地无所有，庭树八九株。\r缅怀炙手日，门前卿大夫。\r肥马在东厩，脂羊出中厨。\r光妓列秦赵，佐酒吹笙竽。\r历年未五十，一抔不枝梧。\r歌笑不于此，悔不桑为枢。\r道旁甲第子，过马一踟蹰。"
        },
        {
            "title": "南妇还",
            "content": "今日是何日，恸返南州岐。\r汩汩东逝水，一日有西归。\r长别二十年，休戚不相知。\r去时虿发王，归来面眉黧。\r昔人今则是，故家今则非。\r脱胎有父母，结发有夫妻。\r惊呼问邻里，共指冢累累。\r访死欲穿隧，泣血还复疑。\r白骨满丘山，我逝其从谁！"
        },
        {
            "title": "春芳曲",
            "content": "春容不再芳，春华不再扬。\r我欲倩游丝，花前系春阳。\r春阳不可长，游丝徒尔长。\r飞来双蛱蝶，缀我罗衣裳。\r顿足起与舞，上下随春狂。"
        },
        {
            "title": "风日好",
            "content": "春来风雨颠，未见风日好。\r今朝风日好，美人在远道。\r美人招未来，相思把瑶草。\r长鸟舞春风，为我一颠倒。"
        },
        {
            "title": "道旁骑",
            "content": "春风扇官道，官柳黄金条。\r道旁百金骑，侠气争春骁。\r竹间小桃花，嫣如董娇娆。\r下马隔花语，疑是花中妖。"
        },
        {
            "title": "主家祠",
            "content": "主家宴新客，内屋深罗帷。\r贵戚金与史，长者陶与猗。\r美人间中坐，玉质缕金衣。\r歌声上碧落，不放青云飞。\r杯行白莲掌，酒饮黄桐脂。\r门下有书客，弹铗歌朝饥。"
        },
        {
            "title": "海客行",
            "content": "海客朱雀航，下有五凤房。\r三月发长干，六月下淮扬。\r青丝牵白日，罗幕西风凉。\r大姬劝金露，小姬弹空桑。\r中姬执药馔，调冰浣肝肠。\r海客睡不起，明宴寒神羊。"
        },
        {
            "title": "采菱曲",
            "content": "若下清塘好，清塘胜若耶。\r鸳鸯飞镜浦，鸳鸯睡银沙。\r两桨夹螳臂，双榔交犬牙。\r照波还自惜，艳色似荷花。\r袖惹红萍湿，裙牵翠蔓斜。\r大堤东过客，背面在兼葭。\r日落红风起，清歌杂笑哇。"
        },
        {
            "title": "采桑词",
            "content": "吴蚕孕金蛾，吴娘中夜起。\r明朝南陌头，采桑鬓不理。\r使君从何来，调妾桑中憙。\r不识秋胡妻，误认金楼子。"
        },
        {
            "title": "雉城曲",
            "content": "荡舟横塘去，塘上野鸳鸯。\r鸳鸯忽飞去，相见双女郎。\r齐唱雉城曲，共制芙蓉裳。\r手洗藕花露，劝君荷叶囊。\r何以报永好，解佩双明珰。\r妾住雉城里，不是雉城倡。"
        },
        {
            "title": "陈帝宅",
            "content": "荒城陈帝宅，故殿吴王居。\r曲池无锢石，老树有遗株。\r高堂易梵宇，白足走钟鱼。\r未知万仗后，兴废有何如！"
        },
        {
            "title": "吴城曲",
            "content": "吴兵夜入郢，小弟骄父兄。\r弯弓射天日，辇土筑长城。\r长城筑未竟，客主老蛮荆。"
        },
        {
            "title": "赤堇篇",
            "content": "吴钩父悖子，楚耶臣逆君。\r曷比赤堇精，新铸双龙文。\r作世无价宝，三卿无足论。\r倚天落旄头，仰日裂飞云。\r一怒安天下，持以奉至尊。"
        },
        {
            "title": "贸丝词",
            "content": "鸣鸠毋止棘，止棘为摧薪。\r女子毋贸丝，贸丝为弃人。\r相逢誓作同穴亲，大礼如一失，结发不终身。\r外为狂夫暴，内为兄弟哂。\r寄语贸丝女，卜语不可信，况乃卜非真。"
        },
        {
            "title": "古愤",
            "content": "阴阴璞玉抱，幽幽雌剑鸣。\r玉屈有时白，剑孤有时并。\r如何妾玉身，长抱昏石名？如何妾剑身，指为妖铁精？天乎如有情，蚀月为妾明！地乎如有情，河水为妾清！"
        },
        {
            "title": "花游曲",
            "content": "三月十日春蒙蒙，满江花雨湿东风。\r美人盈盈烟雨里，唱彻湖烟与湖水。\r水天虹女忽当门，午光穿漏海霞裙。\r美人凌空蹑飞步，步上山头小真墓。\r华阳老仙海上来，五湖吐纳掌中杯。\r宝山枯禅开茗碗，木鲸吼罢催花板。\r老仙醉笔石栏西，一片飞花落粉题。\r蓬莱宫中花报使，花信明朝二十四。\r老仙更试蜀麻笺，写尽春愁子夜篇。"
        },
        {
            "title": "庐山瀑布谣",
            "content": "银河忽如瓠子决，泻诸五老之峰前。\r我疑天仙织素练，素练脱轴垂青天。\r便欲手把并州剪，剪取一幅玻璃烟。\r相逢云石子，有似捉月仙。\r酒喉无耐夜渴甚，騎鲸吸海枯桑田。\r居然化作十万丈，玉虹倒挂清泠渊。"
        },
        {
            "title": "张公洞",
            "content": "正月八日记游仙，三十六天洞灵洞。\r洞中窗户夜不扃，地底风雷日相哄。\r巉巉灵骨谁手凿，纳纳虚谺曷时澒。\r龙巅虎卧络薜萝，委盖垂旃挂鸾凤。\r茎高玉稍陈玉拌，洼陷琼浆流码瓮。\r元田鸦色白于鸥，丹室蛇光红似蝀。\r石涵绿字紫泥封，玄哺琼华青子种。\r白骡有迹蹋石田，金虎干声饮银汞。\r樵柯已烂商四朋，蕊辇初过茅二仲。\r牛车望气待著书，螺女行厨时进供。\r胡麻流饭阮郎来，林屋刺船毛父通。\r王生石髓随手坚，吴客求珠空耳缝。\r九灵太妙苞气母，五岳真图特儿弄。\r书传丹篆亦何须，石化黄金本无用。\r玉盆濯发天鸡鸣，铁笛穿空神马鞚。\r符行律令鬼承呵，声出脑宫龙听颂。\r未应片石隔仙凡，溪上桃花自迎送。"
        },
        {
            "title": "石桥篇",
            "content": "飞精石为室，万岁藏不得。\r忽然混沌破，石鲸横百尺。\r山头方广开，金策凌空来。\r白猷双眼穴，长跪不能越。\r痴儿唾落饥蛟涎，新鬼旧鬼悲人天。\r蹋石梁，拜石耕，五百凌霄在心影，过去过来弹指顷。\r乌乎，石梁折，石饼崩，人间方见方广影。"
        },
        {
            "title": "苕山水歌",
            "content": "苕山如画云，苕水如篆文。\r使君画船山水里，荡漾朝晖与夕曛。\r中流棹歌惊水鸭，捷如竞渡千人军。\r渡头刘阮郎，清唱烟中闻。\r为设胡麻饭，招手越罗蚡。\r既到车山口，还过溘水濆。\r东盛坝前折杨柳，西庄漾下纫香芹。\r东村击鼓送将醉，西村吹笛迎余醺。\r三日新妇拜使君，野花山叶斑斓裙。\r使君本是龙门客，宫衫脱锦披黄斤。\r愿住吴侬山水国，不入中朝鸾鹄群。\r酒酣更呼酒，挽衣劝使君。\r游丝蜻蜓日款款，野花蛱蝶春纷纷。\r君不见城南风起寒食近，老农火耕陈帝坟。"
        },
        {
            "title": "五湖游",
            "content": "鸱夷湖上水仙舟，舟中仙人十二楼。\r桃花春水连天浮，七十二黛吹落天外如青沤。\r道人谪世三千秋，手把一枝青玉虬。\r东扶海日红桑椹，海风约在吴王洲。\r吴王洲前校水战，水犀十万如浮鸥。\r水声一夜入台沼，麋鹿已无台上游。\r歌吴歌，舞吴钩，招鸱夷兮狎阳侯。\r楼船不须到蓬丘，西施郑旦坐两头。\r道人卧舟吹铁笛，仰看青天天倒流。\r商老人，橘几奕？东方生，桃几偷？精卫塞海成瓯窭，海荡邙山漂髑髅。\r胡为不饮成春愁。"
        },
        {
            "title": "望洞庭",
            "content": "琼田三万六千顷，七十二朵青莲开。\r道人铁精持在手，啸引紫凤朝蓬莱。\r龙子卧抱明月胎，须臾化作桃花腮。\r嗟尔云槎子，何处忽飞来？蓬莱之浅今几尺？黄河之清今几回？云槎子，云是江上来。\r但知东方生，卖药五湖上，不知张使者，北犯七斗魁。\r云槎子，吾与尔何哉，任公钓竿在东海，潮压桐江江上台。"
        },
        {
            "title": "李夫人",
            "content": "绝代一佳人，美色如洛妃。\r春月为作眉上彀，秋水为作眼中波。\r歌琼蕤，舞玉枝，君王有情不自持。\r玉枝一夜摧，琼蕤一朝落，君王之心何以乐？若有人兮有若无，来迟兮去促促。\r芙蓉叶上清露结，晴光倒射金虹灭。\r山为雨，海为雨，何得分明梦中语？落蛾影灭百子池，灵风一阵彩云飞。"
        },
        {
            "title": "罗浮美人歌",
            "content": "海南天空月皎皎，三山如卷海如沼。\r绿衣歌舞不动尘，海仙骑鱼波袅袅。\r翩然而来坐芳草，宰如白月射林杪。\r洗妆不受瘴烟昏，缟袂初逢鸿欲娇。"
        },
        {
            "title": "梦游沧海歌",
            "content": "东海之东去国十万里，其洲名沧洲。\r地方五百里，上有琼涛玉浪出没九岫如罗浮。\r风光长如二三月，琪花玉树不识人间秋。\r人鸟戏天鹿，昆吾鸣天球。\r橘子如斗，莲叶如舟，白凤如鸡，红鳞如牛。\r青瞳绿发紫绮裘，日夕洲上相嬉游。\r铁崖道人隘九州，凌风一舸来东沤。\r始青天开月如雪，锦袍着以黄金楼。\r楼中仙人睨物表，瑶笙引鹤缑刍头。\r戏弄玉如意，击碎珊瑚。\r相招元处士，浩歌海西流。\r长梯上摘七十二朵之青菡萏，玉龙呼耕三万六千顷之昆仑丘。\r黄河清浅眼中见，海屋老人为我添新筹。"
        },
        {
            "title": "修月匠歌",
            "content": "天公弄丸七宝曲，脆如琉璃拆如线。\r月中斤人八万户，敕赐仙厨琼稍饭。\r什什伍伍入杳冥，妙手持天轻欲旋。\r千斤宝斧运化钧，混沌皮开精魄见。\r羿家奔嫁太轻脱，须臾蹋破莲花瓣。\r十二山河影碎中，轮郭重完冰一片。\r缥缈长悬玉白飞，坚牢永结妖蟆患。\r封辞何用虮虱臣，功成万古蒙天眷。\r一归兰路不知年，兔子花开三万遍。"
        },
        {
            "title": "湖龙姑曲",
            "content": "湖风起，浪如山，银城雪屋相飞翻。\r白鼍竖尾月中泣，倒卷君山轻一粒。\r浪中拍碎岳阳楼，万斛龙骧半空立。\r雨工騎羊鞭迅雷，红旗白盖蚩尤开，青娥鬓发红蓝腮。\r紫丝络头双黄能，神弦歌急龙姑来。"
        },
        {
            "title": "龙王嫁女辞",
            "content": "小龙啼春大龙恼，海田雨落成沙炮。\r天吴擘山成海道，鳞车鱼马纷来到。\r鸣鞘声隐佩锵琅，璚姬玉女桃花妆。\r贝宫美人笄十八，新嫁南山白石郎。\r西来态盈庆春婿，结子蟠桃不论岁。\r秋深寄字湖龙姑，兰番庙下一双鱼。"
        },
        {
            "title": "道人歌",
            "content": "道人飞来朗风岑，玄都上下三青禽。\r傅桑已作青海断，鳌丘又逐罗浮沉。\r初见蜍精生月腹，前身捣药婆娑明。\r还仙服食终恍惚，天上仙骸成积林。\r手持女娲百炼笛，笛中吹破天地心。\r心地心，何高深。\r八千岁，无知音。"
        },
        {
            "title": "大人词",
            "content": "有大人，曰铁牛。\r绛人甲子不能记，曾识庖栖兽尾而蓬头。\r见炼石之女补天漏，涿鹿之帝杀蚩尤。\r上与伊同相幼主，下与孔孟游列侯。\r衣不异。\r粮不休，男女欲不绝，黄白术不修。\r其身备万物，成春秋。\r故能后天身不老，挥斥八极隘九州。\r太上君，西化人，自谓出于无始劫，荡乎宇宙如虚舟，其生为浮死为休。\r安知大人自消息，天子不能子，王公不能俦，下顾二子真蜉蝣。"
        },
        {
            "title": "大唐钟山进士歌",
            "content": "睛如猫，须如茅，乌靴白简鸭色袍。\r元是钟山老馗唐进土，感君之赐何以酬君劳。\r虽生不得禄，誓死为鬼豪。\r老馗血食岂敢饕，宫中饱食有祆耗，擘而啖之如啖螯。\r呜呼若人使立朝，殿前秉笏山动摇。\r衔花有大耗，窃笛有大祆，肯使白昼见之而不枭？尔祆尔耗，根深蒂牢。\r帝王养之，既各且骄。\r跳河蹴陇，翻天之杓。\r呼呼老馗胡可招，呜呼老馗胡可招！"
        },
        {
            "title": "签铿词",
            "content": "殷有贤大夫，黄发眉双白。\r男女欲不绝，饮食谷不辟。\r四十九室家，五十二嗣息。\r岂是山泽癯，咽漱炼精魄。\r广成云道本自然，有人得之同寿域。\r君不见孔子窃比我彭，老彭之寿称以德。"
        },
        {
            "title": "毛女",
            "content": "沙丘腥风吹腐化，华阴毛女藏双鱼。\r宫中雨露不可食，餐松啖柏留春容。\r桃花流水迷红雾，十二峰头度朝暮。\r自是婵娟有仙骨，入海徐郎岂知故。\r衣沐雨，鬟栉风，槲叶楚楚山芲红。\r秦楼旧镜掩明月，咸阳目送双飞鸿。"
        },
        {
            "title": "上元夫人",
            "content": "仙人在世间，招之还可来。\r何用三韩外，楼船言蓬莱。\r飒然精爽合，偕入东华台。\r怖我以蛇虎，令我心死灰。\r叔卿忽见鄙，瑶池仍复回。\r已遣滈池璧，尚献新垣杯。\r金棺不炼骨，空令后人猜。\r君不见易招天上三天母，难脱人间五性胎。"
        },
        {
            "title": "皇娲补天谣",
            "content": "盘皇开天露天丑，夜半天星堕天狗。\r璇枢缺坏奔星斗，轮鸡环兔愁飞走。\r圣娲巧手炼奇石，飞廉鼓鞲虞渊赤。\r红丝穿饼补天空，太虚一碧玻璃色。\r辐旋毂转四极正，高盖九重县水镜。\r三光不凋河不泄，天上神仙宅金阙。\r当时坤母亦在旁，下拾残灰补地裂。"
        },
        {
            "title": "邯郸美人",
            "content": "裙翻柳脚垂青空，水花吹乱秋芙蓉，须臾气喘如渴虹。\r如渴虹，索银瘿；转辘轳，饮金井。"
        },
        {
            "title": "邯郸美人",
            "content": "邯郸市上美人家，美人小袜青月牙，绣靴对着平头鸦。\r平头鸦，蹋场下；包银壶，驮细马。"
        },
        {
            "title": "蹋蹴篇",
            "content": "金鞭齐停马上郎，落花旋风打毬场，绣轮掷过东家墙。\r东家墙，嗓双燕；平头奴，摇便面。"
        },
        {
            "title": "蹋蹴篇",
            "content": "江南女儿花娟娟，五花绣出葵花圆，蹋花上下双文鸳。\r双文鸳，玉连琐；髻斜斜，马初堕。"
        },
        {
            "title": "周郎玉笙谣",
            "content": "周郎学仙吹玉笙，玉笙吹得丹山七十二凤之和鸣。\r曾侍瑶池阿母宴，座中调笑董双成。\r谪向人间赤松洞，洞口桃花苦迎送。\r南寻二女湘水头，十三哀弦不成弄。\r西洞庭，东洞庭，相逢铁笛铜龙精。\r从此吹春玉台上，丛霄不许谢玄卿。"
        },
        {
            "title": "张猩猩胡琴引",
            "content": "张猩猩，嗜酒复嗜音。\r春云小宫鹦鹉吟，猩猩帐底轧胡琴。\r一双银丝紫龙口，泻下骊珠三百斗。\r划焉火豆爆绝弦，尚觉莺声在杨柳。\r神弦梦入鬼工秋，湘山摇江江倒流。\r玉免为尔停月臼，飞鱼为尔跃神舟。\r西来天官坐栲栳，羌丝啁啁听者恼。\r张猩一曲独当筵，乞与五花金线袄。\r春风残丝二十年，江南相见落花天。\r道人春梦飞胡蝶，手弄金瓢合簧叶。\r张猩猩，手如雨，面如霞，劝尔更尽双叵罗，白头吴娥年少歌，金刚悲啼尔乐何。"
        },
        {
            "title": "李卿琵琶引",
            "content": "李卿李卿乐中仙，玉京侍宴三十年。\r自言弦声绝人世，乐谱亲向钧天传。\r今年东游到吴下，三尺檀龙为予把。\r胸中自有天际意，眼中独恨知音寡。\r一声如裂帛，再拨清冰拆。\r蛮娃作歌语突兀，李卿之音更明白。\r玉连琐，《郁轮流袍》，吕家池榭弹清宵。\r花前快倒长生瓢，坐看青天移斗杓。\r铁笛道人酒未醺，烦君展铁拔，再轧鹍鸡筋。\r我闻仁庙十年春，驾前乐师张老淳。\r赐筝岳柱金龙龈，仪凤少卿三品恩。\r张后复有李，国工须致身。\r酒酣奉砚呼南春，为卿作歌惊鬼神。"
        },
        {
            "title": "筚篥吟",
            "content": "春风吹船下扬州，夜听笛声江月流。\r故宫摇落杨柳秋，客子于邑山阳愁。\r明朝此声不可求，乃知朔客杜宽者，手持悲篥寻南游。\r胡笳拍中愁未休，龟兹角管亲编收。\r王门历尽及五候，翩然鸿飞不可留。\r笛材既访柯椽锼，更协鸣凤昆仑丘。\r卷芦易地鸣陇头，城南思妇歌牵牛。\r欲绝未绝一缕抽，划然石裂千丈湫。\r叫噪鹅鹳飞蛟虬，洞庭之水天东浮。\r杜宽杜宽艺绝忧，艺隐岂比闵张俦。\r为君贳美酒，不惜千金裘。\r和我君山莫邪笛，与尔同登黄鹤楼。"
        },
        {
            "title": "箫杖歌",
            "content": "空心劲草琅轩节，瘦如笔枝赤如铁。\r壶公手中曾掷之，黄公石上飞星裂。\r玑天道人双眼青，见之不减九节藤。\r神丁未窥混沌窍，中有万壑铜龙声。\r道人亲凿崆峒玉，九漏玲珑尺度足。\r黑蛇飞来膝上横，道人手中啸鸾鹄。\r自言奇音不敢作，寒星堕地风折岳。\r去年台山解虎斗，今年狼山敲豸角。\r铁崖相见洞庭东，腰间笛佩苍精龙。\r湘江雨脚吹雌风。\r相呼道人木上座，杖陂水拔须眉峰。"
        },
        {
            "title": "奔月卮歌",
            "content": "神犀然光射方诸，海水拆裂双明珠。\r大珠飞上玉免臼，小珠亦奔银蟾蜍。\r千年太阴炼成魄，岂识妖■吞啖卮？刳胎乃堕欢伯计，玉斧椎开桃扇核。\r茅山外史海上来，拾得海月称奇哉。\r按剑或为龙鬼夺，掷手自戏仙人杯。\r雄雷雌电绕丹屋，顾免清光吞在腹。\r醒来不记墨淋漓，尘世随风散珠玉。\r铁崖仙客气如虹，金桥银桥游月宫。\r素娥饮以白玉醴，羽衣起舞千芙蓉。\r居然月宫化鲛室，坐见月中清泪滴。\r我方醉卧玉兔傍，但觅大魁酌天浆。\r不用白兔长生药，不用千年不死方。"
        },
        {
            "title": "红牙板歌",
            "content": "百花楼前倡乐作，长鼻弯弯舞金络。\r生怜为齿焚雄躯，枯魄应节如何虞？良工削出红冰片，脱木生前岂容见？自非红鸾之舌为尔绳，安得三三贯成串？三郎耳聪穿月胁，强欲黄番谱关折。\r十三红儿舞鹧鸪，轻莲蹋节随疾徐。\r为君重制清平曲，节奏八风调玉烛。"
        },
        {
            "title": "屏风谣",
            "content": "琉璃怯寒翡翠热，芍药芙蓉四时绝。\r深堂气候异冬春，门外酸风箭入骨。\r匡朱毾■踏香雪，红姬扶醉醉眼缬。\r金缸焰焰照罗袜，阿瞒娇娘太轻劣。\r隙光射人如白月。"
        },
        {
            "title": "内人剖瓜词",
            "content": "辘轳索褪垂金井，水殿风来晚花静。\r美人睡起袒蝉纱，照见臂钗红肉影。\r荔子浆酸摇左车，阿母新进朱陵瓜。\r侍奴手浴井花冷，水冰金盘擎掌瓜。\r鸾刀未破圆玉斗，斗破红冰惊落手。\r玉郎渴甚故相嘲，可忍食残团月凹？"
        },
        {
            "title": "内人吹笛词",
            "content": "天室年来教春坊，紫云制曲吹宁王。\r美人何处窃九漏，耳谱亦解传伊凉。\r鹍弦转断黄金轴，独据胡床弄横玉。\r冶情忽逐野莺飞，十指红蚕迷起伏。\r御沟水暖浴鵁鶄，天地久无征战声。\r芙蓉杨柳自摇落，岂识黄云边塞情。\r西楼今夜月色千，内人思仙望河鼓。\r白日萧条凤不来，井梧风动神乌语。"
        },
        {
            "title": "内人琴阮图",
            "content": "花点吴盐春欲老，翡翠飞来剪芳草。\r美人睡起春思深，弹丝拊木写同心。\r荔枝五弦调急缓，阮家月琴轴初绾。\r须臾钧天双合乐，南薰殿中风动幕。\r梨园乐官乐不鸣，宫中之音和且平。"
        },
        {
            "title": "鸣筝曲",
            "content": "断虹落屏山，斜雁着行安。\r钉铃双呎木，错落千株拌。\r愁龙啼玉海，夜燕语雕阑。\r只应桓叔夏，重起为君弹。"
        },
        {
            "title": "琵琶怨",
            "content": "蜀丝鸳鸯织锦衾，逻檀凤凰斫金槽。\r弦抽瓮茧五色毫，双成十指声嘈嘈。\r冢头青草天山雪，眼中红冰嵬下血。\r哀弦凄断感情烈，池上蕤宾跃方铁。"
        },
        {
            "title": "长洲曲",
            "content": "长洲水引东江潮，潮生暮暮还朝朝。\r只见潮头起郎舵，不见潮尾回郎桡。\r昨夜西溪买双鲤，恐有郎缄寄连理。\r金刀剖腹不忍食，尺素无凭脍还委。\r西溪之水到长洲，明日啼红临上头。"
        },
        {
            "title": "湖中女",
            "content": "湖中女，滑如脂。\r湖中女，芙蓉姿。\r湖中小桨荡莲叶，唱得吴王白雪词。\r轻裾利屐踏雁足，为客高歌激明目。\r生年不作人家妇，东人西人换恩主。\r主家薄幸非三从，归来抱瑟弹孤鸿。\r君不见东家女伴粗目丑，嫁得比邻呼何忪。"
        },
        {
            "title": "西溪曲",
            "content": "西溪溪口东冈道，杨柳阴阴春欲老。\r花间系马我曾来，红雨伤春迹如扫。\r美人劝我金色浆，玉台赠以盘龙宝。\r愿作西溪一水鱼，趁尔容颜为余好。\r城南将军同醉倒，殡宫今已生春草。"
        },
        {
            "title": "城东宴",
            "content": "青骢辔，金牛车，一时宾从高阳徒。\r城东邸第三四区，天气淡荡春三初，主人爱客倾中厨。\r卜欢不知清夜徂，绢缨绝烛欢有余，卷波令格兵法诛。\r客狂起舞作旋胡，主亦击缶呼呜呜，人生浮草无根株。\r齿发日悴颜日枯，含珠乌能润黄垆，今日不乐将何如？君不见城南相国斫棺杀枯颅，身名只共葅醢俱，仕宦何用执金吾！"
        },
        {
            "title": "崔小燕嫁辞",
            "content": "阖闾城中三月春，流莺水边啼向人。\r崔家姊妹双燕子，踏春小靴红鹤嘴。\r飞花和雨着衣裳，早装小娣嫁文央。\r离歌苦惜春光好，去去轻舟隔江岛。\r东人西人相合离，为君欢乐为君悲。"
        },
        {
            "title": "城西美人歌",
            "content": "长城嬉春春半强，杏花满城散余香。\r城西美人恋春阳，引客五马青丝缰。\r美人有似真珠浆，和气解消冰炭肠。\r前朝丞相灵山堂，双双石郎立道旁。\r当时门前走犬马，今日丘垄登牛羊。\r美人兮美人，舞燕燕，歌莺莺，蜻蜓蛱蝶争飞扬。\r城东老人为我开锦帐，金盘荐我生槟榔。\r美人兮美人，吹玉笛，弹红桑，为我再进黄金觞。\r旧时美人已黄土，莫惜秉烛添红妆。"
        },
        {
            "title": "君家曲",
            "content": "生爱君家锦树芳，君家易别苦难忘。\r彩绳举柳高出屋，金弹流莺飞过海。\r旧时春光燕来后，旧时主人十无九。\r贾家贵婿多春情，共醉君家画雀屏。\r黄金只买五斗黛，为君添抹蛾眉青。\r君不见张娘秋面不食粉，八字青蛾莫娇损。"
        },
        {
            "title": "将进酒",
            "content": "将进酒，舞赵妇。\r歌吴娘。\r糟床嘈嘈落红雨，鲙刀聂聂飞琼霜。\r金头鸡，银尾羊，主人举案劝客尝。\r孟公君卿坐满堂，高谈大辩洪钟撞。\r金千重，玉千扛，不得收拾归黄汤，劝君秉烛饮此觞。\r君不见东家牙筹未脱手，夜半妻啼不起床，悔不日饮十千场。"
        },
        {
            "title": "大数谣",
            "content": "梁朝老桧昨夜死，海声已入西门市。\r草中张伯怀璧子，丹瓶有书谁识此。\r小夫争爵几时休，二十四考前无俦。\r黄金无方铸髑髅，楼船梦过西流洲。\r更生灵香那得偷，大树夜听声如牛。"
        },
        {
            "title": "大难日",
            "content": "来日大难君不知，焦心弊力欲可为？早知大难学安期，炼煮丹石服灵芝。\r大药误死世所嗤，不如美酒千日可辟饥。\r美酒醉饱，一日以为老。\r美酒不畅，千岁亦为殇。"
        },
        {
            "title": "三青鸟",
            "content": "翩翩三青鸟，来自西王母。\r作使东王公，请致东王语。\r白日不有夜，四时长为春。\r天上神仙宅，地上羲皇人。"
        },
        {
            "title": "三叟者诀",
            "content": "道逢三叟者，高寿比神仙。\r问叟何以寿？寿诀倘予传。\r上叟前致辞，大道抱天全。\r中叟前致辞，寒暑顺节宣。\r下叟前致辞，百岁半单眠。\r是为三寿诀，所以能长年。"
        },
        {
            "title": "日重光行",
            "content": "日重光，今日西没，明日上榑桑。\r日重光，日复日，上榑桑。\r人长往，不返故室堂。\r日重光，身后西目谁短长。\r日重光，言果果，神伥伥。"
        },
        {
            "title": "六宫戏婴图",
            "content": "黄云复壁椒涂苏，银床水喷金蟾蜍。\r宜男草生二月初，燕燕求友乌将雏。\r芙蓉花冠金结楼，飘飘尽是瑶台侣。\r宫中个个承主恩，岂复君王梦神女。\r栴檀小殿吹天香，新兴髻子换宫妆。\r中有一人类虢国，净洗脂粉青眉长。\r百子图开翠屏底，戏弄哑哑未生齿。\r侍奴两两舁锦■，不是唐家绿衣子。\r兰汤浴罢春昼长，金盘特泻荔枝浆。\r雕笼翠哥手擎出，为爱解语通心肠。\r宣州长史耽春思，工画伤春欠春意。\r吴兴弟子广王风，六宫猫犬无相思。\r君不见玉钗淫鼋戕汉孤，作歌请献螽斯图。"
        },
        {
            "title": "虞美人行",
            "content": "拔山将军气如虎，神骓如龙蹋天下。\r将军战败歌楚歌，美人一死能自许。\r仓皇伏签答危主，不为野雉随仇虏。\r江边碧血吹青雨，化作春芳悲汉土。"
        },
        {
            "title": "大唐公主嫁匈奴行",
            "content": "匈奴听镝忘劬劳，外家未必忘飞髇。\r如何异类待同匹，丹凤下与枭为巢。\r君不见大唐公主亲嫁辱，终唐老鹘来相纱。\r渡河白来话涕泣，后人犹以昏为交。"
        },
        {
            "title": "昭君曲",
            "content": "胡雁向南飞，明妃西嫁几时归？胡酥入馔捐汉食，胡风中人裂汉衣。\r胡音不通言语译，分死薄命穹庐域。\r君不见越中美人嫁姑苏，敌国既破还陶朱。\r嗟嗟孤冢黄草碧，祗博呼韩双白璧。"
        },
        {
            "title": "昭君曲",
            "content": "胡月生西弯，明妃西嫁几时还？不见单于谒金陛，但见边烽驰玉关。\r汉家将军高筑坛，身骑乌龙虎豹颜。\r何时去夺胭脂山？呜呼何时去夺胭脂山！"
        },
        {
            "title": "梁家守藏奴",
            "content": "将军椒房亲，跋扈阚如虎。\r嗟嗟孙家儿，岂识鸢肩主。\r有司夜捕帑，藏婢及人母。\r紫金与白珠，没入将军府。\r吁嗟乎，梁家婢，何太苦。\r不知将军妻，秦宫妇。\r三主六君七贵人，明日飞花乱红雨。"
        },
        {
            "title": "冯家女",
            "content": "冯家女，绿发盘双鸦，乱离弃乡土。\r聘入将军家，将军爱幸诸妇妒。\r颜色粹美无疵瑕，掩鼻袭馀术，泪眼啼春华。\r冯家女，昨日堂上人，今朝厕中鬼。\r将军不为疑，司隶不为理。\r道旁古冢生棘榛，十年孤愤何由伸？呜呼千年孤愤何由伸！"
        },
        {
            "title": "唐姬饮酒歌",
            "content": "皇天倾，后土颓，王降世兮汉祚衰。\r王作黄泉兮誓相随，王死胡用吾身为？"
        },
        {
            "title": "荆钗曲",
            "content": "扶风女，行如有嬖，貌如钟离春。\r三十不肯嫁，独识五噫君。\r荆钗服终身，井臼操必亲。\r举案上食如大宾。\r如何会稽守，糟糠告去如市人。"
        },
        {
            "title": "钟离春",
            "content": "钟离春，白头深目凹鼻唇，皮肤若烟面如尘。\r手有五色之彩线，为君补衮成天文。\r渐台之君荒且忮，明朝夷台作平地。\r太子择日正储位，钟离在宫齐国治。"
        },
        {
            "title": "宿瘤词",
            "content": "采桑女，项如罂，受教采桑，不受教观大王。\r大王聘之居中榜，旧衣不换新衣裳。\r采桑女，项如罂，宫中掩口笑喤喤。\r尧舜桀纣陈兴亡，中宫笑口惭且惶。\r服后服，正后宫；卑宫室，亲蚕桑；减戈猎，斥优倡。\r诸侯玉帛走东方，王上帝号声煌煌"
        },
        {
            "title": "即墨女",
            "content": "三逐乡，五逐里，即墨女儿乏容止。\r齐相取之齐国治，丈夫相国奚异此，丈夫相国奚异此！"
        },
        {
            "title": "杞梁妻",
            "content": "极苦复极苦，放声一长哀。\r青天为之雨，长城为之摧。\r为招淄水魂，共上青陵台。"
        },
        {
            "title": "聂政篇",
            "content": "齐国壮士侪要离，念母与姊生慈悲。\r既而母死姊同户。\r乌乎丈夫一死泰山重，胡为轻付市井儿。"
        },
        {
            "title": "春申君",
            "content": "春申君，见利重，见理蒙。\r保相印，封江东，李家女儿入楚宫。\r春申灭国并灭嗣，舍人入相遗腹子。"
        },
        {
            "title": "平原君",
            "content": "平原君，起朱楼。\r美人盈盈楼上居，蹒跚跛汲彼何叟，美人一笑蹒跚愁。\r门下士，引去不可留。\r高价千金值，千金不惜美人头。\r君不见帷中妇女观跛者，一笑五国生戈矛。"
        },
        {
            "title": "胭脂井",
            "content": "井无水，荒龙倚。\r不知如，巴马子。\r仰天夜见黄姑星，水底喽喽话红鬼，长绳卷起天河水。\r井中人，不殉死，宫人斜在雷塘趾。"
        },
        {
            "title": "吴钩行",
            "content": "吴人杀二子，畔成双吴钩。\r吴王食赏令，不识钩中愁。\r临钩呼二子，飞来父心头。\r百金何足报，万户当封侯。\r佩双钩，比明月，为君嬖者斩、谗者刖。\r制诸侯，开伯烈，千秋万岁光不灭。"
        },
        {
            "title": "金台篇",
            "content": "高台起朔方，金色照天光。\r上有七十二凤凰，金鼎玉食高颉颃。\r王不居，志独苦，拜师礼重心愈下。\r群贤起，南西东，国耻一洒黄金空，十年燕雌今日雄。\r君不见姑苏何用黄金屋，野鹿穿花豕衔蓐。"
        },
        {
            "title": "丽人行",
            "content": "杨白花飞愁杀人，美人如华不胜春。\r锦鞯驮起双凤缕，黄门挟飞五花云。\r白日雷霆夹城道，乐游园里春正好。\r就中小姊最娇强，雌雄双飞观者恼。\r瑶池斗草碧云移，草青草歇春不知。\r黄裙有恨随春水，椒房青蝇何处起。\r君不见翠羽飕飕帐一空，东方蝃蝀缠紫宫。"
        },
        {
            "title": "紫芝曲",
            "content": "商山巍巍，上有紫芝。\r采芝可疗饥，何独西山薇。\r西伯养老去古远，而独夫杀士，吾将畴依。\r卯金之子海内威，罗络齮龁将奚为？平生不识下邳儿，肯从汉邸同儿戏？角里绮里无人知。"
        },
        {
            "title": "鸿门会",
            "content": "天迷关，地迷户，东龙白日西龙雨。\r撞钟饮酒愁海翻，碧火吹巢双猰（左犭右俞）。\r照天万古无二乌，残星破月开天馀。\r座中有客天子气，左股七十二子连明珠。\r军声十万振屋瓦，拔剑当人面如赭。\r将军下马力排山，气卷黄河酒中泻。\r剑光上天寒彗残，明朝画地分河山。\r将军呼龙将客走，破青天撞玉斗。"
        },
        {
            "title": "易水歌",
            "content": "风潇潇，易水波，高冠送客白峨峨。\r马嘶燕都夜生角，壮士悲歌刀拔削。\r徐娘匕，尺八铦，函中目光射匕尖。\r先生地下汗如雨，匕机一失中铜柱。\r后客不来可奈何，十三小儿面如土。\r太傅言议谋中奇，奇谋拙速宁工迟。\r可怜矐目旧时客，击筑又死高渐离。\r滈池君，璧在水，龙腥忽逐鱼风起。\r沧海君犹祖遗策，孰与千金买方士。\r呜呼荆卿虽侠才，侠茸之死心无猜。\r君不见文籍先生卖君者，桐宫一泄曹作马。"
        },
        {
            "title": "柏谷词",
            "content": "柏谷险，君勿趋。\r君一趋，龙为鱼。\r桨长岂识真龙躯，赖尔老妇能挽夫。\r论报不赐诛，桨长本无辜。\r举之羽林郎，大将军可奴。"
        },
        {
            "title": "结袜子",
            "content": "汉家九陛飞秋霜，公卿会立朝明堂。\r王生何人谈老黄，廷辱廷尉理不山。\r廷尉跪结袜，有如壮夫出胯下，面无惭色神洋洋。\r君不见黄石公进张良，夏侯章诋孟尝，长者之名从此扬。"
        },
        {
            "title": "眉怃词",
            "content": "朝画眉，暮画眉，画眉日日生春姿。\r长安已知京兆怃，有司直奏君王知。\r君王毛举人间事，不咎人间夫妇私。"
        },
        {
            "title": "系子词",
            "content": "车驱驱，邓家孥。\r长绳系野树，小儿泣呱呱。\r泣呱呱，父一顾，可奈胡？弟儿在手不可俱。\r父再顾，眼血枯。\r行人断绳走匍匍。"
        },
        {
            "title": "旦舂词",
            "content": "儿为王，母为囚，旦舂暮舂无时休。\r天高地辱日月流，母苦不得从儿游。\r汉家谋臣张留侯，老人立致商山头。\r君王轻信羽翼愁，十年身后知安刘，髡钳之人何以留。"
        },
        {
            "title": "野雉词",
            "content": "野雉异兮家鸡，雉将雏兮栖栖。\r嫁刘季兮逐季飞，不逐季兮季狐疑。\r羽翼成兮两口苦无违。"
        },
        {
            "title": "乌夜啼",
            "content": "茏葱高树青门西，夜夜栖乌来上啼。\r报君凶，报君喜，愿君高树成连理。\r啼乌夜夜八九子，莫使君家高树移。\r乌生八九乌散飞。"
        },
        {
            "title": "桓山鸟",
            "content": "桓山鸟，鸣声一何悲。\r严父戒二子，分财无嫡支。\r父死未葬命一遗，两枝荆华摧一枝。\r呜呼桓山鸟，鸣声实堪悲。\r死隔别，生流离，百鸟闻之为嗟嗞。"
        },
        {
            "title": "公无渡河",
            "content": "公无渡河，河水深兮不见泥。\r公身非水犀，乌风黑浪欲何济？公不能济，横帆在河西。\r青头少妇泣血啼，有年不死将谁齐？公死河灵伯，妾死河灵妻。"
        },
        {
            "title": "独禄篇",
            "content": "独禄独禄，恶水浊。\r仇家当族，孝子免污辱。\r孝子躯干小，勇气满九州。\r拔刀削中睨父仇。\r父仇未报，何面上父丘。\r漆仇头，为饮器；脔仇肉，为食嘬，头上之天才可戴。"
        },
        {
            "title": "箕山操",
            "content": "箕之山兮可耕而樵，箕之水兮可饮而游。\r牵牛何来兮饮吾上流，彼以天下让兮我以之逃。\r世岂无尧兮应尧之求，吾与尧友兮不与尧忧。"
        },
        {
            "title": "湘灵操",
            "content": "湘之水兮九支，湘之山兮九疑。\r皇一去兮何时归，攀龙髯兮逐龙飞。\r生同宫，死同穴，招皇衣兮复皇辙。\r九疑水，九疑山，九疑辙迹在其间。\r望飞龙兮未来还。\r湘之湘兮成水，湘之石兮成斑。"
        },
        {
            "title": "石妇操",
            "content": "峨峨孤竹冈，上有石鲁鲁。\r山夫折山花，岁岁山头歌石妇。\r行人几时归？东海山头有时聚。\r行人归，啼石柱，石妇岑岑化黄土。"
        },
        {
            "title": "精卫操",
            "content": "水在海，石在山，海水不缩石不刊。\r\n衔石向海女，口血离离海同干。"
        },
        {
            "title": "雉朝飞",
            "content": "雉朝飞，一雄挟一雌，雄死雌誓黄泥归。\r\n卫女嫁齐子，未及夫与妻。\r\n青缡绾素结，一死与之齐。\r\n人言卫女荡且离，乌得冢中有雉飞？琴声鼓之闻者悲。"
        },
        {
            "title": "别鹄操",
            "content": "雄鹄于于，雌鹄舒舒。\r\n两鹄比翼，其巢同株。\r\n五见树叶荣而枯，嗟尔比翼而不生雏。\r\n比翼将乖，雌雄羁孤。\r\n中夜雌啸，雄将曷如。\r\n宁为不雏，死作两孤，不愿八九子为秦乌。"
        },
        {
            "title": "履霜操",
            "content": "霜鲜鲜兮草戋戋，儿独履兮儿宿野田。\r\n衣荷之叶兮叶易穿，采葶花以为食兮不下咽。\r\n嗟儿天父兮天胡有偏，我不父顺兮宁不儿怜。\r\n履晨霜兮泣吾天。"
        },
        {
            "title": "大明铙歌鼓吹曲十三篇",
            "content": "於王气，涂之冈。\r五百祀，皇陵藏。\r火流乌，星流红，驾生圣人应天祥。\r圣人生，六合一统天下昌。\r汝阿弥，言语侏离复兜离，妖诵胡膜干毒师。\r蜂屯蚁聚乞乞万，摇首枯舌乐不疲。\r金银城，铁为键，汤为池，北据河洛南驱淮，老獐野鹘弗能支。\r大明帝，厉虎旅，拔龙飞，手把黄钺相招麾。\r元运绝，弥何为，筑京观，兖之际，荆之垂。\r拨乱反正，圣武赫戏，大明烈烈，开皇之墓。\r皇皇帝肇，迹濠之壤。\r上天黜元命，命帝靖四方。\r神兵三千，投鞭渡江。\r基建业，定南京。\r大兴问罪师，天戈剪妖狂。\r妖狂溃崩，赫烈我武扬。\r系颈阙下，大明朝贺开明堂。\r元主大去国，闽广并来王。\r皇帝神武，越五帝，咸三皇。\r皇皇万国宾，日出日入土，普为大明臣。\r制礼作乐圣化钧，大一统业万万春。\r三蛇长，一蛇擅雄王。\r上掩三日生妖芒。\r羿乌毙弯弓，无人落欃枪。\r血人为浆肉为梁，交结■狫恣跳梁。\r帝闵下土命将一日平。\r收其帑实夷穴藏，截蛇首，刳蛇肠，祭民社主，反民井灶还丘坑注：■——反“犬”右加“考”山倾峨，水翻鄱，旗拏黄龙鼓考鼍。\r坤轴震，水犀列以阵，楼橹层层突而蜃。\r皇赫怒，血漂刃。\r不用命，斩以徇。\r铁钩锁，扼艨犝。\r辟强弩，开神弓。\r老犀晕火角生风，流星一矢贯尔额与胸。\r老犀穷，小犀夜泣鲛人宫。\r江为障，湖为池，两虎赫赫奸天威。\r天兵东下，跨池与障平如砥。\r兵十万，威武宣，红帕锦股偃草前，暇以岁月啸以延。\r收残丁，婴孤城，穿城炮机若流星。\r小虎粉首，大虎摧爪翳两端睛。\r齐云火天，骨肉焦冥，天子好生，一鸡一犬不汝兵。\r粮尽矢竭，开关输平。\r群臣鱼贯入大明。\r大明帝，义之断，仁之成。\r东海鲸，鬐插铁牙如雪山，眼如月。\r前驱虎头鲨，后挈三足蹩。\r尾一掉，天纲崩，地维缺。\r吞三闽啗百粤。\r飞涎喷沫，弟兄作穴。\r岩潭生子孙，天吴弯弓弓靶折，四海波涛尽流血。\r东皇太乙，乘鱼从霞。\r长纶巨饵，羁縻钩加。\r渔彭蠡，猎黄池，鲸亦穿腮京口来。\r京口来，游不动，化为鱿，空嗫嚅。\r海上将军神骑还，乘胜卷甲斩闽关。\r阿难气■■，老鹘语绵蛮。\r土豪据土孰与京？将军将命扬风声。\r豪一败，走连营，俘以南庙功用铭。\r闽山奠，闽水清。\r注：■■——左“九”右“虎”益之都，鲁之邦，元不纲，兵强马壮碻磝冈。\r梗我王化，山输海贡隔梯航。\r狡狐三穴，跳踯贪狼，王师薄城，筑我受降。\r骈首就缚父与兄，弦歌之化复我邹鲁乡。\r太原李，继忠襄。\r京兆李，王咸阳。\r辱齿相依势相望，构谗煽虚撼金床。\r王纲偏，圯弗■，上弗急君父，同盟不相援。\r征兵关中伐太原。\r大丞相，偏将军，士马百万蹂燕云。\r国已墟，关来从。\r尉之陀，窦之融。\r注：■——左提“手”右“举”邗启沟，汴通河，河之王铠仗山积，血流波。\r前徒接战尽倒戈，二三主将弁峨峨。\r输忠竭节心靡他，以彼取此类虞罗。\r由汴入滦入红螺。\r嗟政不纲可奈何？自底灭亡可奈何？国运倾，六师驻，那吒城。\r龟兹主，走滦京。\r宣明诏，许厥成。\r壶箪筐篚左袒迎，封籍府库奉大廷。\r大丞相，舍于野，克大国，匪余武，天子龙骧土貔虎。\r问其寡孤，毋恃杀掳，秋毫无犯民按堵。\r民按堵，振放旋，鉤丽冒胤未殄灭。\r大将军，请戍边，偏将逾葱岭，越祁连，追亡逐北万五千。\r抗大旌，悬绝幕，天子喻书通玉帛，胡宗■■未沓译。\r陇云寒，陇水干。\r天使晨入荆门关。\r石扼僰，左控秦。\r巴蜀限峨岷。\r伪夏昆，强项不来宾。\r元戎阐皇威，民何罪？肝脑縻。\r一札西去如星驰。\r彼元之微，弃身独夫。\r剪与我绝，忍及尔孤？告冉庞，束斯榆，檄邛笮，上版图。\r缀包薄，受正朔。\r玉垒峨嵋我城郭，沱潜三巴我堑壑。\r誓蚕丛，铭剑阁。"
        },
        {
            "title": "大将军南征歌",
            "content": "大将军，将天讨，出南征。\r文如阿阁凤，武如牧野鹰。\r兵行司马法，漕转屯田丁。\r鹿山放麑万众泣，虎穴取■千人惊。\r东屯西屯露书布，南奚北奚壶浆迎。\r蛮奴授首，鳖子献城，三危送款，孤竹输平。\r蓝之山，截海断；峡之水，吞湘汉。\r大将军，持庙算，直向刑塘筑京观。\r嗟嗟小蛮触，尚尔争雌雄。\r将军大势破竹下，拾土补地裂中国。\r长城无再坏，昆仑天柱无再折。\r盘石永安，金瓯罔缺。\r我颂摩崖千丈碑，大字如斗光夺目。\r注：■——左“虎”右“兔”"
        },
        {
            "title": "小万户射虎行",
            "content": "边城秋气劲折胶，草枯燎发风萧萧。\r将军校射出细柳，马上箭落双飞雕。\r须臾吼地穷兽急，将军匹马电弗及。\r疾蹄迸落冲虎过，白羽穿喉虎人立。\r将军身不六尺强，一怒万夫无敢当。\r先皇赐名名拔突，部下材官争蹶张。\r画工亲见编须勇，急阵梢冈浩呼汹。\r目光落地已化石，将军生气毛发动。\r君不见桃花岛，阜树洋，乳虎哺子人为粮。\r将军一死不可生，东海黄公愁夜行。"
        },
        {
            "title": "髯将军",
            "content": "髯将军，将之武，相之文。\r文武长才不世出，将军兼之今绝伦。\r阵法本天地，兵机侔鬼神。\r八门遁丁甲，六花散风云。\r楼船旌旆龙矫矫，云关金鼓雷■■。\r水犀校战悍鲸帖，陆兕出柙妖狐奔。\r风尘■洞翳日月，紫髯一拂开朝昏。\r上马谈兵被裘带，下马降礼陈壶尊。\r於乎，昔人恨随陆无武、绛灌无文；将军之武平祸难，将军之文焕经纶。\r髯将军，受斧钺，受斧钺，承华勋。\r净除国妖雪国耻，制礼作乐归相天王尊。"
        },
        {
            "title": "赵公子舞剑歌",
            "content": "赵公子，千人英。\r读书万卷愁无成，负此长身九尺如长城。\r雪芙蓉，玉青骢，我将挟尔成大功。\r腰缠十万欲何往，直上北台观虎龙。\r道逢铁笛仙，把酒九峰前。\r酒酣为我拔剑起作浑脱伎，白虹绕地乌风旋。\r矍然指天天为穿，天狗堕地顽星坚。\r老铁酒酣为椎鼓，壮士冲冠发倒竖。\r老增撞斗何足为，鸿门突立卫真主。\r赵公子，千人英，为君酌酒肝胆倾。\r忍见东南吴楚坼？慎莫脱手踊跃逝去双龙精。\r君不见我家古铁三尺冰，粤砥荡磨新发硎。\r不学区区一人敌，上为天子匡前星。"
        },
        {
            "title": "舒刺客",
            "content": "舒壮士，智如张子房，胆如赵子龙。\r神州地入黄旗东，壮士手挽回天功。\r探虎入虎穴，壮士沃焦心火热。\r怒潮一卷石头城，匕尖已带乖龙血。\r暗中三耳走鬼工，百日淬匕一日穷。\r座中火位剉杌肉，壮士灭迹孤飞鸿。\r柯坛劫盟地还鲁，舞阳小儿何足数。\r博浪沙头力士归，为韩报仇仇必虏。\r於乎，大将军，万夫雄，赤心报国为先锋。\r如何马头交剑不斫贼，却留小惠夸丁公。"
        },
        {
            "title": "李公子行",
            "content": "李公子，凤之雏，龙之驹。\r面如赤玉盘，服如明月珠。\r舌端吞吐五色锦，胸中元有邺侯三万牙签书。\r曩执金陵南端之白简，今曳淮吴大府之长裾。\r东维先生在五湖，相逢一笑黄公垆。\r我闻公子曾大父，先皇开基作刑部。\r马头约法十二章，燕都新建尚书府。\r丹书铁券盟山河，赫赫勋名照今古。\r又闻尔父司农公，画策屯田辟西土。\r岁输百万实太仓，功著兵前科量府。\r汝今年少毛骨奇，五花骢马当春骑。\r燕王方买台上骏，赵客合脱囊中锥。\r姑苏台下春回首，东风绿遍官河柳。\r人生离合自有时，更劝西门一杯酒。\r李公子，尔岂马上杀贼之钃娄，下马喻贼之露书？莫负汝祖父，东鲁为真儒。"
        },
        {
            "title": "题王粲登楼图",
            "content": "临洮水涸铜人毁，西园青青草千里。\r秦川公子走乱离，瘦马疲童面如鬼。\r俊君威名跨海南，虎视走鹿何眈眈。\r可怜膝下尽豚犬，谁复大厦收■楠？落日楼头髀空拊，日断神州隔风雨。\r平生不识大耳公，座上客归丞相府。\r春深铜雀眼中蒿，揽涕尚复思登高。\r江山破碎非旧土，版图何日还金刀？荆台高楼已荆棘，丹青写赋工何益。\r君不见袁家有客能骂贼，将军头风重草檄。"
        },
        {
            "title": "盐商行",
            "content": "人生不愿万户侯，但愿盐利淮西头。\r人生不愿万金宅，但愿盐商千料舶。\r大农课盐析秋毫，凡民不敢争锥刀。\r盐商本是贱家子，独与王家埒富豪。\r亭丁焦头烧海榷，盐商洗手筹运握。\r大席一囊三百斤，漕津牛马千蹄角。\r司纲改法开新河，盐商添力莫谁何。\r大艘钲鼓顺流下，检制孰敢悬官铊。\r吁嗟海王不爱宝，夷吾策之成伯道。\r如何后世严立法，只与盐商成富媪。\r鲁中绮，蜀中罗，以盐起家数不多。\r只今谁补货殖传，绮罗往往甲州县。"
        },
        {
            "title": "盐车重",
            "content": "盐车重，盐车重，官骥牵不动。\r官铊私秤秤不平，秤秤束缚添畸令。\r盐车重，重奈何，旑令带多私转多。\r大商鬻不尽，私鹾夹公引。\r乌呼江南转运涩如胶，漕吏议法方呶呶。"
        },
        {
            "title": "箕斗歌",
            "content": "计孛怯梼杌，紫木背文章。\r我迕一宿直箕斗，不愁斟酌愁簸扬。\r斗之柄，实司天；箕之风，由犯月。\r箕胡为，张口吻；斗胡为，閟喉舌。\r骑箕尾，诉阊阖。\r屏谗邪，正出纳。\r文昌开，箕斗合。"
        },
        {
            "title": "白雪辞",
            "content": "痴云驾日日为黄，白光半夜漏东方。\r广寒兔老玉发蜕，一箭刚风落人世。\r锦宫肉屏香汗溶，酒如春江饮如虹。\r彩鸾帘额不受卷，酒面洗作梨花风。\r阶前狮子积不坏，十日璚田换尘界。\r金钲取挂扶桑晓，照见璚田出寒莩。"
        },
        {
            "title": "大风谣",
            "content": "大风起，不终朝。\r如何三日夜，日日夜夜旋扶摇。\r卷水覆我舟，卷土覆我窑。\r乌乎太平玉琯将谁调，五日一风不鸣条。"
        },
        {
            "title": "苦雨谣",
            "content": "去年雨，坍硷土。\r今年雨，没灶釜。\r灶釜二月青无烟，官家火程不问雨。\r胥靡移来坐监主，旬申亏官走插户。"
        },
        {
            "title": "地震谣",
            "content": "四月一日南省火，七月一日南地震。\r地积大块作方载，岂有坏崩如杞人。\r如何一震白毛茁，泰山动摇海水泄。\r便恐昆仑八柱折，赤子啾啾忧地裂。\r唐尧天子居上头，贤相柱天如不周。\r保国如瓯，驭民如舟，吁嗟赤子汝何忧。"
        },
        {
            "title": "道人一亩宅",
            "content": "道人一亩宅，乃在清江浔。\r山童解迎客，开户花木深。\r幽草有远意，仙禽无俗言。\r剑气或成虎，丹光欲流金。\r丸中探日月，画前见天心。"
        },
        {
            "title": "隐君宅",
            "content": "隐君宅中区，心游入天境。\r酌空引窊石，汲深出寒井。\r檐花度吹香，池叶漏天影。\r隐几鸣虚琴，悠然有真省。"
        },
        {
            "title": "东林社",
            "content": "陶公八十日，解组归山阿。\r觉今若不早，我日十倍过。\r开涂划荆棘，斧缺且无柯。\r赖尔东林社，招我南山歌。\r回视有漏因，已梧影与魔。\r有求不补失，无亏所成多。\r坐断前后际，不须辩维摩。"
        },
        {
            "title": "放龟池",
            "content": "我闻玄绪灵，无逃豫且厄。\r毛公赎金钱，放汝鼋鼍宅。\r何期报复义，背负将军溺。\r至今山中池，洞玄露纯白。\r我归放搘床，搘床犹翕息。"
        },
        {
            "title": "陈明桧",
            "content": "陈皇有遗宅，乃在鸟山中。\r当时手所植，花木罗青红。\r独有左纽树，阅世如龟龙。\r怀哉手植人，不见三阁崇。\r后庭种玉树，金井雕秋风。"
        },
        {
            "title": "香山篇",
            "content": "放舟脂塘曲，盘游湖上雷。\r雷鸣湖雨作，还泊香山隈。\r美人斗香草，上有九畹栽。\r美人在何所，搴芳招归来。\r露下荆棘草，鹿上姑苏台。"
        },
        {
            "title": "要离家",
            "content": "金昌亭下路，春草没荒丘。\r云是要离家，令人生古愁。\r侏儿三尺干，不佩双吴钩。\r中包猛士胆，白日照高秋。\r忍死屠骨肉，视身若蜉蝣。\r荆轲不了恨，庆忌成身谋。\r如何五噫客，死与尔同仇。"
        },
        {
            "title": "虎丘篇",
            "content": "路出女坟湖，警跸霸王驱。\r灵池飞霹雳，枯冢走於菟。\r老禅犹点石，仙鬼只疑狐。\r祖龙来发閟，银海又飞凫。"
        },
        {
            "title": "夏驾石鼓辞",
            "content": "周家十圆鼓，散落陈仓野。\r\n犹有夏驾石，盘盘驾之下。\r\n秦鞭血山骨，吴猎焦野火。\r\n夏鼓建不拔，石鸣知者寡。\r\n父老惧谶言，山空石长哑。"
        },
        {
            "title": "尧市山",
            "content": "湖山七十二，西峰郁相缪。\r■饮有尧井，象耕馀舜丘。\r相传十日出，大浸稽天流。\r生民窃生理，托市兹山头。\r只今东震水，双雷没如沤。\r仁人感地脉，望望终南愁。"
        },
        {
            "title": "送客洞庭西",
            "content": "送客洞庭西，雷堆青两两。\r陈殿出空明，吴城连苍莽。\r春随湖色深，风将潮声长。\r扬柳读书堂，芙蓉采菱桨。\r怀人故未休，望望欲成往。"
        },
        {
            "title": "牛商行",
            "content": "黄牛商，水牛商，驱牛渡淮道路长。\r淮天喘热淮月黄，老商爱牛视如伤。\r淮民耕稼禾上场，皮角有令恐牛殃。\r君不见昨夜官军大索马，牝牡千匹如驱羊。"
        },
        {
            "title": "弁峰七十二",
            "content": "弁峰七十二，菡萏开青冥。\r穷探最绝顶，龙舌呀岩扃。\r高源下绝壁，海眼涵明星。\r毒龙戏珠玉，残唾吹余腥。\r胡僧洗神钵，密咒收风霆。\r洞庭水如蓝，溟涬连沧溟。\r下观人间世，九点烟中青。"
        },
        {
            "title": "骊山曲",
            "content": "骊山郁崔嵬，宫阙金银开。\r月生硔鹊观，云绕凤凰台。\r宫中红妆子，调笑春风媒。\r青鸟衔巾去，乳鹿巡花来。\r天王太白次，仓玉金粟堆。\r石马动秋色，羌枝连暮枝。\r只今瑶池水，八骏渴生埃。"
        },
        {
            "title": "涂山篇",
            "content": "朝发一钱渡，暮宿三江潮。\r涂山有禅伯，饮我松间瓢。\r遂登福勋庙，还憩汪罔桥。\r涂翁不可诘，夜附山鬼妖。\r载吊漆姓人，负恶忍兜苗。\r既怀弯弓逆，可徒坐不朝。\r逆名不可训，姑以后至枭。\r涧硔洗遗骨，白日连山椒。"
        },
        {
            "title": "梁父吟",
            "content": "步出齐城门，上陟独乐峰。\r梁父昂雉堞，荡阴夷鬣封。\r齐国杀三士，杵臼不能雄。\r所以梁父吟，感叹长笑翁。\r吁嗟长笑翁，相汉起伏龙。\r关张比疆治，将相俱和同。\r上帝弃炎祚，将星堕营中。\r抱膝和梁父，梁父生悲风。"
        },
        {
            "title": "丹山凤",
            "content": "丹山五色凤，千岁或一鸣。\r来见君子国，见则时文明。\r自从鸣岐后，野鸟袭为名。\r凤兮德久衰，短歌空复情。"
        },
        {
            "title": "白门柳",
            "content": "步出白门柳，闻歌金缕衣。\r事生不事死，曩誓今已遗。\r空负地下心，百年以为期。\r向来媒佻鸠，宁为今日思？"
        },
        {
            "title": "纨扇辞",
            "content": "团圆合欢扇，比似月婵娟。\r婵娟有时缺，我扇岂衣圆？秋风落梧叶，我扇同弃捐。\r不得如秋叶，吹堕在君前。"
        },
        {
            "title": "焦尾辞",
            "content": "焦尾器犹在，焦尾音无遗。\r眷兹古人器，恒以今四丝。\r纤手弄掩抑，类作箜篌悲。\r赤城有佳士，今人古人师。\r独作古先操，颀然如见之。\r饮以化人酒，此味从谁知？"
        },
        {
            "title": "沙堤行",
            "content": "神州和羹连五城，沙堤新筑泰阶平。\r正月一日太阳明，殿前两相水金星。\r天王垂衣珠箔卷，太史新书五云书。\r火城千枝花外转，道逢吴牛问牛喘。\r左谋右断天子前，手持五色补青天。\r南人不敢吹巢火，中国堂堂相司马。"
        },
        {
            "title": "金山孤凤辞",
            "content": "肃肃金山凤，凤兮同阿房。\r凤兮不凰老，孤鸣在高冈。\r幸生一鸑雏，毛雨蔚成章。\r鸑雏实不恶，反哺天性良。\r坐革枭獍暴，不受雀角伤。\r教之六律音，因之鸣朝阳。\r来仪实有本，凤声益锵锵。\r於乎金山凤，永为百鸟祥。"
        },
        {
            "title": "瘦马行",
            "content": "瘦马青海种，新自流沙至。\r市门顾不售，千金价无二。\r肉骀大项领，匹帛可收致。\r天寒道里愁，伏枥消远志。\r瘦马虽伶仃，毅有千里气。\r世无牙与青，瘦马与谁试。"
        },
        {
            "title": "西湖竹枝歌",
            "content": "劝郎莫上南高峰，\r\n劝郎莫上北高峰，\r\n南高峰云北高雨，\r\n云雨相催愁杀侬。"
        }
    ]
}