{
    "dynasty": "元",
    "author": "王冕",
    "intro": "（1287--1359） 元画家、诗人。字元章，号煮石山农、饭牛翁、会稽外史 、梅花屋主等，诸暨（今属浙江）人。出身农家，白天放牛，晚至佛寺长明灯下读书。后从韩性学。试进士不第，即弃去，读古兵法。曾游大都（今北京），泰不花荐以词馆职，不就。归隐九里山，作画易米为生。朱元克婺州（路治今浙江金华），授以谘议参军，旋卒。工画墨梅，学扬无咎，花密枝繁，别具风格，曾用胭脂作没骨梅，亦佳妙。又善写竹石。兼能刻印，以花乳石（青田石一类）作印材，相传由其创始。其诗多描写隐逸生活，也能反映人民疾苦，语言质朴，不拘常格。所著有《竹斋集》。",
    "items": [
        {
            "title": "谩兴（四首）",
            "content": "青山隐隐带滦河，金碧光中望馺娑。\r\n五谷不生羊马盛，二仪殊候雪霜多。\r\n打围阵合穹庐转，警跸声传御驾过。\r\n漠漠黄沙天万里，壮心未解说风波。"
        },
        {
            "title": "三月廿九日夜欧阳省郎递至佳章观之技痒灯下",
            "content": "今时自与古时别，酒兴何如诗兴赊。\r\n风引白云归坐榻，雨蒸花气入窗纱。\r\n谩言海上神仙宅，不抵江南处士家。\r\n有客相过勿多论，老夫迂阔是生涯。\r\n\r\n【注释】：【原题】：\r\n三月廿九日夜欧阳省郎递至佳章观之技痒灯下即和但无童\r\n子急走送耳"
        },
        {
            "title": "谩兴（四首）",
            "content": "关中险固冯三辅，陇右勾连接四川。\r\n簇簇楼台悬日月，盈盈花草烂云烟。\r\n飚回海上沙飞雪，雨足江南水拍天。\r\n可笑华山陈处士，风流文彩却贪眠。¤"
        },
        {
            "title": "谩兴（五首）",
            "content": "干戈犹未定，鼙鼓岂堪闻。\r\n忧国心如醉，还家梦似云。\r\n关山千里远，吴楚一江分。\r\n朋旧俱零落，空嗟白鸟群。¤"
        },
        {
            "title": "秋兴（二首）",
            "content": "万里山河一局棋，旷怀真感独伤悲。\r\n石麟夜雨生新恨，铜雀春风属旧时。\r\n雪卷流沙驮信远，天沉辽海鹤书迟。\r\n五陵年少俱零落，回首故园空梦思。¤"
        },
        {
            "title": "梅花（二首）",
            "content": "马迹山前万树梅，千花万花如雪开。\r\n满载扬州秋露白，玉箫吹过太湖来。"
        },
        {
            "title": "即事（二首）",
            "content": "滦水城头六月霜，车华门外草皆黄。\r\n旌旂影动千官惨，斧钺光沉万马忙。\r\n青象不将传国玺，紫驼只引旧毡房。\r\n诸郎不解风尘恶，争指红门入建章。¤"
        },
        {
            "title": "山中答客问",
            "content": "人间尘土苦歊烦，林下清风六月寒。\r\n夜半酒醒方脱屐，日高眠起不簪冠。\r\n坐看游蚁巡危磴，静听闲花落古坛。\r\n老我自无轩冕意，寻常岂是傲时官。"
        },
        {
            "title": "金陵怀避乱作",
            "content": "坏墙幽径草青青，何处园林是旧京。\r\n海气或生山背雨，江潮不到石头城。\r\n英雄消歇无人语，形势周遭夕照明。\r\n回首长干思无限，水风杨柳作秋声。"
        },
        {
            "title": "红梅",
            "content": "玉妃步月影毵毵，燕罢瑶池酒正酣。\r\n半夜不知香露冷，春风吹梦过江南。"
        },
        {
            "title": "梅花屋",
            "content": "荒苔丛筿路萦回，绕涧新栽百树梅。\r\n花落不随流水去，鹤归常带白云来。\r\n买山自得居山趣，处世浑无济世材。\r\n昨夜月明天似水，啸歌行上读书台。\r\n\r\n【注释】：【注释】：\r\n（饭牛翁即煮石道者。闲散大夫新除也。山农近日号。老\r\n村南园种菜时称呼。元章字，冕名，王姓。今年老异于上\r\n年，须发皆白，脚病，行不得，不会奔趋，不能谄佞，不\r\n会诡诈，不能干禄仕，终日忍饥过，画梅作诗，读书写字\r\n，遣兴而已。自喝曰：“既无知己，何必多言呵呵。”）"
        },
        {
            "title": "有感（二首）",
            "content": "对镜添惆怅，凭谁论古今。\r\n山河频入梦，风雨独关心。\r\n每念苍生苦，能怜荡子吟。\r\n晚来愁更切，青草落花深。"
        },
        {
            "title": "金水河春兴（二首）",
            "content": "神州何处见繁华，尽好当时富贵家。\r\n慷慨唤来黄字酒，丁宁将出紫帘车。\r\n春风袅袅穿杨柳，小雨冥冥度杏花。\r\n沉醉归来不知夜，又传清响按琵琶。¤"
        },
        {
            "title": "墨梅 其三",
            "content": "我家洗砚池头树，个个花开淡墨痕。\r不要人夸好颜色，只留清气满乾坤。"
        },
        {
            "title": "素梅 五六",
            "content": "冰雪林中著此身，不同桃李混芳尘。\r忽然一夜清香发，散作乾坤万里春。"
        },
        {
            "title": "题画梅",
            "content": "君不见汉家功臣上麒麟，气貌岂是寻常人？又不见唐家诸将图凌烟，长剑大羽联貂蝉。\r\n龙章终匪尘状，虎头乃是封侯相。\r\n我生山野无能为，学剑学书空放荡。\r\n老来晦迹岩穴居，梦寐未形安可模？昨天冷飚动髭须，拄杖下山闻鹧鸪。\r\n乌巾半岸衣露肘，忘机忽落丹青手。\r\n器识可同莘野夫，孤高差拟蟠溪叟。\r\n山翁野老争道真，松篁节操梅精神。\r\n吟风笑月意自在，只欠鹿豕来相亲。\r\n江北江南竞传写，祝君叹其才尽下。\r\n我来对面不识我，何者是真何者假？祝君放笔一大笑，不须揽镜亦自肖。\r\n相携且买数斗酒，坐对青山姿倾倒。\r\n明朝酒醒呼鹤归，白云满地芝草肥。\r\n玉萧吹来雨霏霏，琪花乱点春风衣。\r\n祝君许我老更奇，我老自觉头垂丝。\r\n时与不时何以为？赠君白雪梅花枝。"
        },
        {
            "title": "题月下梅花",
            "content": "平生爱梅颇成癖，踏雪行穿一双屐。\r\n六花散漫飞满空，千里万里同一色。\r\n冲寒不畏朔风吹，乘兴来此江之湄。\r\n繁花满树梅欲放，仿佛罗浮曾见时。\r\n南枝横斜北枝好，北枝看过南枝老。\r\n中有一枝致奇绝，万蕊千葩弄天巧。\r\n老夫见此喜欲颠，载酒大酌梅花仙。\r\n仙人怪我来何晚，一别已是三千年。\r\n醉来仰面卧深雪，梦扶飞琼上天阙。\r\n酒醒起视夜何其，饥乌啼残半江月。"
        },
        {
            "title": "题墨梅图",
            "content": "朔风吹寒冰作垒，梅花枝上春如海。\r\n清香散作天下春，草木无名藉光彩。\r\n长林大谷月色新，枝南枝北清无尘。\r\n广平心事谁与论？徒以铁石磨乾坤。\r\n岁晚燕山云渺渺，居庸古北无人到。\r\n白草黄沙羊马群，琼楼玉殿烟花绕。\r\n凡桃俗李争芬芳，只有老梅心自常。\r\n贞姿灿灿眩冰玉，正色凛凛欺风霜。\r\n转身西泠隔烟雾，欲问逋仙杳无所。\r\n夜深湖上酒船归，长啸一声双鹤舞。"
        },
        {
            "title": "梅花 其四",
            "content": "昔年曾踏西湖路，巢居阁上春无数。\r\n雪晴月白影精神，玛瑙坡前第三树。\r\n虬枝屈夷交碧苔，疏花暖送珍珠胎。\r\n初疑群仙下寥廓，琼珰玉佩行瑶台。\r\n又疑幽人在空谷，满面清霜□华绿。\r\n迎风冷笑桃杏花，红绿纷纷太□俗。\r\n今年来看秦淮水，路隔西湖一千里。\r\n草堂上是白云窝，夜半松风唤子起。\r\n青山隔世无游尘，云根粉壁光如银。\r\n长啸一声月入户，孤山处士来相亲。\r\n江南梅花自有主，休问当年何水部。\r\n山僧对我默无语，柏子无风堕青雨。"
        },
        {
            "title": "梅花 其三",
            "content": "朔风吹寒脱繁木，石溜潺潺出空谷。\r\n荒村野店少人行，独有寒梅照寒渌。\r\n玉质灿灿无纤埃，春风不来花自开。\r\n平生清苦能自守，焉肯改色趋樽缶？我与梅花颇同调，相见相忘时索笑。\r\n冰霜岁晚愈精神，不比繁华易凋耗。\r\n长安多少骑马郎，寻芳竞集桃李场。\r\n东家买酒西家尝，引得世间蜂蝶忙。"
        },
        {
            "title": "梅花 其二",
            "content": "江南十月天雨霜，人间草木不敢芳。\r\n独有溪头老梅树，面皮如夷生光芒。\r\n朔风吹寒珠蕾裂，千花万花开白雪。\r\n仿佛瑶台群玉妃，夜深下踏罗浮月。\r\n银铛泠然动清韵，海烟不隔罗浮信。\r\n相逢漫说岁寒盟，笑我飘流霜满□。\r\n君家白露秋满缸，放怀饮我千百觞。\r\n气酣脱颖恣盘礴，拍手大叫梅花王。\r\n五更窗前博山冷，么凤飞鸣酒初醒。\r\n起来笑揖石丈人，门外白云三万顷。"
        },
        {
            "title": "梅花 其一",
            "content": "朔风吹撼处士庐，冻云隔月天模糊。\r\n无名草木混色界，广平心事今何如？梅花荒凉似无主，好春不到江南土。\r\n罗浮山下蘼芜烟，玛瑙坡前荆棘雨。\r\n相逢可惜年少多，竞赏桃李夸豪奢。\r\n老夫欲语不忍语，对梅独坐长咨嗟。\r\n昨夜天寒孤月黑，芦花卷风吹不得。\r\n髑髅梦老披蒙节，黄河万里无颜色。\r\n老夫潇洒归岩阿，自锄白雪栽梅花。\r\n兴酣击剑长啸歌，不问世上官如麻。\r\n疏枝错落花灿烂，正似推篷溪上看。\r\n冻痕不剥五更霜，藓色犹存百年干。\r\n孤山处士诗梦寒，罗浮仙人酒兴阑。\r\n天荒地老行路难，谁传春色来人间？君不见江南物色今匪昔，大谷长林尽荆棘。\r\n岁寒何处论襟期？坐对云山空叹息。\r\n东楼女儿白□歌，西楼美酒唤杏花。\r\n总有高人爱高洁，踏雪谁肯来山家？老我无能惯清苦，写梅种梅千万树。\r\n霜清月白夜更长，每是狂歌不归去。\r\n只今潦倒霜苧垂，世情恬淡俱忘机。\r\n读书写字两眼眵，断白搔堕随花飞。\r\n转首江南隔尘土，白月流光双鹤舞。\r\n一声羌管过南楼，夷石心肠亦凄楚。\r\n安得唤起陈云龙？长船满载玻璃红。\r\n浩歌拍拍随春风，大醉惊倒江南翁。"
        },
        {
            "title": "梅花 其三",
            "content": "不同杨柳争妍，冷笑托根泉石。\r\n岁寒寄语高人，可问调羹消息？"
        },
        {
            "title": "梅花 其二",
            "content": "潇洒托身溪谷，清高不染红尘。\r\n数点幽花的砾，包藏万斛阳春。"
        },
        {
            "title": "梅花 其一",
            "content": "肯同凡卉争妍？自与高人索笑。\r\n他年鼎鼐调和，不改山林节操。"
        },
        {
            "title": "题曹云西南山水",
            "content": "旭日耀苍□，翠岚生嫩寒。\r\n幽人诗梦醒，清响得松湍。"
        },
        {
            "title": "梅花 十五",
            "content": "明洁众所忌，难与群芳时，怀贞岁华晚，只有天地知。"
        },
        {
            "title": "梅花 十四",
            "content": "面墨已无情，岂但心如夷？昨宵疏影横，空山半窗月。"
        },
        {
            "title": "梅花 十三",
            "content": "不作桃李态，山林别是春。\r\n但令心似夷，何虑惹缁尘？"
        },
        {
            "title": "梅花 十二",
            "content": "庭院春日迟，风回翠鸾舞。\r\n谁倚玉阑干？摇动燕脂雨。"
        },
        {
            "title": "梅花 十一",
            "content": "湖上春何在？罗浮梦已空。\r\n清香入书屋，不是杏花风。"
        },
        {
            "title": "梅花 其十",
            "content": "深院春无限，香风吹绿漪。\r\n玉妃清梦醒，花雨落燕脂。"
        },
        {
            "title": "梅花 其九",
            "content": "冷艳凝轻露，清香度晚风。\r\n如何冰玉质，却学小桃红？"
        },
        {
            "title": "梅花 其八",
            "content": "仙子步轻盈，泠泠玉佩声。\r\n罗浮烟水远，诗梦不胜情。"
        },
        {
            "title": "梅花 其七",
            "content": "疏枝照清浅，一见兴何饶？记得春风夜，题诗过断桥。"
        },
        {
            "title": "梅花 其六",
            "content": "老干渍清霜，寒梢挂新月。\r\n徐徐暗香来，可是春机泄？"
        },
        {
            "title": "梅花 其五",
            "content": "何处寻春信？江南路渺漫。\r\n夜深山月白，疏影隔窗看。"
        },
        {
            "title": "梅花 其三",
            "content": "十月霜风寒，山木俱摧折。\r\n独此冰玉姿，照影清溪月。"
        },
        {
            "title": "梅花 其二",
            "content": "清苦良自持，忘言养高洁。\r\n夜静月明多，开门满山雪。"
        },
        {
            "title": "梅花 其一",
            "content": "林下见清真，草衣如野人。\r\n开花冰雪里，岂是不知春？"
        },
        {
            "title": "题巨然画",
            "content": "溪山对雨起呼酒，一笑还披万里图。\r\n疏树远山秋淡薄，飘风流水尽模糊。"
        },
        {
            "title": "赠灵峰上人墨梅图",
            "content": "粲粲疏花照水开，不知春意几时回。\r\n嫩云清绕孤山路，记得短筇寻句来。"
        },
        {
            "title": "应教题梅",
            "content": "刺刺北风吹倒人，乾坤无处不沙尘。\r\n胡儿冻死长城下，谁信江南别有春？"
        },
        {
            "title": "红梅 十九",
            "content": "昔醉西湖处士家，酒痕吹上水边花。\r\n东风蛱蝶迷香梦，一树珊瑚月影斜。"
        },
        {
            "title": "红梅 十八",
            "content": "玉骨清癯怯素妆，春风一醉九霞觞。\r\n绿房午夜娇云暖，不梦梨花梦海棠。"
        },
        {
            "title": "红梅 十七",
            "content": "满湖水色净娟娟，正是春风二月天。\r\n醉后不知云尺屋，燕脂飞雨堕楼船。"
        },
        {
            "title": "梅花 其四",
            "content": "故人江海去，相隔万重云。\r\n岁晚思无已，梅花可寄君。"
        },
        {
            "title": "红梅 十六",
            "content": "仙子云中驾鹤归，翩翩雾佩晓风吹。\r\n玉肌轻染燕脂色，恰似罗浮夜醉时。"
        },
        {
            "title": "红梅 十五",
            "content": "仙子归来逸兴赊，梦中犹说旧繁华。\r\n春风转首情何已？却向江南认杏花。"
        },
        {
            "title": "红梅 十四",
            "content": "罗浮仙子醉春风，玉骨冰肌晕浅红。\r\n一味清香消不尽，几回飞梦锦云中。"
        },
        {
            "title": "红梅 十三",
            "content": "昭阳殿里醉春风，香隔琼帘映浅红。\r\n翠袖拥云扶不起，玉箫吹过小楼东。"
        },
        {
            "title": "红梅 十二",
            "content": "玉妃步月影毵毵，宴罢瑶池酒正酣。\r\n半夜不知香露冷，春风吹梦过江南。"
        },
        {
            "title": "红梅 十一",
            "content": "山林养得寸心丹，岂是清香不而寒？今日春风好颜色，任他自作杏花看。"
        },
        {
            "title": "红梅 其十",
            "content": "桃杏漫山总粗俗，旧家池馆尚春风。\r\n道人不作罗浮梦，坐看珊瑚海日红。"
        },
        {
            "title": "红梅 其九",
            "content": "彩凤穿花啄石苔，玉窗琼户紫烟开。\r\n山人不说罗浮梦，却忆玄都观里来。"
        },
        {
            "title": "红梅 其八",
            "content": "洞天窅窅无人到，白日丹光出树林。\r\n仙子竟忘食玉法，笑迎春色绿云阴。"
        },
        {
            "title": "红梅 其七",
            "content": "十二阑干一院花，春风犹忆旧京华。\r\n翠云不隔西湖路，梦入咸平处士家。"
        },
        {
            "title": "红梅 其六",
            "content": "白日迟迟照窗户，深院不知春几许？紫箫声转香风回，隔帘踏动燕脂雨。"
        },
        {
            "title": "红梅 其五",
            "content": "和羹风致谁能解？个个花开耐岁寒。\r\n五月燕山木黄落，相逢只作画图看。"
        },
        {
            "title": "红梅 其四",
            "content": "翠华影转宜春苑，苑里红梅一夜开。\r\n学士赋诗承赐宴，内官传道首绯来。"
        },
        {
            "title": "红梅 其三",
            "content": "老梅标致何潇洒，不与寻常草木同。\r\n可笑燕山人事别，春风只看杏花红。"
        },
        {
            "title": "红梅 其二",
            "content": "颜色虽殊心不异，漫随时俗混繁华。\r\n清香吹散乾坤外，不是寻常桃杏花。"
        },
        {
            "title": "红梅 其一",
            "content": "梦回诗思不可遏，赤脚溪头夜踏冰。\r\n忽地风来明月动，彩鸾飞出碧云层。"
        },
        {
            "title": "墨梅 其四",
            "content": "莫厌缁尘染素衣，山间林下自相宜。\r\n玉堂多少闲风月，老子熟眠殊不知。"
        },
        {
            "title": "墨梅",
            "content": "吾家洗砚池头树，个个花开淡墨痕。\r\n不要人夸好颜色，只流清气满乾坤。\r\n【注释】：①墨梅：颜色艳丽的梅花。 \r\n②洗砚池：写字、画画后洗笔洗砚的池子。王羲之有“临池学书，池水尽黑”的传说。这里化用这个典故。 \r\n③淡墨：水墨画中将墨色分为几种，如，淡墨、浓墨、焦墨。这里是说那朵朵盛开的梅花，是用淡淡的墨迹点化成的。\r\n④清气：清香的气味。\r\n⑤乾坤：天地。【译文】：　　我家画中洗砚池边的梅树，花开朵朵，都是用淡淡的墨水点染而成。它不需要别人夸奖颜色美好，只要留下充满乾坤的清香之气。【赏析】：　　这是一首题画诗。墨梅就是颜色艳丽的梅花。诗人赞美墨梅不求人夸，只愿给人间留下清香的美德，实际上是借梅自喻，表达自己对人生的态度以及不向世俗献媚的高尚情操。 \r\n　　开头两句“吾家洗砚池头树，朵朵花开淡墨痕”直接描写墨梅。画中小池边的梅树，花朵盛开，朵朵梅花都是用淡淡的墨水点染而成的。“洗砚池”，化用王羲之“临池学书，池水尽黑”的典故。诗人与晋代书法家王羲之同姓，故说“我家”。 \r\n　　三、四两句盛赞墨梅的高风亮节。它由淡墨画成，外表虽然并不娇艳，但具有神清骨秀、高洁端庄、幽独超逸的内在气质；它不想用鲜艳的色彩去吸引人，讨好人，求得人们的夸奖，只愿散发一股清香，让它留在天地之间。这两句正是诗人的自我写照。王冕自幼家贫，白天放牛，晚上到佛寺长明灯下苦读，终于学得满腹经纶，而且能诗善画，多才多艺。但他屡试不第，又不愿巴结权贵，于是绝意功名利禄，归隐浙东九里山，作画易米为生。“不要人夸颜色好，只留清气满乾坤”两句，表现了诗人鄙薄流俗，独善其身，不求功勋的品格。 \r\n　　这首诗题为“墨梅”，意在述志。诗人将画格、诗格、人格有机地融为一体。字面上在赞誉梅花，实际上是赞赏自己的立身之德。"
        },
        {
            "title": "墨梅 其二",
            "content": "面皮如夷惯风霜，焉肯托根桃李场？转首江南春似梅，一声箫管月苍苍。"
        },
        {
            "title": "墨梅 其一",
            "content": "老仙醉吸墨数斗，吐出梅花个个真。\r\n相见草嫌颜色异，山林别是一般春。"
        },
        {
            "title": "素梅 五八",
            "content": "春风无声海日起，梅花满树烟茫茫。\r\n西湖昨夜笙歌静，相见逋仙是林中。"
        },
        {
            "title": "白梅",
            "content": "冰雪林中著此身，不同桃李混芳尘。\r\n忽然一夜清香发，散作乾坤万里春。\r\n【注释】：①著：放进，置入。 \r\n②混：混杂。芳尘：香尘。 \r\n③乾坤：天地。【赏析】：　　从诗歌大的构思技巧来看，这是一首“托物言志”之作，诗人以梅自况，借梅花的高洁来表达自己坚守情操，不与世俗同流合污的高格远志。在具体表现手法中，诗歌将混世芳尘的普通桃李与冰雪林中的白梅对比，从而衬托出梅花的素雅高洁。通过阅读与分析，我们便知这首的主要的艺术手法是：托物言志，对比衬托。 \r\n　　这首诗歌咏了白梅的高洁品格。她生长在冰天雪地的严冬，傲然开放，不与桃李凡花相混同。忽然一夜花开，芳香便传遍天下。诗人既是咏物，也是歌咏人的精神品格。"
        },
        {
            "title": "素梅 五五",
            "content": "马迹山前大树梅，千花万花如雪开。\r\n满载扬州秋露白，玉箫吹过太湖来。"
        },
        {
            "title": "素梅 五四",
            "content": "独鹤高飞雪气浓，梅烟清浅月朦胧。\r\n一声箫管归何处？人在琼楼玉宇中。"
        },
        {
            "title": "素梅 五三",
            "content": "江北江南寒气重，雪花如席蔽天来。\r\n五更野叟敲门报，屋外老梅连夜开。"
        },
        {
            "title": "素梅 五二",
            "content": "六月一日天大热，清风忽地过江来。\r\n湿云挟得梅梁起，半夜飞空作怒雷。"
        },
        {
            "title": "素梅 五一",
            "content": "湖上无书问老逋，冰霜岩壑迥清孤。\r\n二更月出天全白，转首春风是画图。"
        },
        {
            "title": "素梅 五十",
            "content": "西湖湖上水如天，狂客长吟夜不眠骑鹤归来清兴好，梅花无影月娟娟。"
        },
        {
            "title": "素梅 四九",
            "content": "月明海底夜无烟，恰似西湖雪后天。\r\n清气逼人禁不得，玉箫吹上大楼船。"
        },
        {
            "title": "素梅 四八",
            "content": "和靖门前雪作堆，多年积得满身苔。\r\n疏花个个团冰雪，羌笛吹他不下来。"
        },
        {
            "title": "素梅 五七",
            "content": "黄河十月冰如地，骑马何人说好官？老子门前三丈雪，梅花开尽不知寒。"
        },
        {
            "title": "素梅 四七",
            "content": "地老天荒尽可花，不同桃李竞繁华。\r\n要知鼎鼐调羹味，须问旧时丞相家。"
        },
        {
            "title": "素梅 四六",
            "content": "闲花野草斗青红，一着冰霜扫地空。\r\n惟有老梅标致别，岁寒时节自春风。"
        },
        {
            "title": "素梅 四五",
            "content": "三月春风吹雪消，湖南山色翠如浇。\r\n一声羌管何人见？无数梅花落野桥。"
        },
        {
            "title": "素梅 四四",
            "content": "云间古寺陆机宅，草木萧森鹤不来。\r\n惟有溪头老梅树，霜花犹是旧时开。"
        },
        {
            "title": "素梅 四三",
            "content": "海云初破月团团，独鹤归来夜未阑。\r\n一笙笙箫湖水上，玉妃无语倚阑干。"
        },
        {
            "title": "素梅 四二",
            "content": "仙子归来夜未央，瑞香风动翠罗裳。\r\n月明无处韬清影，箫管迎春上玉堂。"
        },
        {
            "title": "素梅 四一",
            "content": "树阴如屋雾如潮，浅水流花落野桥。\r\n忽忆去年秋八月，玉霄峰顶夜吹箫。"
        },
        {
            "title": "素梅 四十",
            "content": "今日开门见远山，炼师坛下列清班。\r\n看来都是梅花树，个个春风玉佩环。"
        },
        {
            "title": "素梅 三九",
            "content": "瘦夷一枝横照水，疏花点点耐清寒。\r\n雪晴月白孤山下，几度清香拄杖看。"
        },
        {
            "title": "素梅 三八",
            "content": "一树横斜白玉条，春风吹乱雪飘飘。\r\n孤山老却林和靖，多载笙歌过六桥。"
        },
        {
            "title": "素梅 三七",
            "content": "夜来漫踏前村雪，雪里梅花认得真。\r\n回首中原天万里，琼林玉树一般春。"
        },
        {
            "title": "素梅 三六",
            "content": "霜气横空水满川，梅花枝上月娟娟。\r\n却思前载孤山下，半夜吹箫上画船。"
        },
        {
            "title": "素梅 三五",
            "content": "千年万年老梅树，三花五花无限春。\r\n不比寻常桃树李，只将颜色媚时人。"
        },
        {
            "title": "素梅 三四",
            "content": "夷石心肠冰雪颜，逢时亦有好花看。\r\n玉堂可有青毡旧？不畏风霜入骨寒。"
        },
        {
            "title": "素梅 三三",
            "content": "此心如夷蕴阳和，不得春风也自花。\r\n何自高人爱潇洒？夜深踏雪到山家。"
        },
        {
            "title": "素梅 三二",
            "content": "潇洒山林惯雪霜，不同桃李竞芬芳。\r\n何缘作得春风梦？一夜吹香到玉堂。"
        },
        {
            "title": "素梅 三一",
            "content": "玛瑙坡前春未来，几番空棹酒船回。\r\n西湖今日清如娮，一树梅花压水开。"
        },
        {
            "title": "素梅 三十",
            "content": "溪谷冰霜春到迟，老夫长夜只吟诗。\r\n凭谁说与中朝士？此是江南第一枝。"
        },
        {
            "title": "素梅 二九",
            "content": "十月中原风景别，寒冰如地雪漫天。\r\n相逢尽说江南好，处处梅花压酒船。"
        },
        {
            "title": "素梅 二七",
            "content": "记得西泠春色归，珠星璧月景离离。\r\n近来消息真堪笑，却说梅花不要诗。"
        },
        {
            "title": "素梅 二六",
            "content": "鹅州城东古梅树，鳞甲满身如老龙。\r\n冷霜极冷欺不得，春风吹作玉玲珑。"
        },
        {
            "title": "素梅 二八",
            "content": "开遍南枝又北枝，春风于我似相知。\r\n酒边漫说罗浮梦，忘却瑶台月下时。"
        },
        {
            "title": "素梅 二四",
            "content": "霜花浮影月娟娟，春色无痕上画船。\r\n转首西湖风景异，不知谁识老逋仙？"
        },
        {
            "title": "素梅 二五",
            "content": "吹彻瑶笙鹤未还，小桥流水碧潺潺。\r\n夜深梦醒推窗看，白月无痕雪满山。"
        },
        {
            "title": "素梅 二三",
            "content": "明月满天霜气重，梅花风韵更清妍。\r\n鹤飞不带箫声远，春过西泠第二船。"
        },
        {
            "title": "素梅 二二",
            "content": "月明曾过西湖路，爱看横枝当水斜。\r\n试问玉堂诸学士，几时清梦到山家？"
        },
        {
            "title": "素梅 二一",
            "content": "春风一笑玉无垠，云散空窗见月痕。\r\n半夜鹤归诗思好，清香吹满水南轩。"
        },
        {
            "title": "素梅 二十",
            "content": "疏篱潇洒绿烟寒，老树鳞皴艾叶攒。\r\n昨夜天空明月白，一枝疏影隔窗看。"
        },
        {
            "title": "素梅 十九",
            "content": "平生固守冰霜操，不与繁花一样情。\r\n岁晏溪头春意足，是谁看得最分明？"
        },
        {
            "title": "素梅 十八",
            "content": "春风处处竞繁华，桃李无言亦好花。\r\n独有高人爱高洁，肯冲冰雪到山家。"
        },
        {
            "title": "素梅 十七",
            "content": "天寒江国霜如雪，草木无情尽摧折。\r\n不知春意到江南，疏影横斜半窗月。"
        },
        {
            "title": "素梅 十六",
            "content": "疏花粲粲照寒水，玛瑙坡前春独回。\r\n却忆去年风雪里，吹箫曾棹酒船来。"
        },
        {
            "title": "素梅 十五",
            "content": "罗浮山下雪三尺，白玉堂前春几分。\r\n岁晏归来诗思好，东风吹散一溪云。"
        },
        {
            "title": "素梅 十四",
            "content": "朔风吹冷过山城，巾子峰头雪未晴。\r\n十载西湖闲客梦，夜来山月最分明。"
        },
        {
            "title": "素梅 十三",
            "content": "昨夜朔风吹倒人，梅花枝上十分春。\r\n老夫高卧石窗下，嬴得清香入梦频。"
        },
        {
            "title": "素梅 十二",
            "content": "断云流水孤山路，看得春风几树花。\r\n骑鹤归来城郭是，月明箫管起谁家？"
        },
        {
            "title": "素梅 十一",
            "content": "寒枝错落冻不解，隔水清香招得来。\r\n午夜风停雪声堕，梅花开尽不知寒。"
        },
        {
            "title": "素梅 其十",
            "content": "玉雪玲珑瘦影重，不同桃李媚春风。\r\n十分清致无人解，犹在旧家池馆中。"
        },
        {
            "title": "素梅 其九",
            "content": "不向罗浮问醉仙，笑呼孤鹤下吴天。\r\n春风吹散梅花雪，香满西湖载酒船。"
        },
        {
            "title": "素梅 其八",
            "content": "夷石心肠满面霜，岁寒吾计未全荒。\r\n相逢休问春何处，定是调羹到玉堂。"
        },
        {
            "title": "素梅 其七",
            "content": "罗浮月白海无尘，玉树琼林处处春。\r\n半夜禹陵风雨作，屋梁飞动欲生鳞。"
        },
        {
            "title": "素梅 其六",
            "content": "江南十月春色早，处处梅花当水开。\r\n玉笛一声霜不小，满天明月鹤飞来。"
        },
        {
            "title": "素梅 其五",
            "content": "五云缥缈隔蓬莱，仙子吹箫月下回。\r\n转首不知春几许，霜花如雪满瑶台。"
        },
        {
            "title": "素梅 其四",
            "content": "岁寒风致少能解，野草安能识此情？春到玉堂浑不觉，清香疏影自分明。"
        },
        {
            "title": "素梅 其三",
            "content": "江南雪消春渐回，溪东溪西梅花开。\r\n幽人作诗兴不浅，时复杖藜携酒来。"
        },
        {
            "title": "素梅 其二",
            "content": "树头历历见明珠，底用题诗问老逋？且买金陵秋露白，小舟载月过西湖。"
        },
        {
            "title": "素梅 其一",
            "content": "大庾岭头春似海，不是寻常白玉堂。\r\n昨夜护龙河上看，一天明月四檐霜。"
        },
        {
            "title": "有感吟",
            "content": "昨宵风雨多，新愁乱无数。\r\n洛阳城西富贵家，旧时台榭今何处？枯藤古树栖老乌，败垣荒草藏狐兔。\r\n好花不见春风开，落花尽逐春风去。\r\n游子意何如？荡子情何诉？但见金谷流，映带邮亭路。\r\n三月四月杜鹃啼，往来客旅心凄迷。\r\n落日淡，孤云低。\r\n不如买取数斗酒，浩饮长歌高拍手。\r\n一醉之后吾何有？世事纷纷付刍狗。"
        },
        {
            "title": "过兰亭有感",
            "content": "东晋风流安在哉？烟岚漠漠山崔嵬。\r\n衰兰无苗土花盛，长松落雪孤猿哀。\r\n满地斜阳似无主，昏风不独黄鹂语。\r\n当时诸子已寂寥，真本兰亭在何许？欹檐老树缘女萝，崩崖断壁青相磨。\r\n旧时觞咏行乐地，今日鱼鼓瞿昙家。\r\n荒林昼静响啄木，曲水潺潺似山哭。\r\n游人不来芳草多，习习余风度空谷。\r\n去年载酒诵古诗，今年柱杖读古碑。\r\n年年慷慨入清梦，何事俯仰成伤悲？故人不见天地老，千古溪山为谁好？空亭回首独凄凉，山月无痕修竹小。"
        },
        {
            "title": "宣和殿画驴图",
            "content": "海波激撞日月动，琼楼玉宇红云拥。\r\n忠良不顾社稷摇，圣明忘却山河重。\r\n太平将军倦戍边，春风四海且上元。\r\n宣和殿上如市廛，黔驴直到君王前。\r\n黔驴之技止于是，君王用意徒为尔。\r\n转头朔漠边尘围，□□骅骝尽羞死。\r\n寒冰朔雪徒步趋，当时客梦知何如？二百年后看图画，令人感恻长嗟吁。"
        },
        {
            "title": "幽兰咏",
            "content": "光风吹香洗游尘，兰花隐芳莸笑人。\r\n翠露沉沉玉环冷，忘言坐视空山春。\r\n几回清梦度荆楚，欲问三闾杳无所。\r\n空将幽意寄离骚，暮云凄堕湘皋雨。\r\n古怀潇洒千余年，忠义漫作虚语传。\r\n人间蜂蝶何翩翩？抚卷对花空自怜。"
        },
        {
            "title": "盆中树",
            "content": "橐驼已矣树多病，后世谁能谕官政？盘根银节入盆盂，岂伊妡生之本性？童童结盖拥绿云，皮肤转卷生虫纹。\r\n幽人重之如重宝，置诸座右同佳宾。\r\n时时玩赏勤拂试，要做人前好颜色。\r\n自怜无路接春风，惭愧荆榛得甘泽。\r\n人言此树受恩爱，我独悲之受其害。\r\n既无所资无所求，何故矫为阿媚态？嗟哉木命既有亏，其所玩者何为奇？君不见石家珊瑚高且贵，今日根株在何地？又不见李家花木比异珍，于今野草秋烟昏。\r\n姚黄魏紫夸艳美，看到子孙能有几？人生所重重有德，耳目之娱何足齿？我知万物各有缘，胡不听之于自然？平原太谷土无限，樗栎能与天齐年。\r\n此树那宜此中种，器小安能成大用？愿君移向长林间，他日将来作梁栋。"
        },
        {
            "title": "庐陵",
            "content": "庐陵曾记画锦堂，黼黻韩魏开忠良。\r\n文章足以照千古，富贵岂止荣一乡？寿张新得河东记，中陶乃是安阳裔。\r\n知几不独见井泉，自是胸中有天地。\r\n春风入帘春雨收，下堂不受黄河流。\r\n彩衣诸郎舞新好，奉恩归拜髯参谋。\r\n衣冠文物能潇洒，不羡老裴居绿野。\r\n山中自有宰相家，休问桃源种桃者。"
        },
        {
            "title": "徙马叹",
            "content": "君不见秦皇二世治天下，赵高妄指鹿为马。\r\n遂令众口毁权奇，异兽须臾满高价。\r\n东亭牡骡十万钱，西城牝驴数百千。\r\n□驴□□入奇远，犁□贾勇穹庐前。\r\n三十六郡五百万，一旦惊风堕涂炭。\r\n天闲云散雨声寒，峻骨垒垒秋草烂。\r\n毳衣健儿牵狗车，皮冒女郎随橐驼。\r\n将军怒斩白鼻驹，丞相唾遂狮子花。\r\n独留款段在君侧，锦□金鞍青玉勒。\r\n喷臊撼动赤墀风，太仆御官愁失色。\r\n痛怜物产不偶时，龙媒灭没其谁知？况无古王同尔驰，相逢徒作穷途悲。\r\n吾闻天马出西极，霜蹄蹴踏飞霹雳。\r\n当年堆壁不敢沽，岂料于今供啖食？庖羲已矣古道芜，何时重见荣河图？孙阳已作饭牛客，非子去随牧羝奴。\r\n呜呼！不独马之委，天下奇材亦如是。"
        },
        {
            "title": "盘车图",
            "content": "忆昔常过居庸关，关中流水声潺潺。\r\n雪花飞寒大如席，白色粲烂西南山。\r\n山家野店隐烟雾，水榭云楼有幽趣。\r\n　汉家封侯已消磨，秦时长城作行路。\r\n天险不设南北通，风俗一混归鸿蒙。\r\n今人不解古时事，使我感慨心忡忡。\r\n滦水城头无苜蓿，马驴尽食江南粟。\r\n八月九月朔风高，更有饥鹰啄人肉。\r\n太平时节无烽尘，金舆玉辇从时巡。\r\n关南关北草色新，四海贡赋来相亲。\r\n大车连属小车侣，雪地冰天无险阻。\r\n玉帛谷粟取不穷，诛求那信人民苦。\r\n书生潦倒家无储，凄凉忽见盘车图。\r\n侧身怅望长嗟吁，天子亦念东南隅。"
        },
        {
            "title": "饭牛图",
            "content": "君不见百里奚饭牛而牛肥，胸中经纬无人知；又不见老甯戚时不时兮长叹息。\r\n偶尔君臣称际会，伯道相高非盛德。\r\n何如牧儿原野间？埋名隐姓闲盘桓。\r\n清晨骑牛唱歌出，日暮骑牛唱歌还。\r\n随时力作了人事，岂以世故无相干？也不知长安尘土暗天地，也不知沧海风黑波澜翻。\r\n三峡之险彼自险，蜀道之难彼自难。\r\n富贵无所惑，贫贱得自安。\r\n但愿岁年丰，草满牛可餐。\r\n青山绿水足行乐，吟风啸月无机关，不问世上骑马官。"
        },
        {
            "title": "红梅翠竹山雉图",
            "content": "游丝冉冉游云暖，翠石凝香土花短。\r\n管弦不动白日迟，可是江南旧亭馆。\r\n湘帘隔竹翠雨浓，王姬醉染胭脂红。\r\n文章羽毛亦自好，转首似觉怀春风。\r\n去年我过长洲苑，落日淡烟芳草浅。\r\n沧浪池畔野景生，姑苏台上离情远。\r\n今年买棹游西湖，西湖景物殊非初。\r\n黄金白璧尽尘土，朱阑玉砌荒蘼芜。\r\n东园寂寞西园静，梧桐叶落银床冷。\r\n十二楼前蛛网丝，见画令人发深省。"
        },
        {
            "title": "村田乐祭社图",
            "content": "春风吹晴杏花雨，东村西村鸣社鼓。\r\n长旂翩翩导前路，乐舞于于成队伍。\r\n冠带郎君颜貌古，插竹簪花相媚妩。\r\n可是平生惯尘土，不学时人觑面目。\r\n髦髦童儿亦□□，骑牛老儿妄伛偻。\r\n桑柘影斜山日暮，醉饱归来同笑语。\r\n田家之乐乐如许，正是太平无事处。\r\n孰知异世多官府，村乐荒凉无此举。\r\n大家役役如征戍，小家戚戚驱儿女。\r\n白日康庄□□多，黔黎尽作逃亡户。\r\n云林丛社能识取，抚绥宁信巅崖苦。\r\n按图阅景自凄楚，谁是龚黄谁卓鲁？"
        },
        {
            "title": "吴姬曲 其六",
            "content": "吴姬归，湖风吹冷日色微。\r\n满船筝鼓不敢动，隔林恐搅残花飞。\r\n涌金门外马如练，银灯照水红辉辉。\r\n红辉辉，吴姬上马罗绮围。"
        },
        {
            "title": "吴姬曲 其五",
            "content": "吴姬醉，对面接花作娇态。\r\n腰柔颈软未成眠，斜倚东风说憔悴。\r\n坐中狂客不胜情，笑拍香肩呼小妹。\r\n呼小妹，明日园林树如盖。"
        },
        {
            "title": "吴姬曲 其四",
            "content": "吴姬舞，翠袖凌云步轻举。\r\n笑回不觅锦缠头，四坐金钱落如雨。\r\n云烟转首无定期，紫燕黄鹂对人语。\r\n对人语，明年春风谁是主？"
        },
        {
            "title": "吴姬曲 其三",
            "content": "吴姬歌，歌声未转欢情多。\r\n飘然一曲入云去，檐前谁敢呼琵琶？珍羞如山酒如海，余声袭人无奈何。\r\n无奈何，门外春风题柳花。"
        },
        {
            "title": "吴姬曲 其二",
            "content": "吴姬来，香花未动游尘开。\r\n勾玉迟迟锦云重，百花掩媚春徘徊王孙公子金无限，为君一笑成飞埃。"
        },
        {
            "title": "吴姬曲 其一",
            "content": "吴姬美，远山淡淡横秋水。\r\n玉纤软转绾青丝，金凤攒花摇翠尾。\r\n隔云移步不动声，骑马郎君欲飞起。\r\n欲飞起，楼上闲人闹如市。"
        },
        {
            "title": "船上歌",
            "content": "草衣老子双□皤，拍手夜唱沧浪歌。\r\n浮生不信巢穴好，卖屋买船船作家。\r\n明月满天天在水，别调新歌水中起。\r\n萧散可同甫里翁，逃名不比鸱夷子。\r\n大儿船头学读书，小儿船尾学钓鱼。\r\n病妻未脱乡井梦，梦中犹虑输官租。\r\n前年扬帆箕子国，矫首扶桑看日浴。\r\n蓬莱可望不可到，海浪翻空倒银屋。\r\n去年鼓□游潇湘，湘南云尽山苍苍。\r\n灵均死处今尚在，使我吊问空凄怆。\r\n今年来往太湖曲，三万顷波供濯足。\r\n玉箫吹散鱼龙腥，七十二峰青入目。\r\n脱巾袒裸呼巨觥，旁人睥睨笑我狂。\r\n我狂忘势亦忘利，坐视宇宙卑诸郎。\r\n君不见江西年少习商贾，能道国朝蒙古语。\r\n黄金散尽博大官，骑马归来傲乡故。\r\n今日消磨等尘雾；又不见江南富翁多田园，堆积米谷如丘山，粉白黛绿列间屋。\r\n竞习奢侈俱凋残，今日子女悲饥寒。\r\n呜呼！噫嘻！何如尚志富？曷足求贵曷足恃。\r\n秦时李斯丞相位，汉家韩信封侯贵。\r\n堂堂勋业乾坤，赤族须臾无噍类。\r\n何如老子船上闲？朝看白水暮青山。\r\n艰险机忘随处乐，顾盼老小皆团圆。\r\n且愿残年饱吃饭，眼底是非都不管兴来移棹过前汀，满船白雪芦花暖。"
        },
        {
            "title": "剑歌行次韵",
            "content": "先辈匣中三尺水，斩蛟曾入吴潭里。\r\n提归未肯策奇勋，轩冕泥涂真戏耳。\r\n鸡林削铁不足比，昆吾百炼安可齿？淬花不莹□鹈膏，掉鞘却敲鸾凤髓。\r\n忆昔破敌如破竹，带霜飞渡桑乾曲。\r\n于今绣涩混铅刀，不遇何异荆山玉？惊雷夜作青龙哭，血痕冷剥苔花绿。\r\n野人一见骇心目，到手抚摩看不足。\r\n雪花皎皎明阑干，毛发凛凛肝胆寒。\r\n老军疲将长慨叹，愿欲置诸武库间。\r\n书生无用且挂壁，引杯时接殷勤欢。\r\n天眼太高俗眼顽，锐锷宜许儿曹看。\r\n先生有志不在此，出处每谈徐孺子。\r\n清高厌觅万户侯，笑引江山归画史。\r\n我未四十□已斑，学剑学书俱废弛。\r\n五更闻鸡狂欲起，何事英雄心未已？"
        },
        {
            "title": "白云歌为李紫□作",
            "content": "我歌谪仙白云歌，清风飘飘吹女萝。\r\n女萝风飞白云出，秦山楚山争嵯峨。\r\n秦楚之山青欲舞，白云不向湖山住。\r\n忘机在我读书窗，要养贞姿归太素。\r\n满山红紫光陆离，白云施施自无为。\r\n奔腾汹涌作霖雨，白云悠悠若无侣。\r\n白云在天不可呼，白云在地不可孤。\r\n卷舒变灭了无意，粲粲不受纤尘污。\r\n我与白云皆幻住，白云与我应同趣。\r\n孤飞感我庭闱情，回首青山不知处。\r\n我欲高飞洞庭船，赊月买酒邀谪仙。\r\n为君唤雪梅花天，握手一笑三千年。"
        },
        {
            "title": "喜雨歌赠姚炼师",
            "content": "今年大旱值丙子，赤土不止一万里。\r\n米珠薪桂水如汞，天下苍生半游鬼。\r\n南山北山云不生，白田如纸无人耕。\r\n吾生政坐沟壑叹，况有狼虎白日行。\r\n大官小官人父母，杀犬屠牛事何苟？南风日日吹太空，旱魃徒勤城南妇。\r\n炼师一出役万灵，绿章上扣天帝庭。\r\n乞得秋阴三日雨，洗濯山泽回余青。\r\n老农额手喜复叹，点点都是盘中饭。\r\n雨我公田及我私，免得残年坐涂炭。\r\n老农所见愚又愚，拜师更乞天雨珠。\r\n雨珠饮彼残暴腹，庶几活我东南隅。\r\n我方热恼岩壑底，眨眼忽听雷过耳。\r\n起来发歌登大楼，长江大河都是水。"
        },
        {
            "title": "题画兰卷兼梅花",
            "content": "湘江云尽湘山青，秋兰花开秋露零。\r\n三闾已矣唤不起，□莸萧艾春娉婷。\r\n次飚吹香散郊坰，山蜂野蝶何营营？幽人脱略境色外，竟坐不读离骚经。\r\n西湖昨夜霜月明，梅花见我殊有情。\r\n逋仙祠前尘土清，老鹤彳亍如人行。\r\n天边缥缈来凤笙，玉壶美酒颠倒倾。\r\n酒阑兴酣拔剑舞，忽觉海日东方生。"
        },
        {
            "title": "柯博士竹图",
            "content": "先生原是丹丘仙，迎风一笑春翩翩。\r\n琅玕满腹造化足，须臾笔底开渭川。\r\n我家只在山阴曲，修竹森森照溪绿。\r\n只今榛莽暗荒烟，梦想清风到茅屋。\r\n今朝看画心茫茫，坐久不觉生清凉。\r\n夜深明月入高堂，吹箫唤来双凤凰。"
        },
        {
            "title": "送黄叔源之甘肃州尹",
            "content": "江风飘飘杨柳青，江烟漠漠花冥冥。\r\n春光潋滟动笙乐，泼酷弄影蒲萄倾。\r\n客路迢迢平不颇，应有儿童迎五马。\r\n文章太守今几人？风流未有如今者。\r\n中原地古风俗淳，君侯抚牧仁化新。\r\n黄堂无讼白日静，甘棠有阴芳草春。\r\n君侯考绩□未改，虎竹铜符转光彩。\r\n功成早向江南来，江南有人遥相待。"
        },
        {
            "title": "送吴瑞卿归武昌",
            "content": "古越古为山水府，篁竹菁菁无啸聚。\r\n耕田凿井各有为，文物衣冠比邹鲁。\r\n玄风已散茫茫然，几回沧海成桑田。\r\n眼前飞走杂枭獍，草木憔悴愁无天。\r\n君来推谳洗烦毒，画帘不动风肃肃。\r\n荆花脱洒春攸扬，一奁清透湖天绿。\r\n赤子欣欣行大道，拍手争歌君政好。\r\n明月冷浸甘棠阴，光风碧长圜扉草。\r\n三载考绩鹰脱鞲，解鞍出买江上舟。\r\n黄童白叟不可留，山风惨淡江风愁。\r\n十里长亭正花柳，绿波翻动蒲萄酒。\r\n玉笙吹切蓬莱云，西去青山如马走。\r\n知君住处好神仙，洞庭赤壁浮紫烟。\r\n武昌樊口最幽绝，东坡曾为留五年。\r\n君今归去荣画锦，水色山光缘席枕。\r\n我亦欲写岩壑图，挂君高堂对君饮。"
        },
        {
            "title": "苦寒作",
            "content": "昨日风寒枯木折，今日五更霜似雪。\r\n河伯泉仙惊怪言，冻杀深潭三足鳖。\r\n南海一平行太舆，五尺之冰千古无。\r\n珊瑚树死日色薄，老翁破冻叉僵鱼。\r\n凤凰不出鸜鹆语，秃□飞啼血如雨。\r\n驼马交驰入不己，兜鍪不惮饥寒苦。\r\n豺狼夹道狐兔骄，白草百里蛮烟焦。\r\n纷纷赤子在庖炙，三士何缘争二桃？君不见江南古客颇痴懒，养得一双青白眼。"
        },
        {
            "title": "痛哭行",
            "content": "雨淋日炙四海穷，经纶可是真英雄。\r\n岐丰禾黍泣寒露，咸阳草木来悲风。\r\n京邦大官饫酒肉，村落饥民无粒粟。\r\n东鲁儒生徒步归，南州野老吞声哭。\r\n纷纷红紫已乱朱，古时妾妇今丈夫。\r\n有耳何曾听韶武，有舌不许论诗书。\r\n昨夜虚雷槌布鼓，中天月破无人补。\r\n休说城南有韦杜，白璧黄金天尺五。"
        },
        {
            "title": "孤松叹",
            "content": "孤松倚云青亭亭，故老谓是苍龙精。\r\n古苔无花护铁甲，五月忽听秋风声。\r\n幽人恐尔斧斤辱，独傍孤根结茅屋。\r\n月明喜看清影摇，雪冻却愁梢尾秃。\r\n昨夜飞霜下南海，山林草木无光彩。\r\n起来摩挲屋上松，颜色如常心不改。\r\n幽人盘桓重慷慨，此物乃是真栋梁。\r\n呜呼！既是真栋梁，天子何不用是扶明堂？"
        },
        {
            "title": "庐山行送行",
            "content": "庐山根盘几百里，屏风九叠开画图。\r\n浮岚吐秀挹南斗，黛色眇眇来青湖。\r\n山西石门翠如刷，山东石镜大如月。\r\n三梁倒挂银河疏，六月飞花洒寒雪。\r\n春风锦绣花玲珑，彩云盘结摩霄宫。\r\n凉回紫极竹声远，红尘不到金芙蓉。\r\n我昔曾穿谢公屐，散策曾寻谢公迹。\r\n微风弄景松桧鸣，微雨弄晴瑶草碧。\r\n重峦叠嶂烟凄迷，剥苔扫碧寻古题。\r\n兴阑回首不知处，落花流水孤猿啼。\r\n君作庐山游揽结，庐山秀拂拭双瞳。\r\n人细看莲花漏？转首白云如雪飞。\r\n庐山面目非当时，归来旧事不须问，石田水暖菖蒲肥。"
        },
        {
            "title": "樊笼雀",
            "content": "野雀不向山林宿，如何却傍人家屋？山林怕遭罗纲围，人家又恐人驱逐。\r\n饮啄频惊殊不足，辛苦营巢随养育。\r\n昨日雨狂风拔木，人家屋倒巢亦覆。\r\n雄悲雌泣无所施，堕地最苦黄口儿。\r\n黄口羽湿不会飞，啾啾草底啼渴饥。\r\n雄雌啄哺稍觉长，无故又被樊笼羁。\r\n雄雌劬劬绕笼飞，啄哺不异居巢时，但恨不得身相依。\r\n我感此情子细推，人之与物初无违。\r\n安得开笼而纵之？山林朝市俱无疑。"
        },
        {
            "title": "关河雪霁图为金陵王与道题",
            "content": "飞沙拶人风堕帻，老夫倦作关河客。\r\n归来松下结草庐，卧对寒流雪山白。\r\n悠悠如此四十年，世情脱略忘间关。\r\n今晨见画忽有省，平地咫尺行山川。\r\n鸟道连云出天险，玉树琼林光闪闪。\r\n阴崖绝壑望欲迷，冰花历落风凄惨。\r\n枯槎侧倒银河开，三巴春色随人来。\r\n渔翁舟子相笑语，不觉已过洪涛堆。\r\n溪回浦溆石齿齿，溪上人家成草市。\r\n长林大谷猿鸟稀，小步蹇驴如冻蚁。\r\n西望太白日色寒，青天削出蛾眉山。\r\n人生适意随所寓，抵须历涉穷跻攀。\r\n明朝揽镜成白首，春色又归江上柳。\r\n何如高堂挂此图？浩歌且醉金陵酒。"
        },
        {
            "title": "吹箫出峡图",
            "content": "巅崖峭绝撑碧空，倒卧老松如老龙。\r\n奔流落峡喷白雪，石角险过百丈洪。\r\n我昔放舟从此出，捩拖挂帆气欲折。\r\n春风回首三十年，至今认得山头月。\r\n草堂清晨看图画，画里之人闲似我。\r\n波涛汹涌都不知，横箫自向船中坐。\r\n酒壶茶具船上头，江山满眼随处游。\r\n安得更唤元丹丘？相携共上黄鹤楼。"
        },
        {
            "title": "五马图",
            "content": "太仆济济唐衣冠，五马不著黄金鞍。\r\n饮流系树各有廷，未许便作驽骀看。\r\n鬃鬣萧萧绿云节，喷沫长鸣山岳动。\r\n世无伯乐肉眼痴，那识渥洼千里种。\r\n官家去年搜骏良，有马尽拘归监坊。\r\n遂令天下气凋丧，驴骡□□争腾骧。\r\n只今康衢无马迹，得见画图差可识。\r\n画图画图奈尔何，抚几为之三叹息。"
        },
        {
            "title": "卫生画山水",
            "content": "国朝画手不可数，神妙独数高尚书。\r\n尚书意匠悟三昧，笔力固与常人殊。\r\n林树无根云懵懵，昆仑泰华云中涌。\r\n山城野店不逢人，碧波翠嶂淋漓动。\r\n于今绝响三十年，尚书笔法谁能传？片藤尺青不易得，使我感慨心茫然。\r\n吴兴老赵蓟丘李，两地清风俱委靡。\r\n古人丹青亦消毁，后学纷纷无乃是。\r\n卫生卓荦志有余，妙龄声誉驰江湖。\r\n泛观今昔意未足，直与造化论锱铢。\r\n呜呼！安得有绢请君画竹冠？置我长松下，坐看青山白云过。"
        },
        {
            "title": "对景吟",
            "content": "湿云不飞山雪满，越王城头鼓声短。\r\n晓来溪上看梅花，虎迹新移大如碗。\r\n老乌缩项如冻鸥，呼群强作婴儿啼。\r\n红桃翠柳眼欲迷，旧时约绔今涂泥。\r\n淮南千里无烟火，淮东近日多军马。\r\n寸薪粒粟不论钱，行客相看泪盈把。\r\n如何五陵年少郎，卖田去买青楼娼。\r\n吴歌楚舞不知夜，归来也学山翁狂。\r\n明朝酒醒入官府，方知不是城南杜。\r\n落花风急雨萧萧，索寞无言面如土。"
        },
        {
            "title": "题魏仲远筠深轩",
            "content": "君家住处多幽趣，绕屋琅玕净无数。\r\n萧萧清韵动天风，冉冉晴阴生绿雾。\r\n湖山远映苍翠稠，五月六月凉如秋。\r\n且开三径待佳客，抵用千亩论封侯。\r\n况尔此君高节古，纵有雪霜那可侮。\r\n平生正直少人知，野草闲花徒媚妩。\r\n知君古意同古贤，脱略傲笑情翩翩。\r\n我生爱竹比君癖，栉风集雨三十年。\r\n报老归来旧溪曲，竹色荒凉芳草绿。\r\n岁寒无以慰孤怀，只有梅花在空谷。\r\n闻君有竹心遑遑，便欲径造君子堂。\r\n安能为我罗酒浆，月明吹箫呼凤凰。"
        },
        {
            "title": "题夏迪双松图",
            "content": "我昔曾上五老峰，白云尽处看青松。\r\n中有两树如飞龙，正与夏迪画者同。\r\n夏迪画松得松趣，个个乃是廊庙具。\r\n贞固不特凌雪霜，偃蹇犹能吐烟雾。\r\n苍髯猎猎如有声，铁甲半掩苔花青。\r\n六月七月炎火生，对此似觉形神清。\r\n丈人兀坐诚有道，岂比商山采芝皓？有琴屏却不须弹，而今世上知音少。"
        },
        {
            "title": "司马氏藏唐子华山水扇画",
            "content": "近来山水画郭熙，江南独数休宁令。\r\n笔法精奇意态古，咫尺万里开天镜。\r\n岩头老树如老龙，隔湖喜见山重重。\r\n小桥依约野色远，茅庐隐映林影空。\r\n门前垒块石头路，荒苔野草青无数。\r\n往来不见车马尘，正似山翁旧居处。\r\n程伯休父司马孙，风流文彩垂青门。\r\n平生爱书入骨髓，尺素寸楮无不存。\r\n我生所好亦殊绝，一见此图狂欲跌。\r\n安得为招唐令来？添我梅花千树雪。"
        },
        {
            "title": "张御史西山雪堂",
            "content": "张君住近西山麓，窗几虚明远尘俗。\r\n悬崖绝壁堆琼瑶，叠嶂重峦隐青绿。\r\n乾坤荡荡无痕瑕，世上儿子何繁华。\r\n清高或作袁老梦，标致不取陶家茶。\r\n千高望远忘世虑，写字读书皆有趣。\r\n岁寒若与我为邻，与尔种梅千百树，坐令此处春无楼。"
        },
        {
            "title": "题金禹瑞画松图",
            "content": "毕宏韦偃远莫追，画松得名今是谁？黄岩太守夸绝倒，休宁县令争新奇。\r\n苍髯铁甲风雷动，浮云散尽青天空。\r\n只因曾看读碑图，至今多作营丘梦。\r\n钱塘有道金隐君，风流不让今古人。\r\n文章学古画师古，落笔政似营丘亲。\r\n前年为我画松树，自然自有天真趣。\r\n无人解识栋梁材，冷烟残雨空山暮。\r\n于今颓然老矣夫，隔江不寄平安书。\r\n不得与之倾酒壶，令人看画长嗟吁。"
        },
        {
            "title": "息斋双竹图",
            "content": "李侯画竹真是竹，气韵不下湖州牧。\r\n墨波翻倒徂徕山，笔锋移出□□谷。\r\n千竿万竿清影远，百丈十丈意自足。\r\n就中分取一两枝，别是山阴潇洒族。\r\n疏梢飒飒凤毛颤，修干隐隐虬龙伏。\r\n凭轩忽若秋风来，坐使傍人脱尘俗。\r\n我生爱竹太僻酷，十载狂歌问淇澳。\r\n归来不得翠琅玕，听雨冷眠溪上绿。\r\n而今已断那时想，见景何缘动心目？便欲为园真致之，相对空窗慰幽独。"
        },
        {
            "title": "芙蓉山雉图",
            "content": "锦屏重重锦官宫，锦官宫苑多芙蓉。\r\n芙蓉花开仙子容，满城歌馆延秋风。\r\n秋风吹凉渡江浒，江上月明人笑语。\r\n举头无限是青山，富贵繁华定何许？风云变灭事已非，西宫南苑殊曩时。\r\n荒台野草气惨惨，翠筠冷雨秋离离。\r\n日暮萧声动霄汉，山鸡起舞云零乱。\r\n孤怀回首不胜情，对酒令人发长叹。"
        },
        {
            "title": "对月",
            "content": "己卯八月十五夜，天地万里无云烟。\r\n明月忽自海底出，皎如玉鉴当空悬。\r\n清辉潋滟破幽溟，山河倒浸无余景。\r\n丹桂香消白兔愁，玉宇琼楼不禁冷。\r\n南箕北斗潜光华，江汉无声流素波。\r\n老夫于此兴不浅，有月无酒将奈何？天上谁观羽衣舞，人间那得清虚府？世情乖异每变更，月色何尝有今古？秋风飘飘度箜篌，东家西家登大楼。\r\n相期玩赏醉终夕，岂知别有穷途愁？回首天涯故人少，白露凄凄下庭草。\r\n欲持此意问嫦娥，孤雁一声关塞晓。"
        },
        {
            "title": "题温日观蒲萄",
            "content": "日观大士道眼空，佯狂自唤温相公。\r\n浩然之气塞天地，书法悟入蒲萄宫。\r\n有时泼墨动江浦，叱喝怒骂生风雨。\r\n草圣绝倒张伯英，春蚓秋蛇何足数？龙须倒卷鬼眼枯，枯藤脱落无根株。\r\n多年明有唤不下，烂叶搭架秋模糊。\r\n流沙渡头听鼍鼓，沧海桑田事非古。\r\n大士于此不露机，示人落落离言语。\r\n只今相去数十年，看书看画心茫然。\r\n安得美酒三百船？与君大醉西湖天。"
        },
        {
            "title": "云麓渔舟图",
            "content": "大山小山无寸青，长江万里如月明。\r\n楚天不尽鸟飞绝，老树欲动风无声。\r\n何人方舟顺流下？草衣箬笠俱潇洒。\r\n蓬舟有儿能读书，不是寻常钓鱼者。\r\n玄真子，陶朱翁。\r\n避世逃名俱已矣，后来空自谈高风。\r\n我视功名等尘垢，何似忘言付杯酒？武陵岂必皆神仙？桃花流水人间有。"
        },
        {
            "title": "老柏图为张心田赋",
            "content": "高堂素壁无纤埃，上有老柏参天来。\r\n铜柯旁奋龙爪出，密叶暗拥玄云堆。\r\n江干水落见白石，小竹无声弄秋碧。\r\n君不见剑峰低空绝行迹，诸葛祠前二千尺，霜皮溜雨苔花蚀，至今父老犹能识。"
        },
        {
            "title": "送汪用衡北上",
            "content": "去年送客西湖路，芳草落花春已暮。\r\n今年送客浦阳江，六月秋风吹柳树。\r\n年年送客为赋诗，赋诗每以功名期。\r\n玉堂金马等闲去，朱衣紫绶笑取之。\r\n归来高卧良自鄙，此语云云成戏耳。\r\n相如不是轻薄儿，马周终非穷途士。\r\n古人穷达各有守，今人枵然何所有？百宝妆腰逞豪俊，千金买马夸疾走。\r\n春风笑看陌上花，夜月醉眠蛾眉家。\r\n平生事业止于此，旁人为尔何咨嗟？汪君汪君拔其萃，读书论道真我辈。\r\n江山万里在胸中，洗却人间约绮态。\r\n此行必夺锦袍归，腕头更佩金垒垒。\r\n若问今朝作诗者，竹冠草衣盘礴裸。\r\n商歌饭牛松下坐。"
        },
        {
            "title": "古时叹",
            "content": "箕子奴而比干死，屈原以葬湘江水，痛哭书生不见归，朱董何人呼得起？深衣大老为腐儒，纨胯小儿称丈夫。\r\n学士时为父风舞，将军日醉千金壶。\r\n人间赤子苦钳钛，抱麟反袂空流涕。\r\n呜呼！噫嘻！不有祝蛇之佞、宋朝之美，难乎免于今世矣！"
        },
        {
            "title": "明上人画兰图",
            "content": "吴兴二赵俱已矣，雪窗因以专其美。\r\n不须百亩树芳菲，霜毫扫动光风起。\r\n大花哆唇如笑人，小花敛媚如羞春。\r\n翠影飘飘舞轻浪，正色不染湘江尘。\r\n湘江雨冷暮烟寂，欲问三闾杳无迹。\r\n忾慷不忍读离骚，目极飞云楚天碧。"
        },
        {
            "title": "赵千里夜潮图",
            "content": "去年夜渡西陵关，待渡兀立江上滩。\r\n滩头潮水倒雪屋，海面月出行金盘。\r\n水花著人如撒霰，过耳斜风快如箭。\r\n叫霜鸿雁零乱飞，政似今年画中见。\r\n寒烟漠漠天冥冥，展阮陡觉心神情。\r\n便欲吹箫骑大鲸，去看海上三山青。"
        },
        {
            "title": "送欧阳彦珍归杭",
            "content": "金陵山势如蟠龙，金陵美酒玻璃红。\r\n对山酌酒却歌舞，坐笑前辈何英雄。\r\n六朝遗迹漫烟雾，凤凰台上秋无数。\r\n斜阳巷陌燕子飞，秦淮西下长江去。\r\n人生此会不偶然，眼前兴废何须言？丈夫事业要磊落，比较琐屑非高贤。\r\n我知欧阳乃奇士，乔木故家良有以。\r\n文章五彩珊瑚钩，肺腑肝肠尽经史。\r\n盛时仕宦三十年，东吴西楚情翩翩。\r\n解衣推食待豪杰，气义浑厚无雕镌。\r\n明朝乘兴过南省，鹤背秋声破秋溟。\r\n紫薇花对明月高，呼吸湖光数千顷。\r\n书生潇洒未有家，拟欲结屋青山阿。\r\n故人若有岁寒约，为我载酒寻梅花。"
        },
        {
            "title": "送章德远教官自湘湖归慈湖",
            "content": "我生不想图凌烟，草衣曲肱牛背眠。\r\n早看红日出海底，夜看素月悬中天。\r\n阴阳推荡几昏晓，长啸狂歌不知老。\r\n清泉白石自愉怡，那信人间宦途好。\r\n逍遥偶尔穷外观，之子已在青云端。\r\n广文坐上新弹冠，萧爽不作儒生酸。\r\n三年考绩易官烛，回首西风正黄菊。\r\n白云喜动故山秋，慈湖遥映湘湖绿。\r\n君归莫虑铁研穿，且力古道希圣贤。\r\n我归不用君致言，门前自有梅花田。"
        },
        {
            "title": "秋夜雨",
            "content": "秋夜雨，秋夜雨。\r\n马悲草死桑乾路，雁啼木落潇湘浦。\r\n声声唤起故乡情，历历似与幽人语。\r\n初来未信鬼啾唧，坐久忽觉神凄楚。\r\n一时感慨壮心轻，百斛蒲萄为谁举？山林岂无豪放士？江湖亦有饥寒旅。\r\n凝愁拥鼻不成眠，檠孤焰短寒花吐。\r\n秋夜雨，秋夜雨，今来古往愁无数。\r\n谪仙倦作夜郎行，杜陵苦为茅屋赋。\r\n只今村落屋已无，岂但屋漏无干处？凋余老稚匍匐走，哭声不出泪如注。\r\n谁人知有此情苦？秋夜雨，秋夜雨，赤县神州皆斥卤。\r\n长蛇封豕恣纵横，麟凤龟龙失其所。\r\n耕夫钓叟意何如？梦入江山毛发竖。\r\n余生听惯本无事，今乃云胡惨情绪。\r\n排门四望云墨黑，纵有空言亦何补？秋夜雨，秋夜雨，何时住？我愿扫开万里鱼，日月光明天尺五。"
        },
        {
            "title": "柯博士画竹",
            "content": "湖州老丈久已矣，近来墨竹夸二李。\r\n纷纷后学争夺真，画竹岂能知竹意？奎章学士丹丘生，力能与丈相抗衡。\r\n长缣大楮纵挥扫，高堂六月惊秋声。\r\n人传学士手有竹，我知学士琅玕腹。\r\n去年长歌下溪谷，见我忘形笑淇澳。\r\n我为爱竹足不闲，十年走遍江南山。\r\n今日披图见新画，乃知爱龙亦如我。\r\n何当置我于其下？竹冠草衣相对坐。\r\n坐啸清风过长夏。"
        },
        {
            "title": "贾浪仙骑驴图",
            "content": "雪花打帽风搅须，宽衣破靴骑蹇驴。\r\n先生自是山泽癯，瘦名之传岂为虚？穷吟苦思不觉老，知音幸遇韩京兆。\r\n至今长安诸小儿，拍手犹能为君道。\r\n清声千古在世间，好诗句句夸浪仙。\r\n我恨后生五百年，不得抵掌谈微玄。\r\n形骸孤陋向岩壑，竹冠草衣空卓荦。\r\n披图挹之嗟寂寞，断桥流水梅花落。"
        },
        {
            "title": "赠杨仲开画图引",
            "content": "杨君绰有隐者风，须长骨瘦两耳聋。\r\n作诗作画不作意，造化不与常人同。\r\n前年眼健腕有力，捉得老龙归雪壁。\r\n墨雨淋漓天地黑，茅山十日飞霹雳。\r\n去年神固气宇壮，长驱猛虎来堂上。\r\n威雄哮吼万夫栗，满屋生风洗蛮障。\r\n今年忽尔写雁鱼，气韵又与曩日殊。\r\n平湖大泽无界限，黄芦白水秋烟孤。\r\n鱼游不失伦，雁来不失序。\r\n飞鸣泳跃千万状，立意俱由是为主。\r\n啬夫一见大义明，无声诗是无文经。\r\n今人几许浪得名，岂研古人之画情？杨君杨君一笑起，无奈贱目而贵耳。\r\n宋人固以燕石奇，夫差酷爱西施美。\r\n燕支牡丹荔子图，豪家割舍千金沽。\r\n云林雪□尽埋没，王吴荆李为何如？安得我有绢万丈？联成一片青天障。\r\n请君画作风调雨顺图，共乐太平歌击壤。"
        },
        {
            "title": "谢曹隐君惠扇歌",
            "content": "去年僦屋在山脚，草居两间如蛎壳。\r\n六月七月无雨落，田野焦枯江海涸。\r\n人间酷烈无处逃，吾农忍气婴□熬。\r\n编蒲缉羽不成扇，寻松访石空劳忉。\r\n至今悒郁未能雪，想到那时肠内热。\r\n先生何以知此情？赠我齐约比明月。\r\n番罗夹背紫竹把，中有水墨新图画。\r\n崩滩乱石奔惊湍，依约远山左右攒。\r\n轮囷老柏饱雪霜，更有石丈依修篁。\r\n岁寒节操不可降，未举已觉生清凉。\r\n山阴野人何磊落？笑引南薰归掌握。\r\n寒声飒飒动岩壑，不羡右军题六角。\r\n转手黄埃净如扫，便将献君明大道。\r\n置诸怀袖扬仁风，快与苍生除热恼。"
        },
        {
            "title": "谢友惠温生笔",
            "content": "春云浮空山渺渺，细雨飞花堕江草。\r\n感时欲作寄远书，凝思几叹中书老。\r\n东家小胥借已无，西家但有长柄锄。\r\n薛涛侧理摊满案，无奈点作玄云图。\r\n昨夜灯花悬紫粟，知有春风到茅屋。\r\n清晨开户得故人，惠我温生双落墨。\r\n赤锋圆健光彩浮，金花古笺封两头。\r\n脱颖忽作霹雳响，龙跳虎跃山灵愁。\r\n更看担夫争道好，涂鸦小儿惊绝倒。\r\n陶泓从此策奇勋，扼腕凝神听挥扫。\r\n黑花飒飒鸣琳琅，野人辟易安敢藏？为君贡之白玉堂，黼黻华衮开天章。\r\n大书大义扶王纲。"
        },
        {
            "title": "结交行送武之文",
            "content": "江南野人毛发古，骑牛读书无一侣。\r\n白眼遥看泰华云，赤脚冷濯沧浪雨。\r\n长安小儿不足数，论文忽有东平武。\r\n武君胸中气峥嵘，呼吸云梦吞沧溟。\r\n笔底春秋决王伯，坐探今古无余情。\r\n青青扬舟渡淮海，江山秀色遥相待。\r\n雄文卷尽九江碧，新诗写出庐山翠。\r\n西南五老青未了，倏忽骑云过蓬岛。\r\n脱略不作公子行，随我骑行踏芳草。\r\n人怪我颜何丑老，自觉无人可同调。\r\n梅花明月柳花云，独对青山发长啸。\r\n武君过我笑我痴，话言时复投其机。\r\n柴床卧听夜雨落，草窗坐看秋萤飞。\r\n凄凉饮尽客中味，君知我知谁复知。\r\n今年丙子旱太苦，江南万里皆焦土。\r\n老羸饿死壮者逃，硕鼠欺人暴如虎。\r\n武君平生多抱负，对此如何可轻举？武君武君善调护，慎勿轻身学巢许。\r\n秋风昨日吹大荒，草木黄落雁南翔。\r\n浩然归兴不可降，严君五马一马黄。\r\n大兄亦受七品郎，况是迁官归故乡。\r\n可知闾里生辉光，我穷衣袖露两肘。\r\n回视囊蓖无一有，送君不劝阳关酒。\r\n长歌但折江上柳，丈夫有志当自持。\r\n不须重此生别离，泪不为此生别滋。\r\n天南天北同襟期，明年平原芳草绿。\r\n试弓好射衔花鹿，有怀若问山阴竹，中天亦有南飞鹄。"
        },
        {
            "title": "感竹吟",
            "content": "云溪老竹持苦节，玉质萧森出岩穴。\r\n苍苍古色谁为摩？凛凛清风自然别。\r\n劲直不肯降雪霜，潇洒不肯栖凤凰。\r\n愿杀长身载经籍，要为吾道垂休光。\r\n谁信嚣风满漓俗，红紫纷纷乱人目？遂令此君受羁束，荆棘凌夷刀锯辱。\r\n青虫网叶蠹食筠，野老更欲锄其根。\r\n闭塞阳和绝土脉，绝之不许生儿孙。\r\n东里先生有遗族，午夜闻之皆痛哭。\r\n拟以余音问伯夷，首阳烟雨莓苔绿。\r\n呜呼老竹老愈奇，岁寒心事无人知。\r\n孤梅在溪松在壑，焉能与余论襟期？飘声夜落山阴道，欣赏多情愁欲倒。\r\n固知遇合各有时，何必区区挂怀抱？君不见穷陬荒草非所种，开花犹解供王贡，那有此材无此用！"
        },
        {
            "title": "望雨",
            "content": "狂风吹春无寸雨，天地漫漫尽黄土。\r\n病日韬光赤如血，千花万花愁不语。\r\n耕牛渴死野草枯，农夫悲啼泪如珠。\r\n蚕胎在纸秧在谷，未知何以供官输。\r\n道旁流民尽游鬼，十日不食一粒米。\r\n唇焦口燥声啾啾，抱瓮沿门求剩水。\r\n孰云绮席罗奇珍，龙涎入鼎烟如云。\r\n笙歌满耳珠翠拥，醉饱那识人间贫。\r\n江北豺虎毒，又见江南狼虎簇。\r\n饥狐日食饿死尸，老乌夜叫逃亡屋。\r\n峨冠腐儒空读书，骑马小儿真苟图。\r\n安得银河倾？泽我枯槁苏，坐令四海常晏如。"
        },
        {
            "title": "索笋长句寄傅隐君",
            "content": "春风吹起石底云，丰隆唤出苍龙孙。\r\n古苔初破土膏滑，露华净洗龟筒痕。\r\n先生爱笋如爱玉，冷笑人间饫膏肉。\r\n我生无家怀此君，十年未解求一束。\r\n先生卜筑江之干，轩窗萧洒鸣风湍。\r\n玉麈不挥秋飒飒，翠佩欲动声珊珊。\r\n高歌不觉凛毛发，坐令异境生清寒。\r\n便欲契青奴，谢彼苜蓿盘。\r\n先生若肯慰我之大嚼，我亦为之披腹呈琅轩。"
        },
        {
            "title": "天台行",
            "content": "东南海阔秋无烟，天台山与天相连。\r\n丹霞紫雾互吞吐，重冈复岭青盘旋。\r\n怪石长松磊磊兮落落，神芝灵草绵绵兮芊芊。\r\n金堂玉室异人世，桃花流水春娟娟。\r\n送君此去意何古？幅巾飐飐衣翩翩。\r\n檄书初开五云色，不嫌坐上寒无毡。\r\n我拟寻真拾瑶草，在家作想三十年。\r\n乘风几欲鼓舞去，水流花谢难夤缘。\r\n山空无尘明月冷，时复梦里闻清猿。\r\n君今登登玉霄近，为我问讯丹丘仙。\r\n丹丘仙人如有在，我欲往受《长生篇》，烂煮白石松影片眠。"
        },
        {
            "title": "金陵行送余局官",
            "content": "李白题诗旧游处，桃花杨柳春无数。\r\n六代衣冠委草莱，千官事业随烟雾。\r\n大江西下秦淮流，石头寂寞围荒丘。\r\n原田每每尽禾黍，青山不掩诸公羞。\r\n高楼如天酒如海，触景令人生感慨。\r\n红堕香愁燕子飞，风流王谢今安在？我欲去寻朱雀桥，淡烟落日风萧萧。\r\n交疏结绮杳无迹，但见野草生新苗。\r\n小儿纷纷竞豪纵，区区割据成何用？芙蓉水冷燕支消，千古繁华同一梦。\r\n伤今吊古如之何？头上岁月空蹉跎。\r\n君行喜有丝五紽，宦情不似诗情多。\r\n江南故事可知否？白云霙霙变苍狗。\r\n休论平生锦机手，浩歌且醉金陵酒。"
        },
        {
            "title": "虾蟆山",
            "content": "春风吹船著牛轭，扶藜直上山之脊。\r\n山上老石怪且顽，皮肤皴皱苔花碧。\r\n我来不知石有名，拊摩怪状心亦惊。\r\n野人指点为我说，此物却是虾蟆精。\r\n古昔曾偷太仓粟，三百余年耗中国。\r\n天官烛其阴有毒，敕丁破口剶其足。\r\n至今突兀留山丘，雨淋日炙无人牧。\r\n树根穿尻蛇入肚，老鸦啄背狐粪头。\r\n牧童时时放野火，耕夫怒击樵夫剁。\r\n自从残堕不能行，见者唾之闻者骂。\r\n虾蟆虾蟆非令仆，无功那窃天之禄。\r\n如今虾蟆处处有，天官何不夷其族？致令骄气吹臊腥，干霄上食天眼睛。\r\n百虫啖尽心未已，假作鼓吹怡人情。\r\n三月江南春水涨，纡青拖紫争跳浪。\r\n渔父持竿不敢言，猎夫布弩空惆怅。\r\n黄童白叟相引悲，田中更有蝌蚪儿。"
        },
        {
            "title": "有感",
            "content": "江南古客无寸田，半尺破研输租钱。\r\n好山好水难夤缘，荃房日薄蒙荒烟。\r\n囊中蝌蚪二百年，大经大法垂幽玄。\r\n他人不知我自怜，落花春暮啼杜鹃。\r\n杜鹃啼苦山竹裂，锦官宫殿烟霏灭。\r\n人间百鸟无处栖，青蝇贝锦成行列。\r\n北望茫茫莎草黄，葱河五月天雨霜。\r\n岐阳不见真凤凰，山鸡野鹜争文章。\r\n江南古客苦无计，却向水中搴薜荔。\r\n沙鸥梦老苹雨残，湿云不动天如醉。\r\n回观蓬莱十二楼，我曾读书楼上头。\r\n楼前平碧千顷秋，白露暗洗芙蓉愁。\r\n岁寒归来有谁在？青松是兄梅是弟。\r\n山中巢许不可寻，却对老嵇食石髓。"
        },
        {
            "title": "送元本忠北上",
            "content": "天台有奇观，方广石梁悬断岸。\r\n青天倒泻瀑布寒，五百大士皆顽汉。\r\n道人一出初无心，手翻贝叶开珠林。\r\n十载湖山玩清淡，白云流水松风琴。\r\n金策飞来镜湖月，大禹山前看禹穴。\r\n玉麈横挥檐葡香，石台花雨如飞雪。\r\n千山奇怪总笔底，妙语写出山骨髓。\r\n岩泉一勺不足留，梦魂飞渡鱼龙海。\r\n皇州三月花柳辉，江南此时茶笋肥。\r\n君行已随心所向，不嫌杜宇啼春归。\r\n玉堂故人知我有，问信向君应合手。\r\n为言百事不能为，旧时黑须今白首。"
        },
        {
            "title": "赠蒋清隐",
            "content": "门外好山千万重，翠涛百顷罗云松。\r\n细水幽回杂花远，三径修竹来秋风。\r\n灵籁泠泠动清操，世外红尘飞不到。\r\n白月流光抱石台，高人潇爽长吟啸。\r\n起居闲闲趣有余，看山看水还看书。\r\n木瓢满酌示真率，不知轩冕为何如？太华终南青未了，北山移文为谁道？君不见孤竹夷齐久寂寥，首阳薇蕨今荒草。"
        },
        {
            "title": "劲草行",
            "content": "中原地古多劲草，节如箭竹花如稻。\r\n白露洒叶珠离离，十月霜风吹不倒。\r\n萋萋不到王孙门，青青不盖谗佞坟。\r\n游根直下土百尺，枯荣暗抱忠臣魂。\r\n我问忠臣为何死？元是汉家不降士。\r\n白骨沉埋战血深，翠光潋滟腥风起。\r\n山南雨暗蝴蝶飞，山北雨冷麒麟悲。\r\n寸心摇摇为谁道？道傍可许愁人知。\r\n昨夜东风鸣羯鼓，髑髅起作摇头舞。\r\n寸田尺宅且勿论，金马铜驼泪如雨。"
        },
        {
            "title": "猛虎行",
            "content": "去年江北多飞蝗，今年江南多猛虎。\r\n白日咆哮咋行人，人家不敢开门户。\r\n长林空谷风飕飕，四郊食尽耕田牛。\r\n残膏剩骨委丘壑，髑髅啸雨无人收。\r\n老乌衔肠上古树，仰天乌乌为谁诉？逋逃茫茫不见归，归来又苦无家住。\r\n老翁老妇相对哭，布被多年不成幅。\r\n天明起火无粒粟，那更打门苛政酷。\r\n折胫断肘无全民，我欲具陈述难具陈。\r\n纵使移家向廛市，破獍□□喧成群。"
        },
        {
            "title": "悲苦行",
            "content": "悲风吹沙堕空屋，老乌号鸣屋上木。\r\n谁家男子从远征？父母妻孥相送哭。\r\n哭声呜咽已别离，道旁复对行人悲。\r\n去者一心事，悲者百感随。\r\n前年鬻大女，去年卖小儿。\r\n皆因官税迫，非以饥所为。\r\n布衣磨尽草衣折，一冬幸喜无霜雪。\r\n今年老小不成群，赋税未知何所出。\r\n昨夜忽惊雷破山，北来暴雨如飞湍。\r\n此时江南正六月，酸风入骨生苦寒。\r\n东村西村无火色，痴云著地如墨黑。\r\n瞶翁瞽妪相唤忙，屋漏床床眠不得。\r\n开门不敢大声语，门外磨牙多猛虎。\r\n自来住此十世余，古老未尝罹此苦。\r\n我感此情重叹吁，不觉泪下沾裳裾。\r\n安得壮士挽天河？一洗烦郁清九区，坐令尔辈皆安居！"
        },
        {
            "title": "寄昱东明",
            "content": "浮清阁上山如簇，浮清阁下泉如玉。\r\n浮清主人瘦如竹，襟怀卓荦无点俗。\r\n相逢一笑不话禅，自道住山三十年。\r\n石杯酌茗搜我枯，石床扫苔留我眠。\r\n云深不听鸡戒晓，山风落涧松花老。\r\n归来耕田忘岁时，池塘几度生青草。\r\n君闲一尺素，我老双鲤鱼。\r\n共此片月光，各在天一隅。\r\n昨夜扁舟欲飞去，雪云冻隔耶溪路。\r\n千岩万壑不可寻，梦魂空绕长松树。"
        },
        {
            "title": "寄太素高士",
            "content": "我昔扁舟上耶溪，寻君直过丹井西。\r\n长松月冷啼子规，春风满地芳草齐。\r\n楼殿玲珑金碧涌，钟声不出松云重。\r\n老猿掬涧山影乱，翠禽啄露岩花动。\r\n此时相见不作难，握手笑上松花坛。\r\n坛下十万青琅轩，空阴漠漠常风寒。\r\n我对青山论今古，青山茫茫无一语。\r\n知其与我忘尔汝，石瓢酌我云根乳。\r\n冷然使我肝胆清，飘裾欲度浮云轻。\r\n千峰回影陷落日，万壑欲尽松风声。\r\n回首溪山忽成别，几见江梅飞白雪。\r\n洞庭湖上听夜雨，仲宣楼头望明月。\r\n茕茕对景伤古情，寸心欲吐书难凭。\r\n何当相晤一抵掌？与君细看真兰亭。"
        },
        {
            "title": "题陈象贤竹素图",
            "content": "君家竹素园，异彼□□谷。\r\n插架牙签三万轴，卷藏东观吞天禄。\r\n‘清风明月时往来，红尘不堕香芸堆。\r\n蝌蚪鸟迹一玉开，怀幽抱密真奇哉。\r\n炙汗不流珠光重，信知龙种皆书种。\r\n黄钟声切凤皇啸，玉杯光焰麒麟动。\r\n十年不下君子堂，灯火夜静声琅琅。\r\n岁寒节操固自常，厌看花柳争春忙。\r\n金谷平泉暗烟雨，兔麦狐葵无定主。\r\n何如竹素园简编？且容与玉振金声千万古。"
        },
        {
            "title": "有感",
            "content": "春风花开洛阳县，此处与子初相见。\r\n乱离相去五十秋，我□星星子皱面。\r\n莫言今日重凄凉，且说当年与华宴。\r\n细腰皓齿供奉欢，金鼎玉盘羞美馔。\r\n尊前贵客觅大书，左右从官催进绢。\r\n一时豪放无检束，人立下风争健羡。\r\n而今此兴竟萧条，但长见江净如练。\r\n寒烟蓑草蓬莱宫，冷月凄风广寒殿。\r\n唤鹰羌郎声似雷，骑马小儿眼如电。\r\n总艁无知痴呆子，也逞虚威拈弓箭。\r\n老儒有识何以为？空指云山论文献。\r\n君不闻一从赵高作丞相，吾道凋零如袜线。"
        },
        {
            "title": "题墨梅送宋太守之山东运使",
            "content": "大唐丞相宋广平，文章事业昭汗青。\r\n心肠耿耿磨铁石，赋梅赋得梅花情。\r\n嗟哉梅花太清苦，不与杏桃同媚妩。\r\n空山岁晚人迹稀，纵有清香为谁吐？蓬莱太守丞相孙，爱梅亦与梅与邻。\r\n冰雪满怀不染尘，坐令阴谷回阳春。\r\n罗浮山远云水隔，玛瑙玻璃霜月白。\r\n南枝潇洒北枝清，野草闲花惊德色。\r\n蓬莱太守诗梦回，霜华点点飞瑶台。\r\n玉堂早报消息好，天子又唤调盐梅。"
        },
        {
            "title": "送林叔大架阁上京",
            "content": "林君家世重诗礼，冠盖东南官济济。\r\n三年参幕小蓬莱，烂漫文章照山筮。\r\n自公退食趣有余，好古博雅耽文儒。\r\n牙签玉轴照窗几，名花翠竹罗庭除。\r\n开帘放春影物俱，湖山四面如画图。\r\n掀髯长啸尘事少，神仙官府真吾居。\r\n转首京华天尺五，暂离堂前彩衣舞。\r\n青骢马啸杨柳风，黄河水落桃花雨。\r\n天上故人相笑迎，碧蒲萄酒满盏倾。\r\n忘形尔汝恣欢谑，连床可话灯窗情。\r\n省台求贤张治具，知君快展青云步。\r\n有怀若问草堂翁，门外梅花三百树。"
        },
        {
            "title": "喜雨歌为宋太守赋",
            "content": "南州六月旱土赤，炎官火伞行虚空。\r\n田畴圻裂河海涸，万物如在红炉中。\r\n桔槔不用计已梏，农民踏踏愁岁凶。\r\n蓬莱太守民父母，下顾赤子心忡忡。\r\n罄竭精神扣天府，话语直与天神通。\r\n须臾唤起龙井龙，大澍三日苏罢癃。\r\n百姓唤作太守雨，东皋西陌皆冲融。\r\n禾苗徙觉充秀实，野草亦解回颜容。\r\n吾儒能效束皙赋，喜见屋底山云浓。\r\n邻家父老走相报，门前大水如奔洪。\r\n妖氛积秽俱洗尽，此是太守造化功。\r\n太守正与造化同，百姓拍手歌年丰。\r\n歌年丰，太守德泽垂无穷。"
        },
        {
            "title": "宣和殿画水仙鸲鹆图",
            "content": "玉宇琼楼天窅窅，春融紫禁烟花绕。\r\n龙光摇动五色云，忽觉青蒲生野草。\r\n河图埋没龙马藏，上林桑谷一夜长。\r\n丹穴岂是无凤凰？鸲鹆乃来天子堂。\r\n春秋笔削以为异，未必宣和知此意。\r\n长白山下风萧萧，吹暗沙尘塞天地。\r\n宫中仙子罗衣垂，露倾金盏愁欲悲。\r\n绿烟不开花梦冷，此时颜色非曩时。\r\n转首桑田变沧海，景物凄凉画图在。\r\n江南江北不相知，展卷令人空感慨。"
        },
        {
            "title": "过山家",
            "content": "松风吹凉日将宴，山家蒸梨作午饭。\r\n阿翁引孙牵犊归，破衣垂鹑不遮□。\r\n勾镰插腰背负薪，白头半岸乌葛巾。\r\n喜渠胸次无经纶，白石烂煮空山春。\r\n见我忘机笑古怪，不学当时野樵拜。\r\n自言无处著隐居，仅得门前溪一派。\r\n好山两岸如芙蕖，溪水可濯亦可渔。\r\n白日力作夜读书，邻家鄙我迂而愚。\r\n破瓶无粟妻子闷，更采黄精作朝顿。\r\n近来草庐无卧龙，世上英雄君莫问。"
        },
        {
            "title": "花驴儿",
            "content": "花驴儿，渡江踏遍江南土。\r\n正值江南无马时，驴儿得志雄威武，况是能解花门语。\r\n江南淫雨二百日，洪涛巨浪掀天舞。\r\n麻麦烂死秧苗无，百姓吞声苦饥苦，驴儿啖粟恬故故。\r\n江南子弟不晓事，掷金驰逐争先睹。\r\n夸渠省得人语言，纵使能言亦何补？花驴儿，乃奇遇。\r\n昨朝方上评事厅，今日又登丞相府，哮吼纵横谁敢侮？老夫平生不信怪，见此怪事欲呕吐。\r\n归来十日不食饭，扼腕攒眉泪如雨。"
        },
        {
            "title": "江南民",
            "content": "江南民，诚可怜，疫疠更兼烽火然。\r\n军旅屯驻数百万，米粟斗直三十千。\r\n去年奔走不种田，今年远丁差戍边。\r\n老羸饥饿转沟壑，贫富徭役穷熬煎。\r\n豺狼左右虎后先，况尔不肯行楮钱。\r\n楮钱不行生祸愆，官司立法各用权。\r\n生民自此多□□。\r\n君不见海东风起浪拍天，海中十载无渔船；又不见淮南格斗血满川，淮北万里无人烟。\r\n通都大吧尽变迁，新鬼旧鬼皆衔冤。\r\n今上圣明宰相贤，政如日月开尧天。\r\n大布德泽清八埏，百辟忠义何以言？捐生弃死非徒然，我在畎亩心拳拳。\r\n无能与尔扶颠连，老眼迸泪如飞泉。"
        },
        {
            "title": "大醉歌",
            "content": "明月珠，不可襦；连城璧，不可哺；世间所有皆虚无。\r\n百年光景驹过隙，功名富贵将焉如？君不见北邙山，石羊石虎排无楼，旧时多有帝王坟。\r\n今日累累蛰狐兔，残碑断碣为行路。\r\n又不见秦汉都，百二山河能险固。\r\n旧时宫阙亘云宵，今日原田但禾黍。\r\n古恨新愁迷草树，不如且买蒲萄醅。\r\n携壶挈榼闲往来，日日大醉春风台。\r\n何用感慨生悲哀？"
        },
        {
            "title": "陌上桑",
            "content": "陌上桑，无人采，入夏绿阴深似海。\r\n行人来往得清凉，借问蚕姑无个在。\r\n蚕姑不在在何处？闻说官司要官布。\r\n大家小家都捉去，岂许蚕姑独能住？日间绩麻夜织机，养蚕种田俱失时。\r\n田夫奔走受鞭笞，饥苦无以供支持。\r\n蚕姑且将官布办，桑老田荒空自叹。\r\n明朝相对泪滂沱，米粮丝税将奈何？"
        },
        {
            "title": "送人上燕",
            "content": "燕山三月风和柔，海子酒船如画楼。\r\n丈夫固有四方志，壮年须作京华游。\r\n京华名花大似斗，看花小儿竞奔走。\r\n蒲萄潋滟金叵罗，羊尾驼峰腻人口。\r\n知君慷慨非膏粱，生铜卧匣韬光茫。\r\n出门一笑颇自许，光范不用投文章。\r\n玉露红门天尺五，要为苍生说辛苦。\r\n得时便觅好官归，行道当依圣明主。\r\n我将细酿松花春，明年此时当迟君。\r\n迟君不问宦途事，要知伊傅何如人。"
        },
        {
            "title": "江南妇",
            "content": "江南妇，何辛苦！田家淡泊时将暮，敝衣零落面如土。\r\n馌彼南亩随夫郎，夜间织麻不上床。\r\n织麻成布抵官税，力田得米归官仓。\r\n官输未了忧枵腹，门外又催私债促。\r\n大家揭贴出陈帐，生谷十年还未足。\r\n长儿五岁方离手，小女三周未能走。\r\n社长呼名散户田，下季官盐添两口。\r\n舅姑老病毛骨枯，忍饥忍寒蹲破庐。\r\n残年无物做慈孝，对面冷泪空流珠。\r\n燕赵女儿颜如玉，能拨琵琶调新曲。\r\n珠翠满头金满臂，日日春风嫌酒肉。\r\n五侯七贵争取怜，一笑可得十万钱。\r\n归来重藉锦绣眠，罗帷暖拥沈麝烟。"
        },
        {
            "title": "雪中次韵答刘提举",
            "content": "朔风撼天云黮黮，雪花恰似杨花糁。\r\n凭高无以辨青红，四海九州同一览。\r\n枯肠颇怪酒力薄，劲气著人寒惨惨。\r\n痿痹不觉手足强，争战俄惊牙齿喊。\r\n上天下地无痕瑕，万路千岐迷坎坎。\r\n山林随处见梅花，汀渚殊难认芦菼。\r\n东郭先生气宇清，南征老将颜色黪。\r\n蒙鞍谁剥猛虎皮？摘珠竞探骊龙颔。\r\n黄河铁牛僵欲倒，取而啖之吾岂敢？且将清梦托楮生，焉用栖身重毳毯？疏狂夜起不著巾，短发正如童子髻。\r\n开窗忽见四山入，月色烂森银菡萏。\r\n玉台冻结花漏涩，戍鼓转更声沈沈。\r\n此时忽想括苍翁，应是清冰生肺胆。\r\n兴酣直上百尺楼，天上星辰必亲摹。\r\n平女自有澄清志，要使齐民无秽埯。\r\n杀奸除暴尽忠义，坐令豺鳄成韮醢。\r\n夫何混杂草木中？冰团沍合衔凄潜。\r\n不如买却金豪曹，且置蒲萄千百坎。\r\n君歌我和纵高情，痛扫华腴归古淡。\r\n无知笑杀楚三闾，安用离骚寄悲感？"
        },
        {
            "title": "草堂",
            "content": "草堂昨夜春风起，万树梅花月如水。\r\n相过谁解论襟期？吾州太守山东李。\r\n太守自是文章公，文章政事皆从容。\r\n长身玉立冰雪胸，标致政与梅花同。\r\n梅花清苦良自守，不逐寻常好花柳。\r\n广平心事底须论，太守自是调羹手。\r\n我知太守节义高，混同版筑非徒劳。\r\n版筑乃是宰相事，济川舟楫随时操。\r\n他日功成赋归去，溪山风月情如故。\r\n安得载酒草堂来？岁寒同看梅花树。\r\n梅花别有天真越。"
        },
        {
            "title": "漆树行",
            "content": "东园漆树三丈长，绿叶花润枝昂藏。\r\n虫蚁不食鸟不啄，皮肤破碎成痍疮。\r\n野人摩抚重太息，受辱匪因临道旁。\r\n九天降气疏涩液，大家小家来取将。\r\n陶盆纸笼攒待满，手中白刃磨秋霜。\r\n况兼时令值肃杀，苟无正性安敢当？所愿天下尽光泽，岂辞一身多损伤？君不见西郊樗栎百尺强，薜荔裹缚蝼蚁房，此物安可升庙廊？"
        },
        {
            "title": "钱塘纪行",
            "content": "废苑荒凉官树老，春雨濛濛长芳草。\r\n翠石玲珑绾毒蛇，土花乱贴榆钱小。\r\n犹忆建炎南渡时，五云护拥蛟龙旌。\r\n金舆玉辇事游幸，名花不待东风吹。\r\n紫霞蒲萄动春浪，腰鼓腾雷盘锦杖。\r\n千官景从轩冕入，歌声婉转青天上。\r\n阊闾新启铜龙楼，长江万里为鸿沟。\r\n中原北望草木秋，王孙不识山河愁。\r\n垂衣东南成至治，百五十年真梦寐。\r\n只今往事漫蒿莱，文物衣冠俱扫地。\r\n西湖水昏迷钓船，南屏月冷啼杜鹃。\r\n咸平元祐事茫然，梅花杨柳俱忘言。\r\n鄂州老将呼不起，石塔如壶枕江尾。\r\n行殿白日古磷飞，游子无言泪如水。"
        },
        {
            "title": "送暨阳同知",
            "content": "我生山野毛发古，不是多时旧巢许。\r\n松根坐卧忘岁年，足迹何曾入官府？雨晴忽觉草添肥，春来春去都不知。\r\n耕田凿井亦足乐，短歌长啸随所之。\r\n溪谷无尘人事少，纵有饥寒能自保。\r\n花村月夜犬不惊，可是太平风俗好。\r\n昨日柳花如雪飞，今日作诗何所思？我诗似质朴，君政从可推。\r\n锦衣翩翩马如练，拜恩应到黄金殿。\r\n他年皂盖下蓬莱，更与君侯作佳传。"
        },
        {
            "title": "江山渔隐图",
            "content": "隔江青山青欲流，江云洗尽江风秋。\r\n幽人小艇江上游，碧波万顷无白鸥。\r\n我知幽人爱潇洒，岂是机危鸥不下？浩歌唤酒来船头，笑杀桃源种桃者。"
        },
        {
            "title": "松雪画马图",
            "content": "玉堂学士金闱彦，磊落襟怀书万卷。\r\n等闲貌出天马驹，鬃鬣萧梢气雄健。\r\n蹄如削玉耳削筒，目光炯炯磨青铜。\r\n五花连钱云影动，喷沫一啸生长风。\r\n我昔曾上桑乾岭，带甲骑来霜月冷。\r\n只今潦倒岩谷间，展卷令人动深省。"
        },
        {
            "title": "关无咎游金陵兼简丁仲容隐君",
            "content": "长松撼空风怒号，门前大水推断桥。\r\n山中坐雨六十日，不知野草如人高。\r\n今晨出门天气好，眨眼忽惊春事老。\r\n杨花散作雪满溪，送客俄然动怀抱。\r\n金陵六朝古帝都，古时风景今何如？珊瑚无根土花碧，露团玉树生流珠。\r\n江上无人隔尘土，丹凤不来孤燕语。\r\n上人脱洒无滞留，抵用登临重怀古。\r\n世人往往乘险机，老我白发无能为？道甫问讯丁令威，有鸟有鸟何如归？"
        },
        {
            "title": "秋山图",
            "content": "前年放船九江口，秋风猎猎吹蒲柳。\r\n买鱼沽酒待月明，不知江上青山走。\r\n三更吹笛欲唤人，□□白露依衣巾。\r\n故乡遥遥书断绝，空见过雁如飞云。\r\n去年却下七里滩，秋水满船秋月寒。\r\n子陵先生钓鱼处，荒台直起青云端。\r\n先生不受汉庭官，自与山水相盘桓。\r\n至今高节敦廉顽，清风凛凛谁能攀？泊舟登岸行复止，小径双岐通草市。\r\n石林远映树青红，正与今年画相似。\r\n茅庐半住林木里，白狗黄鸡小如蚁。\r\n翁媪无言童雇闲，可是太平风俗美。\r\n清水初落鱼蟹新，东邻酿熟呼西邻。\r\n相牵相把意思真，亲密不异朱陈民。\r\n李端笔力能巧妙，写我旧日经行到。\r\n岂是老梦眩水墨？不觉掀髯发长啸。\r\n殷家大楼沧海头，留我十日风雨秋。\r\n触景感动客邸愁，便欲卜筑山之幽。\r\n断桥流水无人处，添种梅花三百树。\r\n直待雪晴冰满路，骑驴相逐寻诗去。"
        },
        {
            "title": "芦花道人换被图",
            "content": "高昌野人见几早，发须不待秋风老。\r\n脱身放浪烟水间，富贵功名尽除扫。\r\n坐对渔翁交有道，青绫何似芦花好？从时拜赐芦花人，自云不让今古贫。\r\n高眠听梦梦更真，白月满船云满身。\r\n起来拍手波粼粼，款乃撼动人间春。"
        },
        {
            "title": "棠梨白练图",
            "content": "芙蓉香冷箫声杳，月淡烟青楚宫晓。\r\n仙禽不语雪衣轻，相逢却恨秋风早。\r\n土花翠浅霜露濛，山梨小结丹砂红。\r\n主人醉倒不知春，梦回故苑寒云浓。"
        },
        {
            "title": "水仙图",
            "content": "寒风萧萧夜入户，渺渺云飞水仙府。\r\n仙人一去不知所，池馆荒凉似无主。\r\n江城岁晚路途阻，邂逅相看颜色古。\r\n环佩无声翠裳舞，低徊欲语情凄楚。\r\n十二楼前问鹦鹉，沧海桑田眯尘土。\r\n王孙不归望湘浦，芳草连天愁夜雨。"
        },
        {
            "title": "赠写照陈肖堂",
            "content": "君不见鉴貌但鉴影，写貌难写心。\r\n霍光邓禹在台阁，严陵魏野居山林。\r\n功名道德照千古，不特肖貌传至今。\r\n固知写貌易心难，状之妍丑笔可得。\r\n至理不在颜色间，陈君笔力异众史。\r\n相貌既同心亦似，昨日忘机入城市。\r\n草衣著我丹青里，气爽神清谁比拟？雪霁梅花映秋水，黄童白叟指点看。\r\n此老不是儒生酸，陈君陈君容我闲。\r\n莫教添上貂婵冠。"
        },
        {
            "title": "曹云西画山水图",
            "content": "前年常见云西画，今年始识云西翁。\r\n文章惊世怈所重，笔力到老老更工。\r\n流水涓涓石凿凿，一啸长才风雨作。\r\n岂云笔底有江山？自是胸中蕴丘壑。\r\n昨日亭东白云起，怅望吴松满江水。\r\n安得先生乘兴来？写我江南雪千里。"
        },
        {
            "title": "送沙德润之焉城",
            "content": "公昔新著进士衫，道酣气岸清且髯。\r\n政事堂堂史册载，威仪肃肃民具瞻。\r\n光风回春霭芳草，剩水残山振枯槁。\r\n至今吾乡诸父老，去思剧口谈公好。\r\n当时进士几百人，奔趋衮衮登要津。\r\n时雍所溉圣泽厚，仕宦未有如公贫。\r\n公之家世秉周礼，伯叔兄弟官济济。\r\n饮冰食蘖二十载，浊径终不污清渭。\r\n而今四海乐太平，太平天子尧聪明。\r\n台阁诸老皆老成，岂不与公书大名？鄢城弦歌固非左，达以长官无不可。\r\n故人天上待公来，绣衣白简青骢马。"
        },
        {
            "title": "夏节士",
            "content": "夏侯先生天下士，风流倜傥忠义俱。\r\n平生勋业能自知，腹内更有非常书。\r\n浪游不废灯火读，骑马儿郎空碌碌。\r\n王门讲道三十年，坐使穷荒移国俗。\r\n浮云蔽日客梦单，勇锐欲食奸臣肝。\r\n径持白事上天子，不顾宰相与乃官。\r\n沈冤昭雪清四海，旧时枝叶生光彩。\r\n至今长安诸小儿，拍手为之歌慷慨。\r\n归来弗受大官名，五湖一叶扁舟轻。\r\n丹青徒写苏子卿，黄花自友陶渊明。\r\n老我论交苦不早，意气相期且倾倒。\r\n读公佳传诵公诗，江南节士如公少。"
        },
        {
            "title": "四牧图戴嵩画",
            "content": "牧儿小职奚以为，力耕得暇则放之。\r\n浴流食青随所宜，岂同人牧潜危机？重爵厚禄那自欺，坐看败肉加鞭笞。\r\n何如牧儿心坦夷？出入自在无羁縻。\r\n高林雨晴白日迟，平原春暖芳草肥。\r\n牧儿乐事从可知，钓鱼吹笛怡怡而。\r\n牛犊茁壮长厥肥，老我亦有丰年期。\r\n披图载颂四牧诗，龚黄召杜今是谁？"
        },
        {
            "title": "孙元实春游图",
            "content": "先生读书不闭户，坐阅鸿□窥太古。\r\n衣冠潇洒武前修，礼乐从容出东鲁。\r\n文章光焰驾李杜，李杜后来称独步。\r\n谈辩风生四座春，胸中别有天台赋。\r\n相逢抵掌不露机，却说少年骑马时。\r\n春光淡沱随所之，好山好山多赋诗。\r\n转首东风吹马耳，犹记松阴调绿绮。\r\n杖藜不惮步行迟，孰谓画图无乃是？我生山野无所谋，白日灌园夜饭牛。\r\n安得先生与之游？买酒共上黄鹤楼。\r\n注：□--三点水右加“蒙”"
        },
        {
            "title": "葛仙翁移家图",
            "content": "青山无云白日迟，仙翁移家何所之？或以丹砂到勾漏，或为家累遭驱驰。\r\n乌犍背上妻与儿，顾盼未解知其归。\r\n仙翁读书自怡怡，坐稳不觉路险巇。\r\n牛羊猫狗先后随，老奴老婢俱忘机。\r\n仙翁去就无不宜，岂以偷生辛苦为？君不见风水洞前草离离，淡烟寒雨愁凄迷；又不见云门长松啼子规，春风落花事已非。\r\n神仙有无未知，人生有酒且自持，秦皇汉武徒尔为？"
        },
        {
            "title": "山中作寄城中诸友",
            "content": "山深无行踪，蹊路土华长。\r\n白云忽飞来，令人起遐想。\r\n松间微风奏，石罅幽泉响。\r\n坐久怀抱空，悠然会清赏。\r\n在山虽无荣，出山有何好？清流混潢污，远志成小草。\r\n松柏本贞固，蒲柳易枯槁。\r\n扰扰路旁儿，知止不如鸟。\r\n白云开林峦，黑雾漫城郭。\r\n出门道路违，蠢蠢都不觉。\r\n游蚁上枯槎，归鸟隐丛薄。\r\n寄语远行人，莫待风雨恶。"
        },
        {
            "title": "历枣强县",
            "content": "我生值数奇，长年但奔走。\r\n风霜苦侵凌，焉得不白首？前日东阿城，龌龊浑鸡狗。\r\n今朝枣强县，蹐跼随人后。\r\n凄凉有谁知？辛苦只自受。\r\n解冻燎枯槁，屏寒贳黄酒。\r\n驱奴问程途，炊粮借刁斗。\r\n休言美其味，且自精其口。\r\n腻垢不能去，面貌殊觉厚。\r\n登顿过村落，不复论妍丑。\r\n或遇短发妪，或见长眉叟。\r\n指点向人言，此地荒凉久。\r\n东住河西使，西古太原守。\r\n高楼对甲第，过眼成林薮。\r\n更有好坟墓，亦复为田亩。\r\n富贵生灭沤，祸福翻覆手。\r\n彼时与此时，视吾何所有？我听老叟言，感慨欲吐呕。\r\n却羡陶渊明，归纳种杨柳。"
        },
        {
            "title": "冀州道中",
            "content": "我行冀州路，默想古帝都。\r\n水土或匪昔，禹贡书亦殊。\r\n城郭类村坞，雨雪苦载涂。\r\n丛薄聚冻禽，狐狸啸枯株。\r\n寒云着我巾，寒风裂我襦。\r\n盱衡一吐气，冻凌满髭须。\r\n程程望烟火，道傍少人居。\r\n小米无得买，浊醪无得酤。\r\n土房桑树根，仿佛似酒垆。\r\n徘徊问野老，可否借我厨？野老欣笑迎，近前挽我裾。\r\n热水温我手，火炕暖我躯。\r\n丁宁勿洗面，洗面破皮肤。\r\n我知老意仁，缓缓驱仆夫。\r\n窃问老何族？云是奕世儒。\r\n自从大朝来，所习亮匪初。\r\n民人籍征戍，悉为弓矢徒。\r\n纵有好儿孙，无异犬与猪。\r\n至今成老翁，不识一字书。\r\n典故无所考，礼义何所拘？论及祖父时，痛入骨髓余。\r\n我闻忽太息，执手空踌蹰。\r\n踌蹰向苍天，何时可能苏？饮泣不忍言，拂袖西南隅。"
        },
        {
            "title": "耕读轩",
            "content": "路逢谁家子？背手牵黄犊。\r\n犁锄负在肩，牛角书一束。\r\n辄耕且吟诵，息阴坐乔木。\r\n南山豆苗肥，东皋雨新足。\r\n凉气满郊墟，书声出茅屋。\r\n古来贤达人，起身自耕牧。\r\n买臣负薪歌，倪宽带经读。\r\n寄语少年徒，行当踵前躅。"
        },
        {
            "title": "心远轩",
            "content": "渊明赋归去，寓意在田园。\r\n结庐杂人境，喜无车马喧。\r\n秋风菊采采，春风柳娟娟。\r\n人迹日已疏，世事日已迁。\r\n高卧北窗下，梦寐羲皇前。\r\n萧散万虑空，岂但琴无弦？上人绝遐想，所适乃自然。\r\n端居中淡寂，不在地静偏。\r\n缅怀千载风，所以名吾轩。"
        },
        {
            "title": "杂吟 其三",
            "content": "巢父诚辟世，许由真隐沦。\r\n势利既已忘，天子不得臣。\r\n栖身碧山中，洗耳清涧滨。\r\n悠悠太古怀，坐看花鸟春。\r\n所以后来者，可望不可亲。"
        },
        {
            "title": "杂吟 其二",
            "content": "出门好山色，况值风日暄。\r\n依依杨柳庄，郁郁桑柘村。\r\n行游蹊路曲，如在故林园。\r\n白烟横远屿，红花粲晴原。\r\n人生岂无情？欲语已忘言。"
        },
        {
            "title": "杂吟 其一",
            "content": "前日出东郭，寒冻未解围。\r\n今朝开北牑，青草已满池。\r\n飞飞群鸟欢，老木长嫩枝。\r\n驰书报幽人，难得此良时。\r\n休负头上巾，有酒且自持。"
        },
        {
            "title": "题凝雪水仙图",
            "content": "出门大江横，银涛数千顷。\r\n仙子御轻飚，环佩摇虚影。\r\n中宵月无光，天地冰壶净。\r\n轻盈何所之？飞梦西湖冷。"
        },
        {
            "title": "自崔镇至济州人情风俗可叹三十韵",
            "content": "天阙星河近，关山道路长。\r\n断云依野树，归鸟傍斜阳。\r\n吊古添惆怅，伤时重慨慷。\r\n艰难衣带缓，辛苦□毛苍。\r\n昨日辞崔镇，今晨过回梁。\r\n躲船荦愁确，打牵畏汪洋。\r\n舟子招呼急，商人问信忙。\r\n新州山顶上，沛县水中央。\r\n古昔英雄地，萧条战斗场。\r\n歌风传汉祖，决胜信张良。\r\n转首风云改，重瞻日月光。\r\n喜看新社稷，不问旧封疆。\r\n鱼鳖行官道，狐狸上庙堂，\r\n凄凄黄叶浦，漭漭白苹乡。\r\n提挈何狼籍，奔趋适诈狂。\r\n人伦俱丧失，风俗尽凋伤。\r\n白纻流吴曲，红花烂楚芳。\r\n礼仪从此废，廉耻竟何将？\r\n戢戢哀流落，纠纠俱暴强。\r\n郎官思卓鲁，牧守想龚黄。\r\n鹰隼锋棱劲，豺狼气势张。\r\n抚绥徒文饰，渔猎尽逃亡。\r\n东鲁书声寂，西秦客梦扬。\r\n可怜吾老大，那忍见凄凉。\r\n饥望家家火，愁悬处处肠。\r\n竞穿泥窟穴，争觅草衣裳。\r\n密雪团花大，飞冰就木僵。\r\n垂情徒郁郁，极目转茫茫。\r\n圣主春秋盛，贤臣事业张。\r\n愿言宣德化，四海一陶唐。"
        },
        {
            "title": "对菊",
            "content": "世路多诘屈，吾行已悠悠。\r\n陶公归去来，此志良可求。\r\n开怀对黄花，万事一笑休。\r\n得酒漫斟酌，更为斜阳留。\r\n人生适意耳，何用从远游？五湖有闲棹，三峡无安流。\r\n所以旷达士，不为贫贱忧。\r\n纷纷刀锥辈，琐稍非我俦。"
        },
        {
            "title": "凤凰台",
            "content": "生长当盛世，无家足遨游。\r\n行登凤凰台，纵目万景收。\r\n山川尚形胜，故迹殊可求。\r\n环滁起西南，三峰翠相缪。\r\n落日淡天阙，红尘障层楼。\r\n盈盈佳丽地，每每风雨愁。\r\n我老无所为，怀古心悠悠。\r\n俯仰四十帝，盘礴三百秋。\r\n于今竟何如？草树迷荒丘。\r\n惟有大江水，不改今古流。\r\n徘徊发长谣，感慨追前修。\r\n谪仙既已矣，少陵安可留？粲粲石上诗，凛凛霜气浮。\r\n书生往来频，抵用多唱酬。\r\n且沽数斗酒，醉倒归来休。"
        },
        {
            "title": "仁风",
            "content": "仁风蔼区宇，圣道日月明。\r\n膏泽育万汇，衣冠乐升平。\r\n夷陵虽云僻，岂无王化并？奈何洙泗流，不浃荆楚氓。\r\n蛆惑祠奸操，声教若掩扃。\r\n樊山老文学，执法开杳冥。\r\n荡涤众陋习，魑魅不能撄。\r\n巍巍鲁灵光，中天丽晶莹。\r\n一变风俗美，再变礼乐兴。\r\n允矣千载下，勋业昭汗青。"
        },
        {
            "title": "颖语次杨廉夫进士古声韵",
            "content": "老颖冰满头，不识宫妓口。\r\n穷年岂无为？弃置如敝帚。\r\n玉杯渐消磨，含默甘老丑。\r\n余生重其功，怅然怀永久。\r\n昔在三坟前，勇锐破绳纽。\r\n叔世去籀法，十鼓迷八九。\r\n玄风变复变，款识归瓦缶。\r\n春秋已获麟，大义孰为守？纷纷鸡雉翰，峥嵘出其右。\r\n班生狂不事，张生颠欲走。\r\n空余五色梦，幻入歌奴手。\r\n世乏昌黎才，谁能传其后？削纤管城封，寂寞中山胄。\r\n所以胥吏徒，刻核嘲腐朽。"
        },
        {
            "title": "画猫图",
            "content": "吾家老乌圆，斑斑异今古。\r\n抱负颇自奇，不尚威与武。\r\n坐卧青毡旁，优游度寒暑。\r\n岂无尺寸功？卫我书籍圃。\r\n去年我移家，流离不宁处。\r\n孤怀聚幽郁，睹尔心亦苦。\r\n时序忽代谢，世事无足语。\r\n花林蜂如枭，禾田鼠如虎。\r\n腥风正摇撼，利器安可举？形影自相吊，卷舒忘尔汝。\r\n尸素慎勿惭，策勋或逢怒。"
        },
        {
            "title": "送李德仁归济南乡试 其二",
            "content": "江上有古柳，摇扬丝依依。\r\n容光照青眼，薄妒红楼眉。\r\n玩之益何喜？攀之益何悲？于今赠君去，愿染春风衣。"
        },
        {
            "title": "送李德仁归济南乡试 其一",
            "content": "岩前有古桂，鳞甲森苍苍。\r\n吹凉洗绿烟，永延清夜光。\r\n郄林既已荣，燕山亦已芳。\r\n于今赠君去，愿挹秋天香。"
        },
        {
            "title": "怀友",
            "content": "登楼复登楼，古月缺复满。\r\n美人天一方，眷眷衣带缓。\r\n沉吟向空窗，□□席不暖。\r\n跬步隔千里，夜冷愁梦短。\r\n卷纸难与伸，回肠终欲断。\r\n何当御飚轮，相从事萧散？"
        },
        {
            "title": "有感",
            "content": "江南有古客，布衣狂而愚。\r\n区区许何为？窃比莘野夫。\r\n养素体良贵，顺适无觊觎。\r\n宵旰觌黎民，戢戢愁釜鱼。\r\n去古岁已迈，视今时已虚。\r\n岂无圣贤心？坐看尔辈痛。\r\n方来上下交，一以利所趋。\r\n开心论道义，众口寻胡卢。\r\n断断君子行，荡荡成疏迂。\r\n尚志何栖栖，忍为尘土污？箪瓢陋巷中，其乐颇自如。\r\n不虑贫贱苦，且喜父母俱。\r\n寒至十月交，雨雪已载涂。\r\n念彼远戍卒，羡此山泽癯。\r\n虽无五鼎味，那有三族诛？吁嗟路旁人，何如赋归欤？"
        },
        {
            "title": "伤亭户",
            "content": "清晨渡东关，薄暮曹娥宿。\r\n草床未成眠，忽起西邻哭。\r\n敲门问野老，谓是盐亭族。\r\n大儿去采薪，投身归虎腹。\r\n小儿出起土，冲恶入鬼录。\r\n课额日以增，官吏日以酷。\r\n不为公所干，惟务私所欲。\r\n田园供给足，鹾数屡不足。\r\n前夜总催骂，昨日场胥辱。\r\n今朝分运来，鞭笞更残毒。\r\n灶下无尺草，瓮中无粒粟。\r\n旦夕不可度，久世亦何福？夜永声语冷，幽咽向古木。\r\n天明风启门，僵尸挂荒屋。"
        },
        {
            "title": "自感",
            "content": "父母生我时，爱如掌上珠。\r\n襁褓辟寒暑，乳哺随所须。\r\n周岁会言语，大小相引呼。\r\n摇头却梨栗，行行不须扶。\r\n三年离怀抱，已知亲与疏。\r\n相揖识进退，应对无嗫嚅。\r\n五六渐精爽，气貌与众殊。\r\n怡怡浴仁化，喜听论之乎。\r\n八龄入小学，一一随范模。\r\n厌睹诡谲行，不读非圣书。\r\n宗族惊我异，父母悯我孤。\r\n宾客皆回头，指为汗血驹。\r\n长大怀刚肠，明学循良图。\r\n硕画决自必，不以迂腐拘。\r\n愿秉忠义心，致君尚唐虞。\r\n欲使天下民，还淳洗嚣虚。\r\n声施勒金石，以显父母誉。\r\n此志竟萧条，衣冠混泥涂。\r\n蹭蹬三十秋，靡靡如蠹鱼。\r\n归耕无寸田，归牧无寸刍。\r\n羁逆泛萍梗，望云空叹吁。\r\n世俗鄙我微，故旧嗤我愚。\r\n赖有父母慈，倚门复倚闾。\r\n我心苦凄戚，我情痛郁纡。\r\n山林竞蛇虺，道路喧豺□。\r\n荒林落日阴，羞见反哺乌。\r\n乌鸟有如此，吾生当何如？"
        },
        {
            "title": "猕猴",
            "content": "猕猴本兽属，野性殊不常。\r\n俄然脱秽垢，冠盖儒衣冠。\r\n敛丑著面具，向人舞郭郎。\r\n跳踉媚小儿，寸得梨枣尝。\r\n假彼草木味，换此虮虱肠。\r\n终然匪我类，教养徒自伤。\r\n不如夺衣巾，弃置山野傍。"
        },
        {
            "title": "鸜鹆谣",
            "content": "鸜鹆入树腹，雎鸠乱关关。\r\n妖氛扇幽邃，幻惑成至欢。\r\n漫漫恣宵旰，终永期无患。\r\n凄雨苦何其，余花惨无颜。\r\n风俗陡衰毁，教化委荆菅。\r\n君子致远虑，隐忧增忾叹。"
        },
        {
            "title": "李侯 其二",
            "content": "李君潇洒姿，沦落在羁旅。\r\n相见无长言，潸然泪如雨。\r\n一身顾何为？七丧未能举。\r\n江山隔中州，遥遥望乡土。\r\n岂以途路艰？所值时节迕。\r\n乌鸟有私情，而人复何处？行行望苍天，那知此情苦。\r\n郭范久不作，此义孰为补？"
        },
        {
            "title": "李侯 其一",
            "content": "李侯世名仕，誉重才德优。\r\n清白树嘉政，藉藉载歌讴。\r\n夫何挽尘鞅？幽幽滞南州。\r\n游魂未能归，永怀故园丘。\r\n孤云落日淡，惊涛大江秋。\r\n匪以见者悲，抑为闻者愁。\r\n我亦陟岵子，忽觉涕泪流。"
        },
        {
            "title": "读五柳先生传",
            "content": "渊明千载士，志节尚苦清。\r\n奈为五斗米，受彼县令名束带见督邮，颇亦用下情。\r\n当时岂无议，以后何平评？苟非归去来，五柳传不成。"
        },
        {
            "title": "离别吟",
            "content": "寒风飒大野，行子行河梁。\r\n执手不忍弃，迟迟复遑遑。\r\n朋友会面难，慷慨热中肠。\r\n人生岂无家？结交在踣傍。\r\n今晨强绸缪，明各天一方。\r\n相见苦不早，离别徒悲伤。"
        },
        {
            "title": "墨萱图 其二",
            "content": "萱草生北堂，颜色鲜且好。\r\n对之有余饮，背之那可道？人子孝顺心，岂在荣与槁？昨宵天雨霜，江空岁华老。\r\n游子未能归，感慨心如捣。"
        },
        {
            "title": "墨萱图 其一",
            "content": "灿灿萱草花，罗生北堂下。\r\n南风吹其心，摇摇为谁吐？慈母倚门情，游子行路苦。\r\n甘旨日以疏，音问日以阻。\r\n举头望云林，愧听慧鸟语。"
        },
        {
            "title": "初夏闲兴",
            "content": "支颐坐鸿蒙，隐隐窥太古。\r\n我生尚无怀，于焉事巢许？两曜如过客，万汇皆逆旅。\r\n寒去暑复来，谁宾复谁主？齐物不足论，有酒且容与。\r\n推窗看游云，山花坠红雨。"
        },
        {
            "title": "琴鹤二诗送贾治安同知 其一",
            "content": "猗猗绿绮琴，中秘云和音。\r\n一弹动鸣玉，再弹锵南金。\r\n翩翩玄鹤舞，幽幽孤凤鸣。\r\n嗟哉尘俗耳，折扬听哇淫。\r\n淳源日凋谢，谁识雅与南？愿更南风奏，以慰斯民心。"
        },
        {
            "title": "孤梅咏",
            "content": "孤梅在空谷，潇洒如幽人。\r\n不同桃李花，那知艳阳春。\r\n冰霜岁年晚，苔藓青满身。\r\n鼎鼐既不辱，风味良自珍。\r\n孰信姚黄枝？来作灶下薪。"
        },
        {
            "title": "寓意十首次敬助韵 其十",
            "content": "太行本无险，黄河谅非深。\r\n堂堂大丈夫，耻为游子吟。\r\n俯仰宇宙间，宁无圣贤心。\r\n何当五弦奏？南风听遗音。"
        },
        {
            "title": "寓意十首次敬助韵 其九",
            "content": "飘飘青琐郎，翩翩夹绮衣。\r\n媚媚红楼春，昏昏不知归。\r\n朝睹绿发润，暮惊白雪飞。\r\n只有陶隐居，颇能知此机。"
        },
        {
            "title": "寓意十首次敬助韵 其八",
            "content": "后地生虚雷，天惊漏秋雨。\r\n女娲死已久，此罅谁为补？纷纷读书儿，碌碌无可数。\r\n古人今人心，今人不如古。"
        },
        {
            "title": "琴鹤二诗送贾治安同知 其二",
            "content": "宰宰华表鹤，古质清且闲。\r\n旷哉万里怀，皓月同蹁跹。\r\n饥琢芝田春，渴饮瑶池泉。\r\n一鸣九皋远，梦浇琼华寒。\r\n下视寰中人，谁识横江仙？岂无王子乔？相期青云端。"
        },
        {
            "title": "寓意十首次敬助韵 其七",
            "content": "蛮触杂奔竞，蝇蚋纷争喧。\r\n鸾凤巢枳棘，鸱鸮集琅轩。\r\n风雷久不作，野露生微寒。\r\n壮士万里怀，肯谢漂母餐。\r\n古来王佐才，多在耕钓间。"
        },
        {
            "title": "寓意十首次敬助韵 其六",
            "content": "圣贤不浪出，处士匪怀居。\r\n孔明是何人？高卧南阳庐。\r\n躬耕良自苦，待时故踌蹰。\r\n所为梁父吟，岂比封禅书？"
        },
        {
            "title": "寓意十首次敬助韵 其五",
            "content": "青松岁寒物，讵比蒲柳才？冰霜虽剥蚀，疏花应时开。\r\n良工岂不偶？中心类寒灰。\r\n却怜蘼芜草，遍满黄金台。"
        },
        {
            "title": "寓意十首次敬助韵 其四",
            "content": "荆轲上秦殿，郦生下齐城。\r\n斯须属鼎锯，何如卫叔卿？脱身傲万乘，泰华鸿毛轻。\r\n所谓达道人，贵在机决明。"
        },
        {
            "title": "寓意十首次敬助韵 其三",
            "content": "森森廊庙具，萧艾成长松。\r\n蠢蠢川泽灵，蛭蚓为游龙。\r\n时明在除祓，世混姑相容。\r\n忠义在草莽，谗谄分提封。\r\n扰扰路傍儿，仰面惭征鸿。"
        },
        {
            "title": "寓意十首次敬助韵 其二",
            "content": "白露下亭皋，绿叶飒已槁。\r\n弱质不自贵，却怨秋风早。\r\n□□征雁鸣，游子在远道。\r\n如何鹿皮翁，忘言对芳草。"
        },
        {
            "title": "寓意十首次敬助韵 其一",
            "content": "元龙湖海豪，忘怀但高眠。\r\n渊明辟世士，素琴不张弦。\r\n古意各有适，薄俗空□妍。\r\n所以武陵翁，种桃竟忘年。"
        },
        {
            "title": "秋怀 十二",
            "content": "酌彼涧下水，弹此石上琴。\r\n希声应弦起，幽幽孤凤吟。\r\n曲中万里意，三叹无知音。\r\n岂但无知音？终恐无知心。"
        },
        {
            "title": "秋怀 十一",
            "content": "庭前碧梧树，上有幽栖禽。\r\n养成五彩雏，鸣动黄钟音。\r\n拟之箫韶间，叶彼圣贤心。\r\n夫何失其所，委置荆杞林？"
        },
        {
            "title": "秋怀 其十",
            "content": "东篱有佳菊，不比春兰芳。\r\n繁霜毒万卉，敷荣自弥章。\r\n云胡靖节后，古意俱茫茫。\r\n但见三径草，寂寞凄余香。"
        },
        {
            "title": "秋怀 其九",
            "content": "青松生崇冈，土浅松低徊。\r\n顾兹岁寒质，岂匪梁栋材？无奈牛羊牧，鄙贱蒿与莱。\r\n惟有溪上风，清声寄余哀。"
        },
        {
            "title": "秋怀 其八",
            "content": "野蔓网丛棘，下有幽兰花。\r\n缄春敛华滋，古意良独多。\r\n霜寒九十月，萧飒如枯莎。\r\n但使本根在，菅茅将奈何？"
        },
        {
            "title": "秋怀 其七",
            "content": "朝行太行路，夕渡巫峡水。\r\n所至或相触，舟车竟摧毁。\r\n人生各异面，方寸千万里。\r\n片语苟不符，其险过于此。"
        },
        {
            "title": "秋怀 其六",
            "content": "驱驱上南国，依约金张里。\r\n旧日三重阶，风雨埋荆杞。\r\n王山故无恙，流水犹未已。\r\n幽幽树底禽，哀歌为谁起？"
        },
        {
            "title": "秋怀 其五",
            "content": "淅淅凉风起，唧唧寒蛩鸣。\r\n草木郁氛侵，两曜衔晖明。\r\n河源失故道，岱宗眇余青。\r\n凭虚发浩叹，游子万里情。"
        },
        {
            "title": "秋怀 其四",
            "content": "滚滚柏间露，湿我征裳衣。\r\n裳衣湿何苦？故人中道违。\r\n逝水东北流，杳杳无回期。\r\n惟有天上月，悠悠照相思。"
        },
        {
            "title": "秋怀 其三",
            "content": "众星晨离离，孤月夜皓皓。\r\n白露成野霜，凋我窗下草。\r\n人无千岁期，焉得不速老？终当随物化，荣名亦何好？"
        },
        {
            "title": "秋怀 其二",
            "content": "明月下西窗，窥我席东枕。\r\n枕中梦忽破，俄然转凄凛。\r\n美人天一方，相见犹拾沈。\r\n何时引金樽？开怀笑歌饮。"
        },
        {
            "title": "秋怀 其一",
            "content": "悲风度古木，吹我屋上茅。\r\n茅去屋见底，风声尚萧萧。\r\n人心一何苦？人情一何骄？却将眼下泪，散作炎上膏。"
        },
        {
            "title": "感怀 其十",
            "content": "芳草拥幽翠，嘉树郁层阴。\r\n山光到窗户，禽鸟和好音。\r\n阅兹清景逾，古怀独沈吟。\r\n沈吟奚以为？摅情委鸣琴。"
        },
        {
            "title": "感怀 其九",
            "content": "志士惜白日，愁多感夜长。\r\n夜长固无奈，况复重凄凉。\r\n昔我同心友，漂流在他乡。\r\n他乡各异俗，所习谅非常。\r\n道路阻且远，无由吐中肠。\r\n俯闻流水声，仰叹明月光。\r\n振衣风泠泠，矫首天茫茫。"
        },
        {
            "title": "感怀 其八",
            "content": "紫霞结重盖，五城十二楼。\r\n中有青眉仙，翠织鳞花裘。\r\n天浆饭玉稍，恣乐无停休。\r\n自谓能长生，可与造化游。\r\n悲风一何来？吹动人间秋。\r\n琼窗漱寒响，深闺起离愁。\r\n欲飞肘无羽，延颈望玄洲。\r\n玄洲不可到，始悔违前修。"
        },
        {
            "title": "感怀 其七",
            "content": "浮生失故业，穷岁无宁居。\r\n朝行汧陇间，暮止沧海隅。\r\n凄其风雨交，饥寒呆泥涂。\r\n寥寥太古怀，目击谁与俱？齐君不好瑟，嬴氏不爱儒。\r\n举世媚同尘，出类为疏迂。\r\n何如归去来？且作耕田夫。"
        },
        {
            "title": "感怀 其六",
            "content": "高楼古明月，孤坐感凉夜。\r\n云胡远行客，不悟岁年迈。\r\n风暖百草芳，露冷众木瘵。\r\n天地岂无情？物色有荣谢。\r\n人生匪金石，焉得不朽坏？寄语茹芝翁，细故奚蒂荠。"
        },
        {
            "title": "感怀 其五",
            "content": "槲衣山中人，短发披襟领。\r\n寸心雄万夫，片语重九鼎。\r\n不作好颜色，遂与世俗迥。\r\n始旦旭日明，默默有深省。\r\n上愧饭牛戚，下怀扪虱猛。\r\n乞慷复乞慷，照镜可怜影。"
        },
        {
            "title": "感怀 其四",
            "content": "傍溪种篁竹，十年望成林。\r\n不图列货殖，愿布九夏阴。\r\n变化期为至，枝叶渐萧森。\r\n忽值桑田移，根苗竟沈沈。\r\n炙筠无事书，断节少赏音。\r\n东里已寂寞，空持岁寒心。"
        },
        {
            "title": "感怀 其三",
            "content": "写字不适俗，读书难疗饥。\r\n蘧蘧尘网中，遑遑欲可之？仁风霜原隰，草树发幽姿。\r\n群动正翕集，游云未来归。\r\n怀哉鹤上人，徘徊感良时。\r\n无以慰蹇劣，樽酒聊自怡。"
        },
        {
            "title": "感怀 其二",
            "content": "蒙庄旷达士，鲁连倜傥生。\r\n不徼一时利，乃有千载名。\r\n雎泽务诡谲，仪秦尚纵横。\r\n反复弄小技，于道未为贞。\r\n圣贤久不作，余生复何营？赖有白鸥鸟，可与忘世情。"
        },
        {
            "title": "感怀 其一",
            "content": "太极本一气，胡为两仪分？生生立名字，万汇遂纭纭。\r\n洪荒不足征，至精亦已沦。\r\n□莸茂佳景，葱□争□□。\r\n□□漫渚泽，蒙茏冒兰荪。\r\n菲菲白日晚，飒飒秋霜繁。\r\n华滋竟萧条，芳情欲何言？"
        },
        {
            "title": "遣兴 其二",
            "content": "种禾莫存莠，种树莫引萝。\r\n引萝苦其树，存莠伤其禾。\r\n营营百年内，变灭成几何？结交苟不择，中道生怨窝。\r\n可信一寸水，能起万丈波。"
        },
        {
            "title": "遣兴 其一",
            "content": "凿井思所汲，耕田期有秋。\r\n人生岂无志？每为饮食谋。\r\n纷纷路傍儿，傥荡思公侯。\r\n风云一转折，事业不可筹。\r\n何如涧底泉？清清长自流。"
        },
        {
            "title": "南风热",
            "content": "炎风来何狂？似欲吹山倒。\r\n狼籍树底云，散漫屋上草。\r\n赤日炽大炉，泥沙热如炒。\r\n东皋与西陇，禾苗尽枯槁。"
        },
        {
            "title": "山中",
            "content": "雨过百溜鸣，云消众山出。\r\n鸟啼松径深，来往无车辙。\r\n幽居少人事，足以养吾拙。\r\n读书故无用，徒然较优劣。\r\n辟世岂云迂？自与桃源别。"
        },
        {
            "title": "竹梅幽禽",
            "content": "梅花出修竹，照影清溪深。\r\n微风散寒香，上有幽栖禽。\r\n扁舟载我来，春色不用寻。\r\n驱童贳村酒，老瓦随意斟。\r\n兴酣岸乌巾，大啸唤老林。\r\n明月在青天，霜气袭衣襟。\r\n归来草堂静，独坐弹鸣琴。"
        },
        {
            "title": "蚕作茧",
            "content": "老蚕欲作茧，吐丝净娟娟。\r\n周密已变化，去取随人便。\r\n有为机中练，有为琴上弦。\r\n弦以和音律，练以事寒喧。\r\n其功不为小，其用己为偏？作诗寄蚕姑，辛苦匪徒然。"
        },
        {
            "title": "留题悠然阁",
            "content": "高阁潭空影，开窗彻虚明。\r\n依依杨柳阴，微凉入床清。\r\n原田远风交，平林素烟横。\r\n喜喜车马来，而听禽鸟声。\r\n境物随所适，于心淡无营。\r\n悠然会真趣，得酒辄自倾。\r\n客至竟忘言，坐对南山青。"
        },
        {
            "title": "梅花易洞为胡伏臣赋",
            "content": "梅花拥林屋，潇洒极静深。\r\n清风散余香，皓月登虚阴。\r\n中有学古人，坐窥天地心。\r\n神机一感动，妙化不可寻。\r\n持诚问先民，羲皇有余音。"
        },
        {
            "title": "偶书",
            "content": "今晨好风雨，湿云四边驰。\r\n落花烂作土，潦水积成池。\r\n疲民在涂炭，朝暮苦啼饥。\r\n况兼时气乖，好肉生疮痍。\r\n方忧旧田秽，无奈新城欹。\r\n世情甚促迫，天意将焉为？我生合忘言，感慨徒伤悲。"
        },
        {
            "title": "今朝",
            "content": "今朝风日好，堂前萱草花。\r\n持杯为母寿，所喜无喧哗。\r\n东邻已藤蔓，西邻但桑麻。\r\n侧闻义士招，我辈□已华。\r\n世事既如此，不乐将奈何？"
        },
        {
            "title": "感怀",
            "content": "松柏引藤萝，反被藤萝绕。\r\n刬草养禾苗，禾苗不如草。\r\n物情有更变，世事何足道？君子小人交，岂能长永好？云游本无定，潦水空浩渺。\r\n消涸固有时，畴能见机早。\r\n春风泛红绿，造化太奇巧。\r\n昨朝杨柳花，今日浮萍草。\r\n学佛不成佛，求仙岂能仙？人生因有贪，所以不自然。\r\n秦皇既已矣，梁武亦可怜。\r\n何如饭牛翁，万事付无言。"
        },
        {
            "title": "有感",
            "content": "白发干戈际，青山黯霭中。\r\n沙虫联五马，□□袭三公。\r\n东海波涛黑，中原草树红。\r\n萧条岩谷底，谁信有春风？"
        },
        {
            "title": "竹图",
            "content": "楚地秋风劲，湘江夜雨深。\r\n不看双凤舞，恰听老龙吟。\r\n正直崇高节，岁寒同我心。\r\n悠悠向京国，转转忆山阴。"
        },
        {
            "title": "对雨 其五",
            "content": "三秋多湿雨，十月见黄花。\r\n对景无情思，令人起叹嗟。\r\n聪嫌床下蚁，病惑酒中蛇。\r\n又听诸年少，怀才拟赋瓜。"
        },
        {
            "title": "对雨 其四",
            "content": "知少虑亦少，闲多病转多。\r\n干戈愁正切，风雨恨如何？华屋迷青草，玄门暗绿萝。\r\n凄凉无可奈，感慨动悲歌。"
        },
        {
            "title": "对雨 其二",
            "content": "风雨秋冬接，乾坤昼夜同。\r\n正愁禾黍黑，况奈羽旄红。\r\n吴越民难处，江淮路不通。\r\n交游无定在，空想北归鸿。"
        },
        {
            "title": "对雨 其一",
            "content": "忧国频看剑，怀人独凭阑。\r\n野云秋共黑，江雨晚生寒。\r\n盗贼纷然起，军民未得安。\r\n相逢谁慷慨？随处说艰难。"
        },
        {
            "title": "对雨 其三",
            "content": "百草雨中死，群乌天际飞。\r\n风尘时变灭，世事日乖违。\r\n弘景挂冠去，少陵徒步归。\r\n丁宁剑歌叟，得酒且忘机。"
        },
        {
            "title": "送太上人之四明",
            "content": "胜地称三佛，佳山指四明。\r\n雁飞江雨歇，龙蛰海潮平。\r\n见客无多论，看云或动情。\r\n有人问梅叟，为说似浮萍。"
        },
        {
            "title": "怀人",
            "content": "怀人有多梦，忧国竟忘眠。\r\n野草皆成药，江云半是烟。\r\n悲鸿联阵下，老鹤唳孤骞。\r\n孰信残阳外？疲民问井田。"
        },
        {
            "title": "忆张彦威御史",
            "content": "挺挺张公子，桓桓道气充。\r\n辞章惊世俗，膂力慑英雄。\r\n且尔交游好，能堪仕宦穷。\r\n如何风雨际？埋没乱离中。"
        },
        {
            "title": "有感 其四",
            "content": "依违思故里，吟啸倚阑干。\r\n野水随潮涨，山云带雨寒。\r\n归鸿悲别溆，羁客呆长安。\r\n何日干戈息？山林乐考□。"
        },
        {
            "title": "有感 其三",
            "content": "慷慨看双剑，凄凉独老翁。\r\n不嫌天地窄，殊觉路途穷。\r\n茅屋荒山雨，麻衣旷野风。\r\n人情只如此，何必问英雄？"
        },
        {
            "title": "有感 其二",
            "content": "黄花浑未放，白雁最先来。\r\n好景无人识，新诗只自裁。\r\n烽尘迷玉垒，烟草没云台。\r\n今古英雄事，何如水一杯？"
        },
        {
            "title": "有感 其一",
            "content": "江湖成独客，风雨过重阳。\r\n白发悬明镜，青山隔草堂。\r\n野花留别恨　篱菊静年芳。\r\n闻说陶元亮，凄凉五柳堂。"
        },
        {
            "title": "重阳",
            "content": "重阳今日是，客邸忽凄怆。\r\n树叶惊风堕，稀衣袭雨凉。\r\n黄花衔古色，丹桂发天香。\r\n珍重东屯社，携尊过草堂。"
        },
        {
            "title": "自咏",
            "content": "清苦谁能共？孤高只自怜。\r\n为因知定分，不解问归田。\r\n对酒伤春思，看书减夜眠。\r\n信无朝贺表，留病过新年。"
        },
        {
            "title": "立春八日",
            "content": "春雨洗残雪，春风轻布衣。\r\n绿敷湖外草，青动石根薇。\r\n淮海烽烟盛，关山雁鹜飞。\r\n山居颇潇洒，梅树玉成围。"
        },
        {
            "title": "丁酉岁元日九里山中",
            "content": "授时无历日，献岁喜天晴。\r\n道路何艰阻，山林似太平。\r\n梅香清海国，柳色上江城。\r\n且喜兰台近，疲民稍慰情。"
        },
        {
            "title": "题青田山房",
            "content": "青田刘处士，潇洒好山房。\r\n夜月移花磴，春云动石床。\r\n书声通远谷，琴响应清商。\r\n我欲相依住，临流筑草堂。"
        },
        {
            "title": "安分",
            "content": "小径入柴屝，茅芦隐翠微。\r\n土硗黄独瘦，溪暖白鱼肥。\r\n夜照明膏竹，朝餐净露薇。\r\n人生安分已，何必论雄飞？"
        },
        {
            "title": "写怀",
            "content": "去载情无赖，今年兴颇幽。\r\n自居茅草屋，不想木兰舟。\r\n膏土栽黄独，开渠引碧流。\r\n溪翁来往熟，相帅看沙鸥。"
        },
        {
            "title": "示师文",
            "content": "尔父既清苦，尔身何可言？且宜修道德，不必问田园。\r\n花落江城晚，烟横野树昏。\r\n此时光景异，只合住山村。"
        },
        {
            "title": "基址",
            "content": "基址经年定，新亭几日成。\r\n望开吴地尽，坐接楚天平。\r\n野色重重见，山光面面迎。\r\n可宜方处士，千古纪清名。"
        },
        {
            "title": "幽窅",
            "content": "幽窅无人迹，虚空见远天。\r\n雪深山气伏，崖断树根悬。\r\n乌鸟翻身入，狐狸放胆眠。\r\n老夫多脚力，更欲上层巅。"
        },
        {
            "title": "山中杂兴 二十",
            "content": "寒雪满空山，出门行路难。\r\n家人愁累重，客子怯衣单。\r\n寇盗因时起，乾坤尚未安。\r\n吾农清苦甚，今日净朝餐。"
        },
        {
            "title": "山中杂兴 十九",
            "content": "草径如蛇绾，茅庐比斗宽。\r\n溪声归夜响，山气入春寒。\r\n且自师伊尹，毋劳说谢安。\r\n有时闲纵步，长啸白云端。"
        },
        {
            "title": "山中杂兴 十八",
            "content": "卜宅近山阿，紫门障薜萝。\r\n风清闻鹤唳，日暖听樵歌。\r\n密树悬青岛，平田浸白波。\r\n树船乘暮景，来往急如梭。"
        },
        {
            "title": "山中杂兴 十七",
            "content": "家贫便食淡，年老觉身癯。\r\n细字凭儿看，清樽待客沽。\r\n惜春嫌谢豹，顾兔忆韩卢。\r\n怅望青山曲，点头愧野夫。"
        },
        {
            "title": "山中杂兴 十六",
            "content": "贫居得幽僻，世事不相关。\r\n诗思多因雨，闲情独爱山。\r\n落花随水去，孤鹤望人还。\r\n最喜神清健，年来酒量悭。"
        },
        {
            "title": "山中杂兴 十五",
            "content": "石楼含晓色，茅屋静春晖。\r\n野水中间落，云山西面围。\r\n长歌樵担起，短笛钓船归。\r\n景物随时至，诗成思欲飞。"
        },
        {
            "title": "山中杂兴 十四",
            "content": "沟塍通谢墅，禹穴近龙宫。\r\n两水沿平地，诸山在下风。\r\n烟霞时出没，日月互西东。\r\n闲看桃源记，吾将此意同。"
        },
        {
            "title": "山中杂兴 十三",
            "content": "山园无定式，力作是生涯。\r\n近水多栽竹，依岩半种茶。\r\n春风低小草，夜雨出新沙。\r\n不必闻时事，城中减大家。"
        },
        {
            "title": "山中杂兴 十二",
            "content": "眺望春光远，登临夕照微。\r\n野云平细垒，山鸟怪儒衣。\r\n触处无高下，何劳论是非？寄言彭泽宰，出仕不如归。"
        },
        {
            "title": "山中杂兴 十一",
            "content": "细注归田录，重修种树书。\r\n自知身是客，不叹食无鱼。\r\n石屋春云重，紫床夜月虚。\r\n萧条空四壁，谁问马相如？"
        },
        {
            "title": "山中杂兴 其十",
            "content": "小艇横河过，残阳隔岸舂。\r\n水声清绕屋，山气冷侵窗。\r\n卸屐行花径，携书坐石缸。\r\n可知耕种好，只拟鹿门庞。"
        },
        {
            "title": "山中杂兴 其九",
            "content": "趁暖行山径，寻幽过野亭。\r\n雨开云气白，风动烧痕青。\r\n桃树新生蕊，梅心小结形。\r\n倚阑闲纵目，物物得娉婷。"
        },
        {
            "title": "山中杂兴 其八",
            "content": "信是击中好，春来物物丰。\r\n石蚕生断砌，玉蕈山枯桐。\r\n暖雨蒸花气，晴烟扬柳风。\r\n眼前无限景，诗句可能穷？"
        },
        {
            "title": "山中杂兴 其七",
            "content": "短策闲寻句，长歌独倚楼。\r\n野云迷客思，花雨乱春愁。\r\n论事思王猛，看书忆马周。\r\n老吾吾道在，一一付沧洲。"
        },
        {
            "title": "山中杂兴 其六",
            "content": "漂泊殊无定，归来得暂安。\r\n不嫌知己少，似觉傍人难。\r\n梅屋春风细，松窗夜月寒。\r\n交游成契闊，重检旧书看。"
        },
        {
            "title": "山中杂兴 其五",
            "content": "散处身如寄，幽栖屋似船。\r\n江鸣风落雨，山暗树生烟。\r\n架有催诗简，囊无贳酒钱。\r\n东邻吴季子，潇洒亦堪怜。"
        },
        {
            "title": "山中杂兴 其四",
            "content": "拄杖听鸣鸠，青山树色稠。\r\n雨寒云不起，沙乱水交流。\r\n对景堪垂涕，无为亦动愁。\r\n疲民正无奈，谁解为君筹？"
        },
        {
            "title": "山中杂兴 其三",
            "content": "居山还有趣，□地本无谋。\r\n相顾谁青眼？同盟尽白头。\r\n豺狼迷道路，猿鸟傍林丘。\r\n休问巢由乐，吾心自可求。"
        },
        {
            "title": "山中杂兴 其二",
            "content": "因拜山农号，生涯日日新。\r\n带泥移瘦竹，和藓择枯薪。\r\n时酌山泉赏，都无世俗尘。\r\n乌鸢虽见忌，麋鹿自相亲。"
        },
        {
            "title": "山中杂兴 其一",
            "content": "去城悬九里，夹地出双溪。\r\n傍水编茅屋，移花近药畦。\r\n长年无客到，终日有猿啼。\r\n利路何须问，闲身尽可栖。"
        },
        {
            "title": "寄申屠佥事",
            "content": "潇洒樊山老，年来亦可怜。\r\n墨庄沉寇垒，琴屋烬烽烟。\r\n诗好人能颂，官清子得传。\r\n闲身随所寓，不必问归田。"
        },
        {
            "title": "丙申元旦守母制因感而作",
            "content": "今日椒花颂，无能献老亲。\r\n自怜垂白发，不敢着乌巾。\r\n牢落田园兴，微茫海国春。\r\n话言儿女辈，清苦莫辞贫。"
        },
        {
            "title": "纸衾",
            "content": "楮衾能洁白，孤卧得平安。\r\n作客心如水，缠身雪作团。\r\n吴绫烂花草，蜀锦动螭鸾。\r\n未必清如此，那堪慰考盘。"
        },
        {
            "title": "雪晴",
            "content": "起来敲石火，正是雪晴时。\r\n竹叶冰垂地，梅花玉满枝。\r\n风云随变灭，山水转清奇。\r\n怅望长安道，令人有所思。"
        },
        {
            "title": "山阴水村 其二",
            "content": "草阁凭江置，江深入夏寒。\r\n看山诗思远，对客酒杯宽。\r\n风景虽然别，行藏尽自安。\r\n浮萍轩子好，来往任盘桓。"
        },
        {
            "title": "山阴水村 其一",
            "content": "有水无行路，人家个个幽。\r\n青山开障远，碧树入村稠。\r\n纵是比邻屋，相过亦用舟。\r\n我来潇洒甚，处处见沙鸥。"
        },
        {
            "title": "春寒",
            "content": "春寒多雨水，地僻少轮蹄。\r\n湿气连山暗，孤梅近竹低。\r\n林空饥鸟集，城冷野狐啼。\r\n回首关河道，风尘道路迷。"
        },
        {
            "title": "甲午年正月初四日得春",
            "content": "昨宵嫌冻雨，今日喜春风。\r\n野草浮新绿，园花结小红。\r\n渐将农事动，无奈病魔攻。\r\n向晚登高望，江山杳霭中。"
        },
        {
            "title": "幽居次韵",
            "content": "城市居何僻？山林境颇同。\r\n竹窗风细细，花榭日融融。\r\n叠石留云卧，开渠许溜通。\r\n儿童虽解事，不识五花骢。"
        },
        {
            "title": "秋吟 其二",
            "content": "菜叶绿满地，菊枝青过阑。\r\n有为遵古道，无论及时官。\r\n树影经秋减，湖光入座宽。\r\n门前旧矶石，闲却钓鱼竿。"
        },
        {
            "title": "秋吟 其一",
            "content": "夜雨滋蔬圃，秋风过草堂。\r\n长歌追李杜，高论入羲皇。\r\n戏水知鱼乐，寻膻看蚁忙。\r\n儿童建勋业，灯火得新凉。"
        },
        {
            "title": "晚眺 其二",
            "content": "云腾山欲重，雨过树如新。\r\n细路多行虎，荒村不见人。\r\n游丝悬落日，小草乱青春。\r\n何处论知己？过从白鸟亲。"
        },
        {
            "title": "晚眺 其一",
            "content": "密树连江暗，残阳隔浦明。\r\n不知秦塞远，殊觉楚天平。\r\n故国人何在？荒城鸟乱鸣。\r\n徘徊吟未已，搔首忽伤神。"
        },
        {
            "title": "即事 其二",
            "content": "草径无人到，柴门尽日关。\r\n脱巾垂白发，把酒对青山。\r\n世薄惊时异，身贫得梦闲。\r\n夜深明月下，吟待鹤飞还。"
        },
        {
            "title": "即事 其一",
            "content": "云暗山如醉，风来树若颠。\r\n怀人多有梦，忧国少安眠。\r\n江海浮鸥鸟，山林叫杜鹃。\r\n老生头已白，见景忽凄然。"
        },
        {
            "title": "怀乡",
            "content": "关西吾故里，八代不能归。\r\n坟墓今何在？门闾故已非。\r\n清秋愁燕去，残日望云飞。\r\n岂是桃源客？虚无与世违。"
        },
        {
            "title": "漫兴 十九",
            "content": "吟诗怀杜甫，持酒看吴钧。\r\n落叶千林晓，飞鸿万里秋。\r\n只嫌风俗变，不为别离愁。\r\n向晚闻征鼓，徘徊倚小楼。"
        },
        {
            "title": "漫兴 十八",
            "content": "雨阻龙山会，云荒戏马台。\r\n且看黄菊放，休待白衣来。\r\n事业书千卷，功名水一杯。\r\n登临聊复尔，吟啸漫徘徊。"
        },
        {
            "title": "漫兴 十七",
            "content": "重阳今日是，风雨满空城。\r\n白发殊无赖，黄花似有情。\r\n山寒孤树老，江净众鸥明。\r\n且愿烽尘息，讴歌乐太平。"
        },
        {
            "title": "漫兴 十五",
            "content": "秋风清瘴疠，明月照山河。\r\n绝国干戈少，空城鼓角多。\r\n脱巾怜短发，醉酒觉身和。\r\n漫对黄花坐，无劳白苧歌。"
        },
        {
            "title": "漫兴 十四",
            "content": "深秋天气好，且喜病魔消。\r\n对客论三史，令人愧六朝。\r\n山河空板荡，民物竞萧条。\r\n白首思无策，甘心学野樵。"
        },
        {
            "title": "漫兴 十三",
            "content": "湿云垂地重，孤雁入天鸣。\r\n到处干戈近，何时海岱清？孤灯悬古壁，寒漏落空城。\r\n可羡商山老，优游待太平。"
        },
        {
            "title": "漫兴 十六",
            "content": "自笑青云远，谁怜白发孤？艰难知道路，潇洒问江湖。\r\n事业留诗卷，田园入画图。\r\n清高过老杜，囊底一钱无。"
        },
        {
            "title": "漫兴 十二",
            "content": "干戈犹未定，鼙鼓岂堪闻？忧国心如醉，还家梦似云。\r\n关山千里远，吴楚一江分。\r\n朋旧俱零落，空嗟白鸟群。"
        },
        {
            "title": "漫兴 十一",
            "content": "登高聊纵目，怀古忽伤心。\r\n北极星辰远，中原草木深。\r\n天寒群雁叫，夜静独猿吟。\r\n处处知音少，尘埃绿绮琴。"
        },
        {
            "title": "漫兴 其十",
            "content": "撤幕愁归燕，颓垣警睡龙。\r\n鱼声飞玉署，花梦破橘窗。\r\n紫诏传三省，黄巾出两江。\r\n何时舞干羽？尽使有苗降。"
        },
        {
            "title": "漫兴 其九",
            "content": "密树连云湿，荒村入径斜。\r\n山童分紫笋，野老卖黄瓜。\r\n忽要千钧弩，寻求百姓家。\r\n予生为计拙，见景重咨嗟。"
        },
        {
            "title": "漫兴 其八",
            "content": "辟难人争出，居家我独痴。\r\n况兼亲已老，无奈病相欺。\r\n湖海迷舟楫，关山振鼓鼙。\r\n忘机闲看竹，得兴漫题诗。"
        },
        {
            "title": "漫兴 其七",
            "content": "处处言离乱，纷纷觅隐居。\r\n山林增气象，城郭转空虚。\r\n侠客思骑虎，溪翁只钓鱼。\r\n诸生已星期，那得论诗书。"
        },
        {
            "title": "漫兴 其六",
            "content": "壬辰天意别，春夏雨冥冥。\r\n云气何时敛？江声未得停。\r\n书生怜白发，壮士喜青萍。\r\n昨夜登西阁，悲笳不忍听。"
        },
        {
            "title": "漫兴 其五",
            "content": "一说妖氛起，生民欲断魂。\r\n村墟空壁落，市井变营屯。\r\n尽道无生计，谁为奉至尊？吾居更萧索，事业不须论。"
        },
        {
            "title": "漫兴 其四",
            "content": "四川听雨化，三辅受风清。\r\n但得公行道，何劳苦用兵？关山无阻碍，淮甸渐清平。\r\n闻说招民义，衔哀事远征。"
        },
        {
            "title": "漫兴 其三",
            "content": "草木何摇撼，工商已破家。\r\n饶州沉白器，勾漏伏丹砂。\r\n吴下难移粟，江南不运茶。\r\n朝廷政宽大，应笑井中蛙。"
        },
        {
            "title": "漫兴 其二",
            "content": "燕赵官输急，江淮羽檄忙。\r\n山崩云惨惨，河决水茫茫。\r\n野客愁无奈，山翁老更狂。\r\n途传军士盛，即日下襄阳。"
        },
        {
            "title": "漫兴 其一",
            "content": "诏布河流复，其功说贾生。\r\n岂因疏凿费？恰重战争名。\r\n军士虽然散，农人尚未耕。\r\n九州多禹迹，何日与君评？"
        },
        {
            "title": "山药",
            "content": "山药依阑出，分披受夏凉。\r\n叶连黄独瘦，蔓引绿萝长。\r\n结实终堪食，开花近得香。\r\n烹庖入盘馔，不馈大官羊。"
        },
        {
            "title": "屋隅樱桃伐去老干而生新枝能实可爱",
            "content": "樱桃元旧本，根柢近西篱。\r\n只为除枯干，翻令长嫩枝。\r\n红娇殊鹤顶，甘美过蜂脾。\r\n羞荐归宗庙，于今正及时。"
        },
        {
            "title": "水竹",
            "content": "水竹能潇洒，天然二尺强。\r\n低枝均雨露，直节惯风霜。\r\n不拟编书简，何时宿凤凰？幽人颇相得，拂拭近茅堂。"
        },
        {
            "title": "遣兴 其三",
            "content": "老来百病出，坐卧不能安。\r\n稍得春风暖，寻忧夜雨寒。\r\n中原人倥偬，南国步艰难。\r\n薇省分权重，匡时自选官。"
        },
        {
            "title": "遣兴 其二",
            "content": "直北黄河走，江南白浪浮。\r\n人民正饥渴，官府急诛求。\r\n处处催兵器，城城建火楼。\r\n老吾头已白，忍死为君忧。"
        },
        {
            "title": "遣兴 其四",
            "content": "旌旗明紫塞，云雾暗潼关。\r\n尽说王师盛，应知伯道艰。\r\n东风吹白草，落日动青山。\r\n羽檄飞边报，将军信雅闲。"
        },
        {
            "title": "遣兴 其一",
            "content": "破屋悬寒雨，空窗度晓云。\r\n家贫无外虑，身老厌多闻。\r\n草木随时长，虫鱼自作群。\r\n行吟聊遣兴，不必论功勋。"
        },
        {
            "title": "舟中杂纪 其十",
            "content": "老树转斜晖，人家水竹围。\r\n露深花气冷，霜降蟹膏肥。\r\n沽酒心何壮，看山思欲飞。\r\n操舟有吴女，双桨唱新归。"
        },
        {
            "title": "舟中杂纪 其九",
            "content": "野水连天碧，秋花夹路黄。\r\n顺风船过疾，落日鸟飞忙。\r\n感物独惆怅，逢时喜老苍。\r\n文章随气运，不必论班扬。"
        },
        {
            "title": "元日示师文",
            "content": "骨格今年异，衣裳旧日殊。\r\n读书当努力，写字莫糊涂。\r\n白水翻三峡，青山出两都。\r\n老吾何所以？赖尔得相须。"
        },
        {
            "title": "舟中杂纪 其八",
            "content": "落日照船窗，残霞映碧江。\r\n树低苍翠湿，人杂语言哤。\r\n贳酒青衣独，归山白鸟双。\r\n驱驰吾未已，惭愧鹿门庞。"
        },
        {
            "title": "舟中杂纪 其七",
            "content": "九日今朝是，凄凄多朔风。\r\n黄叶浑未落，乌柏最先红。\r\n对景情何已，怀人梦不通。\r\n稻粱今岁薄，无奈北征鸿。"
        },
        {
            "title": "舟中杂纪 其六",
            "content": "秋茂喜禾壮，官河带野桥。\r\n水光欺日白，寒气得风饶。\r\n觅火邻船并，沽醪市店遥。\r\n传闻征税急，不忍见渔樵。"
        },
        {
            "title": "舟中杂纪 其五",
            "content": "芦花藏别浦，柳树隔柴屝。\r\n野鸟行行下，渔舟两两归。\r\n只愁风俗变，不虑世情违。\r\n旧日经行处，于今转觉非。"
        },
        {
            "title": "舟中杂纪 其四",
            "content": "泊舟枯柳下，狭港喜无风。\r\n水气团烟暝，岚光带雨浓。\r\n竹阴秋转冷，渔火夜深红。\r\n忆在山阳县，吟情与此同。"
        },
        {
            "title": "舟中杂纪 其三",
            "content": "杨柳青云合，芙蓉锦幛开。\r\n船从湖上过，人在画中来。\r\n莫问桓伊笛，且传袁绍杯。\r\n明朝归醉李，舒啸漫徘徊。"
        },
        {
            "title": "舟中杂纪 其二",
            "content": "舟行知牵稳，恰得打头风。\r\n更喜青山出，宁辞白发穷？江枫缘岸赤，河蓼杂烟红。\r\n回首东南景，楼台杳霭中。"
        },
        {
            "title": "舟中杂纪 其一",
            "content": "水竹连平野，人家带夕阳。\r\n道途忘险阻，风景异寻常。\r\n借艇移行李，持杯看步光。\r\n英雄无所似，堪笑老夫狂。"
        },
        {
            "title": "闰七月二十三夜记梦诗 其二",
            "content": "对镜多新白，怀人入远思。\r\n山河犹汉魏，风俗想轩义。\r\n小草铜驼恨，荒陵玉雁悲。\r\n平生伊吕志，耕钓岂无为？"
        },
        {
            "title": "闰七月二十三夜记梦诗 其一",
            "content": "历历青山出，翩翩白雁来。\r\n感时徒愤郁，吊古独悲哀。\r\n夜雨凄庭草，秋花老石苔。\r\n客怀消不得，怅望一徘徊。"
        },
        {
            "title": "雨过 其二",
            "content": "归来访田里，转首忆关河。\r\n黄叶阶前满，白云山上多。\r\n人情空烂漫，世事尽差讹。\r\n亲爱子孙辈，愁予两□皤。"
        },
        {
            "title": "雨过 其一",
            "content": "雨过山光润，烟浮野色昏。\r\n清泉流近砌，黄叶拥衡门。\r\n世事凭谁论？高情只自存。\r\n忽思浣花老，又欲向东屯。"
        },
        {
            "title": "有感 其二",
            "content": "对镜添惆怅，凭谁论古今？山河频入梦，风雨独关心。\r\n每念苍生苦，能怜荡子吟。\r\n晚来愁更切，青草落花深。"
        },
        {
            "title": "有感 其一",
            "content": "绝国春风少，荒村夜雨多。\r\n可怜新草木，不识旧山河。\r\n世事纷纷异，人情转转讹。\r\n老怀禁不得，怅望一长歌。"
        },
        {
            "title": "庚寅春二月三日甲子大雨雪",
            "content": "二月甲子雪，霏花冷作围。\r\n乾坤移气象，草木转光辉。\r\n野鸟浑无语，边尘湿不飞。\r\n长安未归客，应是动心机。"
        },
        {
            "title": "南归",
            "content": "去岁离南去，今年自北归。\r\n过淮浑酒贱，出水白鱼肥。\r\n落拓同谁语？孤高与世违。\r\n最怜谯国子，潦倒说兵机。"
        },
        {
            "title": "泊聊城",
            "content": "水宿聊城外，忘眠听漏声。\r\n浮烟连野白，孤月近船明。\r\n世变山河在，时移草木惊。\r\n绝怜知己少，感慨独伤情。"
        },
        {
            "title": "渭河道中 其四",
            "content": "海气团云白，江风吹浪寒。\r\n飞鸿离塞远，独鹤唳更阑。\r\n慷慨论时事，羁栖笑楚冠。\r\n萧萧黄叶下，回首望长安。"
        },
        {
            "title": "渭河道中 其三",
            "content": "月出东溟白，天垂北斗低。\r\n砺马思秣马，舞剑忽闻鸡。\r\n诸葛犹存存，田横不辱齐。\r\n英雄如有见，琐稍岂能迷？"
        },
        {
            "title": "渭河道中 其二",
            "content": "披雾青天近，梳头白发明。\r\n山河千古恨，风雨五更情。\r\n塞北浮云惨，关中王气清。\r\n草庐诸葛在，未得话平生。"
        },
        {
            "title": "渭河道中 其一",
            "content": "平地连沧海，孤城带渭河。\r\n行人俱汉语，舟子半吴歌。\r\n野草惊秋短，鲂鱼出水多。\r\n只怜乡国远，处处有胡笳。"
        },
        {
            "title": "庆寿寺 其二",
            "content": "书记去已久，令人动慨慷。\r\n但能成事业，不解制纲常。\r\n花落重城晚，云沉大野荒。\r\n卢沟三尺土，春雨树苍苍。"
        },
        {
            "title": "庆寿寺 其一",
            "content": "宝刹都城内，今朝旷野中。\r\n浮图瞻宝志，书记忆刘聪。\r\n画屋烟花绕，青松雨露浓。\r\n徘徊增感慨，历落问英雄。"
        },
        {
            "title": "日晚",
            "content": "日晚风云起，城空草木悲。\r\n蛟龙能自圣，骐骥不容迟。\r\n汉妇通番语，羌儿厌杜诗。\r\n老夫潇洒处，定是少人知。"
        },
        {
            "title": "次致和韵",
            "content": "方见云山出，忽然风雨来。\r\n暴生三尺水，推去一阶苔。\r\n古意何能解？新诗止自裁。\r\n天时与人事，历历不须猜。"
        },
        {
            "title": "潇洒",
            "content": "渐觉离乡远，宁知出处迂。\r\n风流看队马，潇洒入双鱼。\r\n谁解辞千乘，无人说二疏。\r\n老吾情不怯，漫读古人书。"
        },
        {
            "title": "龌龊",
            "content": "龌龊宁堪处，卑污奈此逢。\r\n看人骑白马，唤狗作乌龙。\r\n濯濯河边柳，青青涧底松。\r\n待看天气好，应得露华浓。"
        },
        {
            "title": "客思",
            "content": "破衣悬软毛，短发被秋风。\r\n汶水长鱼白，滕州小米红。\r\n人情今日异，客路去年同。\r\n万里关山外，孤鸿缥渺中。"
        },
        {
            "title": "暝色",
            "content": "暝色沉孤屿，秋声入远林。\r\n飞鸿频顾影，独客易伤心。\r\n相识无知己，交游少信音。\r\n未能酬壮志，沽酒且长吟。"
        },
        {
            "title": "汶上 其二",
            "content": "破梦闻金鼓，关心望玉绳。\r\n只知时候别，不觉夜寒增。\r\n冻雨成飞雪，长河走大陵。\r\n客情无可奈，却借驿楼登。"
        },
        {
            "title": "汶上 其一",
            "content": "汶水连洙泗，源源有所归。\r\n圣贤诚可仰，风俗自相违。\r\n落叶随风舞，孤鸿破雪飞。\r\n纷纷名利客，到此肯忘机。"
        },
        {
            "title": "船上",
            "content": "迢递三河路，凄凉九月天。\r\n远山迷草木，平野少人烟。\r\n对景情如醉，浮居日似年。\r\n壮怀消不得，沽酒且陶然。"
        },
        {
            "title": "不饮",
            "content": "不饮非无量，忘眠岂有谋？赤心思报国，白首愿封侯。\r\n界纸题封事，挑灯看蒯缑。\r\n何时勋业就？萧散五湖游。"
        },
        {
            "title": "新店道上",
            "content": "野水滔天去，阴云着地生。\r\n沽来新店酒，不洗异乡情。\r\n白发萧萧谢，黄花粲粲明。\r\n山川虽跋涉，道路却升平。"
        },
        {
            "title": "汶上舟行",
            "content": "贤圣久不作，我行真可怜。\r\n望归黄柳外，坐到碧山前。\r\n老马知官道，饥鹰集野田。\r\n晚风吹急雪，回首一茫然。"
        },
        {
            "title": "守闸",
            "content": "行船无十日，守闸滞多时。\r\n纵使心如铁，难忘□若丝。\r\n野亭花淡淡，沙岸草离离。\r\n日暮闻征雁，令人有所思。"
        },
        {
            "title": "闸上 其二",
            "content": "白雾都收尽，青天无片云。\r\n候船车衮衮，辞树月纷纷。\r\n纱帽当垆妇，兜鍪出塞军。\r\n不愁书寄少，鸿雁动成群。"
        },
        {
            "title": "闸上 其一",
            "content": "舒啸孤怀壮，天风荡杳冥。\r\n草枯秦地白，云尽鲁山青。\r\n闻道尊庄子，沽杯候野亭。\r\n平生辛苦事，须信此行经。"
        },
        {
            "title": "绿水",
            "content": "绿水流洙泗，青山出鲁邹。\r\n凭高殊有兴，吊古不胜愁。\r\n日落江花重，风生野树秋。\r\n掀髯一长笑，不负壮年游。"
        },
        {
            "title": "南阳闸下",
            "content": "十月黄河道，舟行浊水泥。\r\n今晨见清浅，不觉散凄迷。\r\n云转山腰断，天连野色低。\r\n可知茅屋近，忽听一声鸡。"
        },
        {
            "title": "沽亭道中 其二",
            "content": "方离三柳树，又出下沽亭。\r\n客路从兹去，人情转不宁。\r\n关河孤雁没，齐鲁众山青。\r\n处处黄河道，吾将补水经。"
        },
        {
            "title": "沽亭道中 其一",
            "content": "野亭依柳树，水路出桑林。\r\n问俗谁能解？怀思自不禁。\r\n远山归眼小，孤雁入云深。\r\n可笑西京客，持杯学楚吟。"
        },
        {
            "title": "泗上",
            "content": "吊古心何壮，凭高气更雄。\r\n大风秋野阔，明月故乡同。\r\n潇洒繁霜□，凄凉独老翁。\r\n夜深沽斗酒，不异在新丰。"
        },
        {
            "title": "泊瓜洲 其二",
            "content": "落日大江秋，凄凉觉底愁。\r\n逆潮攻败垒，荒树入沙洲。\r\n险固空遗迹，清年且壮游。\r\n不须腰十万，明日上扬州。"
        },
        {
            "title": "泊瓜洲 其一",
            "content": "晚泊瓜洲渡，秋风九月时。\r\n野烟晴漠漠，江树绿离离。\r\n客思无人会，乡情有雁知。\r\n斐才惭李杜，对景亦题诗。"
        },
        {
            "title": "石湖寺 其二",
            "content": "相忆悬清梦，相过笑白头。\r\n不因吾道重，安得为兹留？翠竹边江雨，黄花小院秋。\r\n明年春水足，准拟泛扁舟。"
        },
        {
            "title": "石湖寺 其一",
            "content": "略彴江烟外，招提水气中。\r\n故人于此隐，幽致得时同。\r\n酿酒来彭泽，栽莲接远公。\r\n浮生底须论，谈笑且春风。"
        },
        {
            "title": "归来",
            "content": "湖海飘零久，归来依旧贫。\r\n顾无青眼友，喜有白头亲。\r\n篱菊留余色，庭梅奏早春。\r\n溪翁密相访，杯酒接殷勤。"
        },
        {
            "title": "偶书 其二",
            "content": "闻鸡何用舞，对酒且高歌。\r\n湖海情如故，风霜老奈何。\r\n相交知己少，入梦好山多。\r\n玩世能成癖，纷纷事已讹。"
        },
        {
            "title": "偶书 其一",
            "content": "浮云生远树，落日动江波。\r\n坐对青山好，其如白发何？寄诗凭问讯，沽酒借颜酡。\r\n忽忆平时节，吴淞听棹歌。"
        },
        {
            "title": "访旧游",
            "content": "今日放轻舟，令人忆旧游。\r\n看花穿水竹，沽酒近江楼。\r\n故老论遗俗，相知已白头。\r\n晚来乡思切，孤雁楚天秋。"
        },
        {
            "title": "种茄",
            "content": "种植便生地，还宜去草莱。\r\n所期羞膳具，毋吝日滋培。\r\n雨露恩时及，风霜气莫摧。\r\n且令根本固，看尔实恢恢。"
        },
        {
            "title": "独坐",
            "content": "独坐高楼暮，凄凉何所闻？乱山流冻雨，荒树接孤云。\r\n关陕鸦成阵，幽并马不群。\r\n故人消息断，凋弊闵期文。"
        },
        {
            "title": "独宿",
            "content": "独宿输吾惯，石床苔藓丰。\r\n气清神自固，梦不与人同。\r\n灯焰悬空壁，炉香袅细风。\r\n如何纨绮辈？服药取奇功。"
        },
        {
            "title": "示师文 其二",
            "content": "怅望倚门久，月光清满天。\r\n念家情切切，为客鬓娟娟。\r\n细草荒山径，游云过石田。\r\n安能携尔辈？饱饭老林泉。"
        },
        {
            "title": "示师文 其一",
            "content": "生涯犹未定，归去勿来迟。\r\n故里虽云好，吾家正及饥。\r\n敬尊须重礼，对母说新诗。\r\n梅竹平安否？先书报我知。"
        },
        {
            "title": "归家",
            "content": "我母本强健，今年说眼昏。\r\n顾怜为客子，尤喜读书孙。\r\n事业新灯火，桑麻旧里村。\r\n太平风俗美，不用闭柴门。"
        },
        {
            "title": "客情",
            "content": "几日不启户，庭前青草多。\r\n故缘诗思涩，不奈客情何。\r\n贫贱家无定，英雄剑懒磨。\r\n江山千万里，回首一长歌。"
        },
        {
            "title": "竹冠",
            "content": "竹冠横五折，安用铁丝旒？斑积湘江雨，清衔□谷秋？自然坚节在，难与俗情侔。\r\n相见无疑怪，先生不姓刘。"
        },
        {
            "title": "世情",
            "content": "世情多曲折，客况自堪怜。\r\n听雨愁如海，怀人夜似年。\r\n草肥燕地马，花老蜀山鹃。\r\n淡冷归欤计，苍苔满石田。"
        },
        {
            "title": "春晚客怀 其七",
            "content": "贾谊治安策，虚劳渎圣明。\r\n人民正凋瘵，豺虎恣纵横。\r\n白水沈南国，青山没上京。\r\n吾儒无可奈，老泪向天倾。"
        },
        {
            "title": "春晚客怀 其六",
            "content": "诗酒从时适，功名委壮图。\r\n好山随处有，闲客近来无。\r\n冠盖骈三辅，烽尘暗四隅。\r\n余生营计拙，且僦好楼居。"
        },
        {
            "title": "春晚客怀 其五",
            "content": "雨暴溪流急，云低树势平。\r\n山边狐独啸，林外鸟皆惊。\r\n小草添生意，残花减俗情。\r\n明朝整巾舄，饱饭竹间行。"
        },
        {
            "title": "春晚客怀 其四",
            "content": "花落春城暮，登临思倍清。\r\n买杯酬宿约，联句足余情。\r\n三峡星河动，九江风浪生。\r\n吾侪似无用，思与白鸥盟。"
        },
        {
            "title": "春晚客怀 其三",
            "content": "衣袖露两肘，难留侠客槌。\r\n对山长发啸，得酒忽忘诗。\r\n树湿吴云重，花残越鸟悲。\r\n酸辛甘自受，褴褛愧妻儿。"
        },
        {
            "title": "春晚客怀 其二",
            "content": "落落穷途客，年年不在家。\r\n寄眠听夜雨，借景看春华。\r\n空著三山帽，难防两鬓华。\r\n清晨览明镜，载笑复咨嗟。"
        },
        {
            "title": "春晚客怀 其一",
            "content": "春事已过半，客怀何怅然？鸟啼云外树，花落雨余田。\r\n沽酒不成醉，解衣徒自怜。\r\n五湖烟水远，未得问归船。"
        },
        {
            "title": "过水南",
            "content": "一到水南宅，喧嚣便不闻。\r\n窗梅晴破雪，庭树暖凌云。\r\n闲话经年别，忘眠过夜分。\r\n何时卜邻住？会老细论文。"
        },
        {
            "title": "漫兴 其四",
            "content": "壮心殊未已，望望尽黄沙。\r\n韦帽笼鸦鹘，毡囊载骆驼。\r\n过关南客少，出塞北风多。\r\n田牧俱荒废，空怀马伏波。"
        },
        {
            "title": "漫兴 其三",
            "content": "天时今亦异，地丑古来非。\r\n永夜惟消酒，严寒未授衣。\r\n一时风色变，万里雪花飞。\r\n小大持弓矢，相呼出打围。"
        },
        {
            "title": "漫兴 其二",
            "content": "屯聚皆羌属，苍茫路转西。\r\n草深车迹浅，霜重角声低。\r\n军马行无数，山林望欲迷。\r\n老兵通汉语，指点话征西。"
        },
        {
            "title": "漫兴 其一",
            "content": "流沙连竺国，大碛间和宁。\r\n云合阴山黑，天垂瀚海青。\r\n穹庐骈□□，葩盖建和铃。\r\n多少花门子，相逢过北庭。"
        },
        {
            "title": "对景",
            "content": "景胜诗怀旷，愁围酒力降。\r\n地雷晴破石，山雨夜翻江。\r\n梦远蓬莱馆，香余薜荔窗。\r\n谅无封建迹，白首困南邦。"
        },
        {
            "title": "旅次",
            "content": "露下竹风清，孤楼恰二更。\r\n天垂沧海极，月转大江横。\r\n道味穷时熟，诗情旅次生。\r\n飘流何所拟？泰华一毛轻。"
        },
        {
            "title": "寄存道崔隐君",
            "content": "有怀中默默，舒啸独登楼。\r\n月色不知夜，江声欲动秋。\r\n寄书空惹恨，看剑若为羞。\r\n何日乘清兴？山阴棹雪舟。"
        },
        {
            "title": "送大机上白云 其二",
            "content": "东郡雨不歇，西湖水亦高。\r\n上人今日去，行李不辞劳。\r\n传法灯无尽，悬崖屋更牢。\r\n交情如问讯，谓我只嚣嚣。"
        },
        {
            "title": "送大机上白云 其一",
            "content": "水月池头屋，曾同听雨来。\r\n故缘经岁别，又过几花开。\r\n且尔酬诗债，深惭乏茗杯。\r\n明朝出西郭，离思不堪裁。"
        },
        {
            "title": "会友",
            "content": "蜡屐冲寒雨，紫门启晓云。\r\n相忘不问讯，长久却论文。\r\n煮茗山泉活，移花野色分。\r\n城中甚喧杂，此地寂无闻。"
        },
        {
            "title": "寄友",
            "content": "寄语蓬莱客，山寒松未花。\r\n只因好春雨，不得到君家。\r\n白石通宵煮，青萍忘岁华。\r\n近来聋两耳，那得听胡笳？"
        },
        {
            "title": "送客",
            "content": "骊驹歌载道，肯为簿书留？顾我衰迟质，不禁离别愁。\r\n江花缘客兴，春水便归舟。\r\n兹去青云远，音书可寄不？"
        },
        {
            "title": "夜坐",
            "content": "夜深山馆冷，风雨满江城。\r\n老客不成寐，感怀无限情。\r\n蛮烟迷五岭，王气属三京。\r\n休问泥涂事，荆榛处处生。"
        },
        {
            "title": "对酒",
            "content": "含笑看长剑，开怀对酒樽。\r\n江风生席面，山雨湿云根。\r\n去国愁征戍，丰年荷圣恩。\r\n莫辞情烂漫，白首壮心存。"
        },
        {
            "title": "掩关",
            "content": "竟日掩柴门，翛然无俗尘。\r\n幽花殊得意，老树不知春。\r\n风月临淸夜，江湖忆故人。\r\n西房老禅伯，潇洒亦吾贫。"
        },
        {
            "title": "客况",
            "content": "为客少安睡，终宵听雨声。\r\n每因年岁晚，不称路途情。\r\n贫贱交游少，疏豪去就轻。\r\n萧萧须发改，殊觉负平生。"
        },
        {
            "title": "见雪",
            "content": "穷居忘节序，见雪却忧寒。\r\n渐渐山河失，依依道路难。\r\n故人迷信息，无客渡乾桑。\r\n况尔西南地，疲民夜不安。"
        },
        {
            "title": "十二月三日对月",
            "content": "今夜初生月，客中仍独看。\r\n遥怜吾老幼，未解脱饥寒。\r\n破壁箪瓢垒，疏梅霜雪团。\r\n再思先子训，默默泪阑干。"
        },
        {
            "title": "次韵答申屠子迪府推",
            "content": "今日风光好，梅花满屋春。\r\n年年长在客，事事不如人。\r\n道路貂裘敝，庭闱鹤发新。\r\n晓来看雨露，小草亦精神。"
        },
        {
            "title": "客边 其五",
            "content": "世事朝朝异，炎凉处处同。\r\n江山千古在，风月几时穷。\r\n采菊思陶令，登楼忆庾公。\r\n客情消不得，又听北征鸿。"
        },
        {
            "title": "客边 其四",
            "content": "不学养生术，且为归隐谋。\r\n青山犹昨日，白发不禁狄。\r\n适兴须村酿，忘机狎海鸥。\r\n夜来何所事？欲上仲宣楼。"
        },
        {
            "title": "客边 其三",
            "content": "飘荡将何倚？凄凉不自禁。\r\n江湖千里梦，风雨五更心。\r\n游子黄金印，幽人绿绮琴。\r\n渠方汩朝市，吾合老山林。"
        },
        {
            "title": "客边 其二",
            "content": "泽国秋云重，淮山夜雨深。\r\n感时多得句，怀古独沾襟。\r\n照镜怜新发，持螯息壮心。\r\n知音无处问，冷落七弦琴。"
        },
        {
            "title": "客边 其一",
            "content": "微雨久不歇，浸成留客天。\r\n衔杯聊复尔，弹铗已萧然。\r\n落叶饶秋恨，鸣蛩减夜眠。\r\n故园归未得，日日数行船。"
        },
        {
            "title": "槿花",
            "content": "不与百花期，多从桂子时。\r\n低昂如有序，红白自相宜。\r\n农为编篱识，蜂因课蜜知。\r\n想渠根本盛，未畏雪霜欺。"
        },
        {
            "title": "雨后",
            "content": "雨后千山净，炊烟处处新。\r\n世情殊不足，风俗岂能淳？老棘余生意，槁花空悟春。\r\n相逢非古意，在我着乌巾。"
        },
        {
            "title": "重过戴氏居 其三",
            "content": "琴书满屋壁，不下晋家声。\r\n湖海怀高义，交游阅古情。\r\n宰瓜缘暮景，看竹喜新晴。\r\n更约清高友，山林结隐名。"
        },
        {
            "title": "重过戴氏居 其二",
            "content": "矮篱编绿槿，小径入青桑。\r\n屋绕河流润，门开竹色凉。\r\n课儿书满架，留客酒盈觞。\r\n西沼芙蓉美，南薰□□香。"
        },
        {
            "title": "重过戴氏居 其一",
            "content": "重过戴氏宅，交游情味长。\r\n乃翁敦德义，诸子好文章。\r\n济济衣冠伟，班班事业张。\r\n看他流俗下，不肯论炎凉。"
        },
        {
            "title": "次古诗韵 其五",
            "content": "屠沽惭壮士，文绣贵山郎。\r\n习气虫鱼族，风流雁鹜行。\r\n从时多俯仰，吊古独悲伤。\r\n无奈连宵雨，蜗牛上石床。"
        },
        {
            "title": "次古诗韵 其四",
            "content": "蔽体可结叶，充肠难饭沙。\r\n风尘无日定，朋友各天涯。\r\n既有杯中物，那愁□上华。\r\n古今归一笑，放旷是无家。"
        },
        {
            "title": "次古诗韵 其三",
            "content": "湖映江城白，山围故国青。\r\n感时花惨惨，余恨塔亭亭。\r\n只合从庞隐，何须学楚醒？归来诗景胜，苍翠满岩屏。"
        },
        {
            "title": "次古诗韵 其二",
            "content": "潇洒衡茅下，岁寒同此君。\r\n幸遗山水窟，得离虎狼群。\r\n有酒怀元亮，无才拟子云。\r\n寓形随分已，何用强求闻？"
        },
        {
            "title": "次古诗韵 其一",
            "content": "飞云添远思，淫雨滞行期。\r\n渐入老来景，都非少壮时。\r\n林昏归鸟疾，溪急上船迟。\r\n眼底元元弊，何人念在兹？"
        },
        {
            "title": "福胜山房",
            "content": "不作殊方去，每因兹地留。\r\n湖山全胜概，松竹秘清幽。\r\n下榻同听雨，开尊为解愁。\r\n得君多道义，从此无可求。"
        },
        {
            "title": "黄牛山",
            "content": "招提万山底，古屋蔽烟霞。\r\n密竹先秋意，长藤过夏花。\r\n繁阴沉雨脚，清响漱云牙。\r\n老衲眉如雪，相逢话作家。"
        },
        {
            "title": "感慨 其四",
            "content": "昨访三生石，今登二老亭。\r\n痴烟含树黑，野草满山青。\r\n归鸟还知倦，悲笳不忍听。\r\n又闻龙臆马，趁逐豹文□。"
        },
        {
            "title": "感慨 其三",
            "content": "故国江都郡，繁华旧不同。\r\n衣冠移习气，鼓角动悲风。\r\n柳倚消光碧，花连野色红。\r\n放怀沽一碎，世事委狙翁。"
        },
        {
            "title": "感慨 其二",
            "content": "东南多胜概，古迹渐对寻。\r\n诸老题诗处，繁阴蔽石林。\r\n云团溪雨重，水落野塘深。\r\n感慨添余思，孤猿入暮吟。"
        },
        {
            "title": "感慨 其一",
            "content": "大道已沦谢，世情那可论？所经新传舍，多是故侯门。\r\n路险豺狼恣，山空鸟雀喧。\r\n余生亦何幸，注目合忘言。"
        },
        {
            "title": "宋郊台",
            "content": "荡荡南郊路，金舆不复行。\r\n古台余草色，新树自风声。\r\n寂寞荒村景，凄凉故国情。\r\n遗民能道旧，曾是御营兵。"
        },
        {
            "title": "村居 其三",
            "content": "人言村落僻，我处颇清幽。\r\n竹色侵衣冷，江声绕屋流。\r\n欢呼同社酒，出入趁鱼舟。\r\n不用闻时事，桑阴且饮牛。"
        },
        {
            "title": "村居 其二",
            "content": "绿槿作篱笆，茅檐挂薜萝。\r\n马车浑不到，樵牧自相过。\r\n卧看归田录，行听击壤歌。\r\n优游只如此，刀锯奈吾何？"
        },
        {
            "title": "村居 其一",
            "content": "断桥分野色，曲径入柴门。\r\n五柳低藏屋，三家自作村。\r\n人情同下里，风俗异东屯。\r\n我老无生计，耕耘教子孙。"
        },
        {
            "title": "八盘岭",
            "content": "路绕危垣上，风高松桧鸣。\r\n花飞殊失意，草长不知名。\r\n游客咨遗俗，居民指旧京。\r\n浮图起天末。\r\n瞻望忽伤情。"
        },
        {
            "title": "村居 其四",
            "content": "英雄在何处？气概属山家。\r\n蚁布出入阵，蜂排早晚衙。\r\n野花团部伍，溪树拥旗牙。\r\n抱膝长吟罢，天边日又斜。"
        },
        {
            "title": "村居 其四",
            "content": "局厌廛中隐，宽从野外居。\r\n人情方密熟，礼数觉生疏。\r\n悬榼空浮蚁，陈编扑蠹鱼。\r\n客来纵谈笑，不必问吾庐。"
        },
        {
            "title": "村居 其三",
            "content": "欲识吾居处，屋前溪水流。\r\n门交青薜荔，篱蔓黑牵牛。\r\n有竹编书简，无花引钓舟。\r\n生涯随分已，何用卜菟裘？"
        },
        {
            "title": "村居 其二",
            "content": "茅屋人看小，我居殊觉宽。\r\n云开山满座，雨过草平阑。\r\n古意琴三叠，清风竹万竿。\r\n养生无别具，壁上破瓢箪。"
        },
        {
            "title": "村居 其一",
            "content": "辟世忘时势，茅庐傍小溪。\r\n灌畦晴抱瓮，接树湿封泥。\r\n乳鹿依花卧，幽禽过竹啼。\r\n新诗随外得，不用别求题。"
        },
        {
            "title": "送云屋僧",
            "content": "兰若边江次，羁栖喜得邻。\r\n论交留客夜，对酒独花春。\r\n风雨相过近，交情且是真。\r\n无端话离别，把酒忽伤神。"
        },
        {
            "title": "归来 其三",
            "content": "小斋尘不到，寂寞野人家。\r\n下榻来风韵，看书度岁华。\r\n已忘巫峡月，空惜武陵花。\r\n欲问并州信，故人天一涯。"
        },
        {
            "title": "归来 其二",
            "content": "某水某丘在，杖藜随处行。\r\n穷幽那适兴，岂是未忘情？契彼渔樵乐，于吾势利轻。\r\n云根老梅树，花发最分明。"
        },
        {
            "title": "归来 其一",
            "content": "归来人境异，故里是他乡。\r\n坐阅红尘过，愁多白发长。\r\n关山云渺渺，江汉水茫茫。\r\n世事何多感？凭高又夕阳。"
        },
        {
            "title": "解闷 其四",
            "content": "寒气薄衣絮，斜风雪乱飘。\r\n山林俄失色，江海不行潮。\r\n塞北毡车重，江南甲骑骄。\r\n草堂亦幽致，冰冻满诗瓢。"
        },
        {
            "title": "解闷 其三",
            "content": "风雨交残夜，郊关鸡乱鸣。\r\n青山频入梦，白发不禁情。\r\n舞剑令人笑，沽樽只自倾。\r\n忽思少年日，骑马汉江城。"
        },
        {
            "title": "解闷 其二",
            "content": "荒城惊岁晚，风雨奈何人？野火殊无侣，江梅自得春。\r\n停杯吟思远，照镜□华新。\r\n底事堪愁绝？悲笳撼塞尘。"
        },
        {
            "title": "解闷 其一",
            "content": "家园嗟寂寞，客计转疏迂。\r\n事失非关酒，身贫不为儒。\r\n功名余破楮，风雨漫长途。\r\n对景成何用？高谈却壮图。"
        },
        {
            "title": "吉祥草",
            "content": "得名良不恶，潇洒在山房。\r\n生意无休息，存心固久长。\r\n风霜空自老，蜂蝶为谁忙？岁晚何人问？山空暮雨荒。"
        },
        {
            "title": "九日有怀",
            "content": "拊髀怜佳节，多年不在家。\r\n有亲垂白发，无意对黄华。\r\n怀古余情旷，登高望眼赊。\r\n南山荒霭合，日暮乱归鸦。"
        },
        {
            "title": "中秋次韵答太虚",
            "content": "江湖漂泊久，发白不知年。\r\n世远人何在？天空月自圆。\r\n山河清有影，草木净无烟。\r\n谁恤苍生苦？移忧到酒边。"
        },
        {
            "title": "有感",
            "content": "三春多是雨，四月不闻雷。\r\n尽道龙宫闷，谁掀蛰户开？郊原丰草木，城郭满蒿莱。\r\n我老为时虑，无言思欲哀。"
        },
        {
            "title": "忆王子正",
            "content": "雨重杨花落，春深杜宇悲。\r\n交情惟有我，朋友更言谁？云冷东山屐，尘埋北海碑。\r\n夜来茅屋下，酸泪为君垂。"
        },
        {
            "title": "次韵答王敬助 其六",
            "content": "乡邻同社酒，亦足叙幽情。\r\n著作轻庄子，悲哀笑贾生。\r\n荒林孤鸟没，远浦夕阳明。\r\n休问东陵后，裁瓜即邵平。"
        },
        {
            "title": "次韵答王敬助 其五",
            "content": "丰年真可乐，那虑□边霜。\r\n新稻翻匙白，香韭出瓮黄。\r\n相逢宜脱略，不必论炎凉。\r\n多少清游梦，无能到帝乡。"
        },
        {
            "title": "次韵答王敬助 其四",
            "content": "野云依竹静，霜叶近窗明。\r\n对此清幽景，都忘喧杂声。\r\n看书庸有感，与世竟无情。\r\n但愿添松竹，期君结隐盟。"
        },
        {
            "title": "次韵答王敬助 其三",
            "content": "慷慨登高罢，风流入醉余。\r\n山田禾熟早，海国雁来初。\r\n对客无多论，耽眠或废书。\r\n东南岩壑美，时复命巾车。"
        },
        {
            "title": "次韵答王敬助 其一",
            "content": "小隐水南村，喧哗不到门。\r\n无言及名利，适意在田园。\r\n春雨桑麻长，秋风果蔬繁。\r\n生涯有如此，何用觅桃源？"
        },
        {
            "title": "次韵答樊山 其四",
            "content": "市廛余热恼，岩壑足清凉。\r\n水静鱼儿乐，风微桂子香。\r\n异邦人苦雨，故国雁啼霜。\r\n秋晚何多事？吟诗送客忙。"
        },
        {
            "title": "次韵答樊山 其三",
            "content": "山川今古在，伯业已寥寥。\r\n野雾迷花径，秋烟隔市桥。\r\n溪深新涨雨，江浊暗生潮。\r\n自喜兹行好，翩翩远市嚣。"
        },
        {
            "title": "次韵答樊山 其二",
            "content": "功名多跋涉，贫贱得安闲。\r\n坐石听流水，开楼见远山。\r\n报衙蜂澒洞，悦景鸟绵蛮。\r\n更爱斜阳外，游云作阵还。"
        },
        {
            "title": "次韵答樊山 其一",
            "content": "余生百计拙，世事复何言？得句闲题石，忘机或灌园。\r\n每怜鱼涸辙，多见鹤乘轩。\r\n薄暮山风急，秋声处处繁。"
        },
        {
            "title": "愁重",
            "content": "慷慨添余思，交游忆可人。\r\n时危还有虑，愁重不知春。\r\n海国迷归棹，关山拥战尘。\r\n黄公何所见？终不事嬴秦。"
        },
        {
            "title": "答王聘君 其二",
            "content": "平无无饮量，难与醉乡期。\r\n老委青云志，空听白纻辞。\r\n寒烟昏塞口，残月淡娥眉。\r\n此际天涯客，凄凉只自知。"
        },
        {
            "title": "答王聘君 其一",
            "content": "门径萧条勘，相知得往来。\r\n人方恋升斗，我独抚尊缸。\r\n故国秋风惨，荒城暮雨开。\r\n闲中多乐意，不在最深杯。"
        },
        {
            "title": "次申屠子迪韵 其四",
            "content": "白发干戈际，青山黯霭中。\r\n沙虫联五马，跖卯袭三公。\r\n东海波涛黑，中原草树红。\r\n萧条岩谷底，谁信有春风？"
        },
        {
            "title": "次申屠子迪韵 其三",
            "content": "海国秋风劲，江城暮雨昏。\r\n浮云低月峡，戍鼓殷雷门。\r\n芳草何年歇？青山亘古存。\r\n光阴如过客，吾道底须论。"
        },
        {
            "title": "次申屠子迪韵 其二",
            "content": "东南岩壑窅，游子欲何之？野鸟惊飞疾，溪船逆上迟。\r\n放怀须醉酒，对景漫题诗。\r\n王谢经行处，萧条似旧时。"
        },
        {
            "title": "次申屠子迪韵 其一",
            "content": "荒城余古堞，登眺喜新晴。\r\n日淡山容静，秋高海气清。\r\n孤鸢随鹤下，饥兕近人行。\r\n感物添惆怅，谁能会此情？"
        },
        {
            "title": "次韵答王敬助 其二",
            "content": "西圃余姜蔗，东皋足稻粱。\r\n今年诚有望，吾计未全荒。\r\n倚仗停吟久，看云引兴长。\r\n邻家新酿热，同醉菊花傍。"
        },
        {
            "title": "寄徐仲几",
            "content": "僦得城楼枕卧龙，储无□石是英雄。\r\n吟诗不愧杜工部，乞米或如颜鲁公。\r\n兰省异于霄汉上，草堂却在画堂中。\r\n故人相见无多论，笑指松花落晚风。"
        },
        {
            "title": "归来",
            "content": "头白归来惊面生，东家西家知我名。\r\n友朋投老渐凋落，儿女向年俱长成。\r\n野梅花开尚古色，山风吹雨堕寒声。\r\n最喜溪翁会真率，浊酒过墙香满罂。"
        },
        {
            "title": "偶成",
            "content": "四月八日风雨歇，放翁老宅湖水高。\r\n典衣沽酒亦足醉，骑马看花徒尔劳。\r\n海国尚闻歌蔓草，山陵谁与荐樱桃？元龙本是无能者，后世谩称湖海豪。"
        },
        {
            "title": "花竹",
            "content": "花竹参差荫石苔，幽居却似小蓬莱。\r\n山光入座青云动，水色摇天白雨开。\r\n得兴不妨闲觅句，忘机尽自可衔杯。\r\n主人爱客能潇洒，许我携琴日日来。"
        },
        {
            "title": "游临江寺",
            "content": "山灵本是爱山农，况是登临重复复。\r\n海水浮来多怪石，云霄上接有高松。\r\n忘情浅浅溪中鸟，不雨深深洞底龙。\r\n带甲如今满天地，烟霞合此寄高踪。"
        },
        {
            "title": "题金陵",
            "content": "赏心亭前春草花，赏心亭下柳生芽。\r\n收功漫说韩擒虎，亡国岂由张丽华。\r\n江山万古足登览，豪杰几人过叹嗟。\r\n野老相逢闲指点，六朝宫阙尽桑麻。"
        },
        {
            "title": "挽吴孟思",
            "content": "云寿处士老儒林，书法精明古学深。\r\n百粤三吴称独步，八分一字直千金。\r\n桃花关外看红雨，杨柳堂前坐绿阴。\r\n今日窅然忘此景，断碑残碣尽伤心。"
        },
        {
            "title": "送汪掾史",
            "content": "莫怪迟迟把酒杯，留君故尔强徘徊。\r\n市桥杨柳不堪折，江路梅花无数开。\r\n从此计程趋画省，更期拾级上乌台。\r\n底用怀思重回首，五云多处是蓬莱。"
        },
        {
            "title": "杂兴",
            "content": "萧萧白发满乌巾，不会趋时任客嗔。\r\n种菜每令除宿草，煮茶常自拾枯薪。\r\n屋头流水溅溅响，溪上闲花树树春。\r\n寄语儒林赵诗伯，好收风月作比邻。"
        },
        {
            "title": "偶书",
            "content": "圣主临朝问好官，岂无公论在长安？野人不入麒麟画，御史都簪獬豸冠。\r\n直北五更霜气重，江南三月雨声寒。\r\n绣衣骢马金陵道，谁把梅花仔细看？"
        },
        {
            "title": "送沙学正归松江",
            "content": "范蠡岩前云似锦，吴松江上水如天。\r\n送君去去青霄近，老我萧萧白发悬。\r\n杨柳风清千里梦，梅花雪落五更船。\r\n对人休说儒官冷，圣主于今正待贤。"
        },
        {
            "title": "申屠子迪游兰亭次韵答之",
            "content": "茂林修竹苍烟外，断碣荒亭古道傍。\r\n俯仰乾坤慨今昔，笑谈风月引壶觞。\r\n幽兰垂佩茎茎紫，佳菊团金朵朵黄。\r\n谁信无钱陶处士？脱巾潇洒卧浔阳。"
        },
        {
            "title": "曲江春望图",
            "content": "高堂忽见芙蓉苑，恰似两京全盛时。\r\n翠幕高张公子燕，锦衣齐集内官仪。\r\n楼台影出青天近，弦管声回白日迟。\r\n花萼相辉银榜丽，水光山色绿差差。"
        },
        {
            "title": "梅竹轩为杨君道赋",
            "content": "湖上轩窗面面幽，山居正是御书楼。\r\n一枝晴雪连云白，三径清风似水流。\r\n且喜往来无俗客，只兹潇洒胜封侯。\r\n题诗已有林和靖，乘兴岂无王子猷？"
        },
        {
            "title": "醉贤图",
            "content": "浩饮浪吟何慷慨，衣冠尚在晋风流。\r\n七贤林下固不异，六逸溪头良可谋。\r\n既是甘为避世士，不妨且作醉乡侯。\r\n幕天席地无留滞，笑杀三闾空白头。"
        },
        {
            "title": "送杨义甫访云林子",
            "content": "公子翩翩孰与俦？云林清气逼高秋。\r\n牙签耀日书充屋，彩笔凌烟画满楼。\r\n既是有樽开北海，岂云无榻下南州？相逢一笑如知己，不必人间万户侯。"
        },
        {
            "title": "送僧归钱塘",
            "content": "故国荒凉草树迷，春风犹记旧沙堤。\r\n山连天目孤云下，潮上江头海日低。\r\n送客过溪惊虎啸，驱龙出洞听猿啼。\r\n何时与我同清赏？净取山泉煮木鸡。"
        },
        {
            "title": "送圭玉冈",
            "content": "一真四法全吾道，教主云间喜作家。\r\n白气拥林龙绕树，紫霞纷日凤衔花。\r\n笑谈不释铁如意，斩斫岂由金莫耶？可是阿师门户别，相逢不吃赵州茶。"
        },
        {
            "title": "有题",
            "content": "红草流光锦绣衢，龙旗千乘拥金舆。\r\n指挥漫说丁都护，献赋可怜扬大夫。\r\n花压翠楼秋雨重，雪围毡屋夜灯孤。\r\n行人只说山川好，不信沙尘上□须。"
        },
        {
            "title": "寄李子粲",
            "content": "白头自笑潜夫拙，却忆风流李谪仙。\r\n对客每言齐物论，移家只有广文毡。\r\n赤鸡白狗看儿戏，绿水青山作画传。\r\n慷慨不愁春色老，笑看花雨落平田。"
        },
        {
            "title": "招隐卷",
            "content": "寄尔太冲招隐篇，归来不用买山钱。\r\n青云绕屋树如盖，红雾隔堤花满川。\r\n既有向时潜子兴，不妨今日米家船。\r\n老夫湖海亦觉倦，也欲枕书林下眠。"
        },
        {
            "title": "感怀",
            "content": "客邸可言行路难，故园无便寄平安。\r\n梦回孤馆灯火寂，吟到五更风雨寒。\r\n南国山川频入梦，中原戎马独凭阑。\r\n田文一去豪华尽，长铗归来何所弹？"
        },
        {
            "title": "别友",
            "content": "吴松江上听春雨，共说乡关动寂寥。\r\n满地落花增感慨，故家乔木已萧条。\r\n十年旧事浑疑梦，一别离情转觉饶。\r\n后夜钱塘望明月，□华无奈雪飘飘。"
        },
        {
            "title": "春日即事",
            "content": "二月三日雨不歇，桃花杏花吹作泥。\r\n积垒可怜飞燕苦，伤春无奈杜鹃啼。\r\n关河气转风云合，边塞烽多草树迷。\r\n老我疏狂思舞剑，兴来不待五更鸡。"
        },
        {
            "title": "四月十二日书怀",
            "content": "去年直北走风沙，今日江南事事讹。\r\n转首不知春已去，闭门只觉树阴多。\r\n青天有月徒惆怅，空谷无人绝笑歌。\r\n极目中原天万里，野烟荒草几铜驼。"
        },
        {
            "title": "今时",
            "content": "今时自与古时别，酒兴何如诗兴赊？风引白云归坐榻，雨蒸花气入窗纱。\r\n漫言海上神仙宅，不抵江南处士家。\r\n有客相过勿多论，老夫迂阔是生涯。"
        },
        {
            "title": "己丑二月三日大风雨雪 其二",
            "content": "今年二月气候别，十日大雪寒于冬。\r\n民人正坐冻馁苦，燕雀如何意味浓？风俗可知南北早，山河空锁百千重。\r\n草堂欲作梅花梦，忽忆南阳有卧龙。"
        },
        {
            "title": "己丑二月三日大风雨雪 其一",
            "content": "狂风推云若山倒，积雪满路行人稀。\r\n大家得意频唤酒，老子畏寒愁解衣。\r\n梅花出竹似索笑，沙鸥见我能忘机。\r\n却思前载燕山北，骑马踏冰看打围。"
        },
        {
            "title": "偶成",
            "content": "桑田沧海事沈沈，慨慷谁能论今古？刖足卞和因献玉，然脐董卓岂无金？虽求知己终难合，差立功名错用心。\r\n老子胸中颇明白，只怜华发不胜簪。"
        },
        {
            "title": "寄友",
            "content": "窗外疏篁脱故枝，屋头松树已添围。\r\n水流荒涧花无影，云落空山雨似飞。\r\n别去几时多有梦，归来一笑竟忘机。\r\n怀君欲寄江南信，沙漠风高雁影移。"
        },
        {
            "title": "秋夜燕山旅舍偶成寄林致和",
            "content": "花漏无声海月阴，小窗灯火夜沈沈。\r\n出师表动英雄志，征伐书移慷慨心。\r\n边塞雪深迷小草，关河秋老见乔林。\r\n不须更论江南事，击剑长歌且漫斟。"
        },
        {
            "title": "悼王济川处士",
            "content": "上卿方驾紫云车，便寄江南处士诗。\r\n白发忽辞明镜去，青山相对好楼居。\r\n床头筇竹生鳞甲，窗下残篇扑蠹鱼。\r\n莫向九原嗟寂寞，诸郎才俊马相如。"
        },
        {
            "title": "送薜府判之广东",
            "content": "酾酒临江亦壮哉，别离无奈故徘徊。\r\n喜聆乌府文章盛，又见尧天日月开。\r\n万里邮传清誉远，百蛮歌动好官来。\r\n吟边休说梅花老，不是山中宰相才。"
        },
        {
            "title": "过扬州",
            "content": "东南重镇是扬州，分野星辰近斗牛。\r\n人物渐分南北早，江淮不改古今流。\r\n琼花香委神仙佩，杨柳风闲帝子舟。\r\n十里朱帘晴不下，银罂翠管满红楼。"
        },
        {
            "title": "山水图",
            "content": "我生爱看真山水，眼底崎嵚每自谙。\r\n绝壑卧云留宿雨，高林浮翠出晴岚。\r\n青山近屋多于簇，白石攒沙小似蚶。\r\n展卷令人倍惆怅，杏花春雨隔江南。"
        },
        {
            "title": "题米元晖画",
            "content": "我生正坐山水癖，展卷见山如蜜甜。\r\n古树含烟黑个个，远山落日见尖尖。\r\n险绝岂惟游子虑，清幽足慰老夫潜。\r\n行路望云情更切，不因小米故多添。"
        },
        {
            "title": "寄王秋泉",
            "content": "尺书不寄海天遥，两见春风换柳条。\r\n台阁竞瞻官济济，山林谁问□萧萧？月明故国人情别，花落江城客思饶。\r\n记得旧时携手处，酒酣曾过饮虹桥。"
        },
        {
            "title": "舜江楼",
            "content": "舜江楼上一徘徊，四面云山锦障开。\r\n于古岂徒贤二相，只今睍可致三台。\r\n月明鼓角空中起，风静波涛地底回。\r\n别驾清名动乡国，金鞍五马望重来。"
        },
        {
            "title": "感怀",
            "content": "风花片片减芳春，转首关河气象新。\r\n有志谁能口避老，无忧何必去除贫。\r\n开楼且喜青山近，钓水多从白鸟亲。\r\n闻说长安金紫贵，不奔风雨即红尘。"
        },
        {
            "title": "山水图",
            "content": "一望东南竟海涯，仙人何处饭胡麻？树阴霭霭欲生雨，山色重重似削瓜。\r\n玄哺紫苔封药草，白云流水隔桃花。\r\n天台司马君休问，绝胜终南处士家。"
        },
        {
            "title": "九里山中 其三",
            "content": "九里溪头晚雨晴，松风瑟瑟水泠泠。\r\n绝无过客问奇字，只有闲云到野亭。\r\n每笑盛名传坎壈，岂陈虚语说零丁？老年恰喜精神爽，合得仙人相鹤经。"
        },
        {
            "title": "九里山中 其二",
            "content": "九里先生两鬓皤，今年贫胜去年多。\r\n敝衣无絮愁风劲，破屋牵萝奈雨何。\r\n数亩豆苗当夏死，一畦芦□入秋瘥。\r\n相知相见无他论，笑看山前白鸟过。"
        },
        {
            "title": "九里山中 其一",
            "content": "荒苔丛蓧路萦回，绕涧新栽百树梅。\r\n花落不随流水去，鹤飞常常白云来。\r\n买山自得居山趣，处世浑无济世才。\r\n昨夜月明天似水，啸歌行上读书台。"
        },
        {
            "title": "秋夜偶成 其六",
            "content": "潇潇寒雨满江楼，底事无端生百忧。\r\n铁砚磨穿灯火夜，貂裘敝尽风霜秋。\r\n五更空自听鸡舞，四海有谁持犗钩。\r\n可羡当时张许辈，蒲萄宫里烂羊头。"
        },
        {
            "title": "秋夜偶成 其五",
            "content": "冉冉新霜上□毛，相逢何事论英豪？山城雨重钟声短，海国风清剑气高。\r\n且自草衣同牧竖，不须骢马列官曹。\r\n古来勋业真堪笑，三士杀身争二桃。"
        },
        {
            "title": "秋夜偶成 其四",
            "content": "孤云杳杳雁声寒，黄叶萧萧诗思悭。\r\n坐对酒樽怀北海，啸歌白石向南山。\r\n菊花野雨家何处？□老秋风客未还。\r\n梁甫不吟君莫问，卧龙寂寞草庐闲。"
        },
        {
            "title": "秋夜偶成 其三",
            "content": "生憎尘俗苦相侵，渐渐移家入远林。\r\n但得瓮中多白酒，何须囊里有黄金。\r\n关山夜静笳声惨，淮海秋高雁影沈。\r\n底事怀人作痴坐，短檠花冷石房深。"
        },
        {
            "title": "秋夜偶成 其二",
            "content": "露华泥泥湿桐丝，渐觉新凉袭敝帏。\r\n肯羡轻生归马革，独怜清苦卧牛衣。\r\n种桃未必全忘世，采药终然会息机。\r\n欲问夷齐何处所？西风吹杀首阳薇。"
        },
        {
            "title": "秋夜偶成 其一",
            "content": "风雷不改旧山河，华屋年深蔓绿萝。\r\n龙柱云消金气冷，凤台人去月明多。\r\n英雄空听生铜吼，感慨谁知白石歌。\r\n转首五湖秋水阔，且将闲兴寄渔蓑。"
        },
        {
            "title": "喜白发",
            "content": "眉间黄色未为奇，好是梳头满面丝。\r\n从古其谁能脱略，于今得此可愉怡。\r\n绝怜雪色照明镜，更喜霜花衬接缡。\r\n万事为他最公道，老来镊白是儿痴。"
        },
        {
            "title": "湖上闲步",
            "content": "断云零乱雨初晴，古客游行眼倍明。\r\n可喜一湖杨柳色，不禁三月杜鹃声。\r\n青山历历添新寺，白塔亭亭枕旧京。\r\n回首东南重凄感，岂因兴废独关情？"
        },
        {
            "title": "送人北上",
            "content": "早买北关门外船，载书应上九重天。\r\n风云步武君可羡，世事乖违吾独怜。\r\n黄阁大官归厚禄，红楼美酒不多钱。\r\n逢人可话江南景，春水流花满石田。"
        },
        {
            "title": "悼白云",
            "content": "浊世儒名多浪得，先生高隐冠当今。\r\n注书已发程朱蕴，讲道重明孔孟心。\r\n白日山林增气象，清风江海振希音。\r\n少微一陨天为黑，望入东南泪满襟。"
        },
        {
            "title": "三茅观",
            "content": "层峦开径隐空青，勃窣蹒跚眼力生。\r\n萝蹬痴岚留宿雨，石林寒竹动秋声。\r\n城隍下瞰红尘海，楼阁高悬白玉京。\r\n夜静何人吹凤管？碧桃千树月华明。"
        },
        {
            "title": "清明后日",
            "content": "旅游忽过清明节，百感中来与愿违。\r\n杨柳亭台春寂寂，杏花村落雨霏霏。\r\n青山对面人何在？白发倚门身未归。\r\n薄暮登高重惆怅，岂因萧飒故山薇？"
        },
        {
            "title": "寄陆高士",
            "content": "山阴道士久不见，无奈秋天风雨何。\r\n畴昔烧丹曾化鹤，近来书字不因鹅。\r\n黄花开到东篱下，白日何妨拄杖过。\r\n更约登高成浩饮，得诗还胜去年多。"
        },
        {
            "title": "寄题梅",
            "content": "山中昨夜雪三尺，窗前梅花参差开。\r\n卧看枝上月初满，梦到江南春已回。\r\n可笑阿娇伫金屋，却怜姑射下瑶台。\r\n故人知我有清兴，携取双鱼斗酒来。"
        },
        {
            "title": "送五台长老",
            "content": "我有慈亲年老已，便欲送君难远行。\r\n道边持草或解意，天外见云无限情。\r\n九堰潮平船过稳，五台海近月多明。\r\n故人若见烦相问，头发于今白几茎。"
        },
        {
            "title": "偶成 其七",
            "content": "出门无侣杖藜轻，溪上梅花相笑迎。\r\n独鹤远从天际下，老夫如在画中行。\r\n千峰日出流云气，万壑松鸣杂水声。\r\n巾袂不知苍翠重，看山直过越王城。"
        },
        {
            "title": "偶成 其五",
            "content": "去年今日雨潇潇，今日天晴雪尚消。\r\n杖履谁来看花柳，江湖何处得渔樵？徒叨食饮居安土，未有功劳补圣朝。\r\n入夜遥遥瞻北斗，紫云团盖上青霄。"
        },
        {
            "title": "偶成 其六",
            "content": "玉漏无声落草庐，荒村遥夜石灯孤。\r\n开门探雪三尺许，举眼看山一寸无。\r\n谁闵将军穷窟穴？空多公子梦氍毹。\r\n老吾不作功名想，只欲扁舟泛五湖。"
        },
        {
            "title": "偶成 其三",
            "content": "山郭方迎五日春，飞飞风雪欲愁人。\r\n老年作客殊无策，适兴吟诗似有神。\r\n溪上梅花谁可共？天涯鸥鸟漫相亲。\r\n酒阑细看柴桑论，始觉桃源不避秦。"
        },
        {
            "title": "偶成 其二",
            "content": "万里长山走蓟门，崭然天险中路分。\r\n高风吹雨作飞雪，老树积烟成冻云。\r\n武帐驻兵谈亚父，毡城无语及昭君。\r\n夜深谁渡桑乾水？呜咽笳声不忍闻。"
        },
        {
            "title": "偶成 其一",
            "content": "人言栗里是吾家，问信东皋事已讹。\r\n残岁都闻呼盗贼，良宵谁复望星河？门迎野水垂杨柳，屋枕云山带荔萝。\r\n沽酒陶情作闲梦，岂知冰冻合滹沱？"
        },
        {
            "title": "有感",
            "content": "昨夜秋风吹草堂，客中气象太凄凉。\r\n饥来一字不可煮，虚过半生徒尔狂。\r\n亲老每惭疏菽水，儿痴安忍诳灰囊？孤桐破碎蒯缑脱，坐对夕阳歌慨慷。"
        },
        {
            "title": "偶成 其四",
            "content": "云消巫峡蜀波来，天近崆峒北斗回。\r\n人事故于今日别，梅花却胜去年开。\r\n好游不负青春约，得意那愁白发催。\r\n行旅居家无异致，开怀且覆掌中杯。"
        },
        {
            "title": "即事",
            "content": "五色云开见太平，九天风露一时清。\r\n燕雀飞飞自得乐，草木欣欣俱向荣。\r\n渭川何时起尚父，宣室安能召贾生？田间野老罢癃甚，忍死愿观风化成。"
        },
        {
            "title": "次申屠子迪韵",
            "content": "红尘车马事纷纷，高眼何曾有见闻？竹屋夜深时听雨，石床秋冷不生云。\r\n归来每爱陶彭泽，漂泊谁怜郑广文？门径年年芳草绿，拟将兹意问东君。"
        },
        {
            "title": "隐居偶成",
            "content": "几日不见青山面，今日青山树色多。\r\n风花落水似濯锦，野鸟隔帘如唱歌。\r\n年老无成真可笑，世情不合奈之何！柴门本自无车马，昏晓时闻响玉轲。"
        },
        {
            "title": "送日侍者游两府兼柬丁仲容先生",
            "content": "知君汗漫饶清兴，东府西州路不多。\r\n牛斗正临吴分野，城池还带旧山河。\r\n春风扬子江头去，夜月茅山石畔过。\r\n若见金陵丁处士，问言归兴近如何？"
        },
        {
            "title": "题王有恒山房",
            "content": "人世红尘涨碧空，薜窗萝几自清风。\r\n朝来爽气归书润，夜静青云入梦浓。\r\n壁上枯桐忘岁月，床头老剑识英雄。\r\n丈夫要看好山色，不是关中即洛中。"
        },
        {
            "title": "读史",
            "content": "耿耿青灯照青史，坐看兴废眼前来。\r\n亡秦未必非胡亥，灭赵终然是郭开。\r\n三国英雄由将相，六朝人物只婴孩。\r\n商之孙子宁无论，妲己端端是祸胎。"
        },
        {
            "title": "南城怀古 其二",
            "content": "青山连壁是居庸，古北渔阳一线通。\r\n人物尽随风土变，川原须是古今同。\r\n淡烟著柳金沟暗，小雨飞花玉殿空。\r\n昨夜角声吹不起，老乌啼过建章宫。"
        },
        {
            "title": "南城怀古 其一",
            "content": "日上高城望大荒，西山东海气茫茫。\r\n铜驼踪迹埋荒草，元菟风尘识战场。\r\n礼乐可知新制度，山河谁问旧封疆？书生慷慨何多感，转忆轮台汉武皇。"
        },
        {
            "title": "金水河",
            "content": "金水河从金口来，龙光清澈净无埃。\r\n流归天上不多路，肯许人间用一杯？杨柳春融青雾拥，芙蓉秋霁锦帆开。\r\n老夫白发少年志，适兴时来看一回。"
        },
        {
            "title": "金水河春兴 其二",
            "content": "金水河边柳色新，玉山馆外少沙尘。\r\n琵琶未必能愁客，鹦鹉如何错唤人？翠袖锦襜驮白马，落花飞絮斗朱轮。\r\n人间天上无多路，只隔红门别是春。"
        },
        {
            "title": "金水河春兴 其一",
            "content": "神州何处见繁华？尽好当时富贵家。\r\n慷慨唤来黄字酒，丁宁将出紫帘车。\r\n春风袅袅穿杨柳，小雨冥冥度杏花。\r\n沈醉归来不知夜，又传清响按琵琶。"
        },
        {
            "title": "刘商观奕图石刻本",
            "content": "棋畔樵人斧柯烂，正与刘商旧画同。\r\n粉默消磨雕刻在，神仙飘忽有无中。\r\n青霞惟见两童子，白发吾邻四老翁。\r\n休把闲心动机事，只宜高卧听松风。"
        },
        {
            "title": "楼观",
            "content": "楼观重重锦绣扶，东湖风景即蓬壶。\r\n海云入树青山小，野水滔天白鸟孤。\r\n学士借来船似屋，书生归去画成图。\r\n老夫一见何潇洒，凉雨满堤生绿蒲。"
        },
        {
            "title": "重午次韵敬常叶公",
            "content": "故园一望海天长，京国相看叹老苍。\r\n太学故知韩子重，高阳应笑郦生狂。\r\n四更风雨客怀壮，五月幽燕地气凉。\r\n况是天家赐衣节，不访谈笑引壶觞。"
        },
        {
            "title": "水竹亭",
            "content": "韩家亭子能潇洒，流水溅溅竹四围。\r\n清净岂惟尘不到？深幽真与世相违。\r\n凉飚激韵青云动，白月流光翠羽飞。\r\n安得时时携美酒？与君谈笑看云归。"
        },
        {
            "title": "山水图",
            "content": "云气笼阴隔荔萝，吾家曾住石南坡。\r\n秋风绕屋树声杂，夜雨落山溪水多。\r\n每有渔樵共谈笑，且无车马得经过。\r\n京师沙土眯人目，为尔传图情奈何。"
        },
        {
            "title": "扬州成元章居竹轩",
            "content": "老夫住近山阴曲，万竹中间一草堂。\r\n开径不曾防俗客，读书恰是得清凉。\r\n好风时时动环佩，明月翩翩来凤凰。\r\n正与诸君轩子近，可能携酒共徜徉？"
        },
        {
            "title": "送王克敏之安丰录事",
            "content": "丹墀对策三千字，金榜题名五色春。\r\n圣上喜迎新进士，民间应得好官人。\r\n江花绕屋厅事近，烟树连城野趣真。\r\n所愿堂堂尽忠孝，毋劳滚滚役风尘。"
        },
        {
            "title": "莫处士悼诗",
            "content": "乐闲处士老西河，花竹亭台野趣多。\r\n不为功名移志节，每因兴感费吟哦。\r\n义风孝行知谁拟，山色湖光奈尔何。\r\n转首栖霞清梦远，令人怀感动悲歌。"
        },
        {
            "title": "送僧游五台",
            "content": "南国看云故有愁，燕山那忍送君游。\r\n天风五月能生雪，野气四时浑似秋。\r\n适兴何须穷险绝，忘机不必论公侯。\r\n归来着我门前过，莫把羁杯对白鸥。"
        },
        {
            "title": "都城暮春",
            "content": "绣房香幄紫驼车，队马连云拥醉娥。\r\n天上柳花随处滚，人间春色已无多。\r\n风流漫听黄金缕，慷慨谁知白石歌。\r\n江北江南叹愁绝，落红如雨打渔蓑。"
        },
        {
            "title": "题赵松雪关北小景图",
            "content": "小草丛丛出浅沙，坐歌无奈画图何。\r\n长藤挂树春风少，老石敛云秋色多。\r\n客子淡然忘岁月，王孙徒尔忆山河。\r\n荒烟落日居庸道，几见毡车白马驮。"
        },
        {
            "title": "闲题",
            "content": "楼台矗矗带山河，金玉重重是帝家。\r\n云合紫驼开虎帐，天连青草入龙沙。\r\n春风小殿看飞燕，夜雨重城散落花。\r\n甲乙流苏仙梦好，莫教方士问丹砂。"
        },
        {
            "title": "次韵答崔元初",
            "content": "楼居依约近蓬莱，每见天官簇仗来。\r\n星绕紫微双阙近，日临仙掌五云开。\r\n旌旗影动黄金表，龙马风生白玉台。\r\n遥望上林花隐隐，乾坤清气一时回。"
        },
        {
            "title": "临清阻雪 其二",
            "content": "一片雪飞寒较多，即看漫地却如何？竞传暖体须燕王，谁肯停杯慰楚娥？直北大风山欲倒，江南无冻水生罗。\r\n临清不是长安道，时听凌空响王轲。"
        },
        {
            "title": "临清阻雪 其一",
            "content": "海气排空云塞山，北来飞雪苦多寒。\r\n柳条捶雪枝枝重，衣带缘愁故故宽。\r\n客路何时无跋涉？世情随处有艰难。\r\n濮州城外临清县，今夜留船得梦安。"
        },
        {
            "title": "季札墓",
            "content": "识君因读春秋传，今日坟前见断碑。\r\n大义可令吴俗变，高风不独鲁人知。\r\n剑光注壑生灵草，树影悬空动羽旗。\r\n休问姑苏旧风景，白烟青雨黍离离。"
        },
        {
            "title": "济川阻雪九月二十七日客况 其四",
            "content": "黄河西下水多生，滕州徐州田不耕。\r\n农民尽逐鱼鳖去，商贾只凭舟楫行。\r\n青山峨峨出鲁国，白云滚滚来任城。\r\n浪游欲尽燕云道，尚欠南风几日程。"
        },
        {
            "title": "济川阻雪九月二十七日客况 其三",
            "content": "滕州济州山不多，平林大野少人家。\r\n解貂且问将军酒，对雪谁言学士茶？直北五更闻玉笛，江南十月老梅花。\r\n相逢休说凄凉事，湖海诸郎□未华。"
        },
        {
            "title": "济川阻雪九月二十七日客况 其二",
            "content": "济州城南寒雪飞，济州城北冻成围。\r\n客情自古不称意，世事于今转觉非。\r\n白马少年频唤酒，黑纱老妇泣无衣。\r\n逢邮不寄江南信，却上高楼望雁归。"
        },
        {
            "title": "谢林彦广惠酒",
            "content": "江南三月春始足，桃花杏花参差开。\r\n溪云入屋夜生雨，山瀑近床晴隐雷。\r\n读书吊古有何益？行道济时无此才。\r\n多谢奎章老文伯，时时携酒草堂来。"
        },
        {
            "title": "曲江春望图",
            "content": "檐牙隐隐出层霄，飞阁联楹满翠涛。\r\n花夹御城红雾重，春移仙仗彩云高。\r\n天家日月无私照，圣主山河不动摇。\r\n正是太平文物盛，玉笙金管进蒲萄。"
        },
        {
            "title": "寄张贞居",
            "content": "句曲山人毛发古，苍精龙佩羽衣轻。\r\n道高不授中黄秩，天下皆传外史名。\r\n石菌云融丹气拥，玉壶春艳紫霞生。\r\n楼居又近林和靖，约我寻梅取次行。"
        },
        {
            "title": "次韵",
            "content": "林宗出去满巾雨，苏老归来两屐泥。\r\n怀古令人时默默，感时于我独栖栖。\r\n春风水竹连公馆，落日烟华绕相堤。\r\n景物纷纷底须论，首阳高义只夷齐。"
        },
        {
            "title": "新店道中 其二",
            "content": "即看白雁向南飞，又见黄花落短篱。\r\n河道便风容易上，客程过匣信难期。\r\n新霜飒飒吹杨柳，野老离离和竹枝。\r\n欲饮一樽难强进，且留清兴漫题诗。"
        },
        {
            "title": "新店道中 其一",
            "content": "黄桑叶落雁声号，野鼠蹲沙北马骄。\r\n万里山河秋渺渺，一天风雨夜萧萧。\r\n客怀到此何由壮？酒兴于人自觉饶。\r\n早起梳头对明镜，不愁双□雪飘飘。"
        },
        {
            "title": "过徐州洪至丰沛作",
            "content": "落月苍凉野色迷，过洪忽听五更鸡。\r\n河流东海奔腾去，天近中原渐觉低。\r\n败垒有基栖碧草，古台无石堕青泥。\r\n汉家住处人能识，只在丰南沛水西。"
        },
        {
            "title": "松风阁次韵",
            "content": "金鸡峰下松风阁，记得前年五月登。\r\n得兴不辞行曲折，乘凉直上最高层。\r\n石林过雨水争出，溪谷转风云乱腾。\r\n休问当时有王谢，风流何似竹间僧？"
        },
        {
            "title": "与王德强",
            "content": "阿伯迁官之五羊，严尊习隐水南庄。\r\n人生出处故有分，世道如斯徒自忙。\r\n笑我漂流双□雪，羡君奔走满靴霜。\r\n功名固是男儿志，何日归来绿野堂？"
        },
        {
            "title": "楚汉两城",
            "content": "楚汉英雄今寂寞，两城相倚旧封疆。\r\n荒台落日酣红叶，古墓秋风老白杨。\r\n岂是有为增感慨？便令无事亦凄凉。\r\n徘徊望尽东南地，芦苇萧萧野水黄。"
        },
        {
            "title": "过沧江",
            "content": "空江五更潮水生，橹摇一舸随潮行。\r\n芦花旋风作雪舞，水气上天侵月明。\r\n白发不禁游子兴，青山忽动异乡情。\r\n天涯沦落何多幸？赖有故人如弟兄。"
        },
        {
            "title": "玄真观",
            "content": "青冈直上玄真观，即是人间小洞天。\r\n花石掩光龙吐气，芝田散彩玉生烟。\r\n莓苔满路缀行屐，杨柳夹堤维钓船。\r\n仙客相逢更潇洒，煮茶烧竹夜谈玄。"
        },
        {
            "title": "次王元之武平寺诗",
            "content": "官居正与僧居近，乘兴何妨日日来。\r\n因向林泉得幽致，竟忘尘世有炎埃。\r\n松云隐隐当窗户，花露□□下石苔。\r\n对景令人重怀古，海天秋尽鹤飞回。"
        },
        {
            "title": "过京口",
            "content": "瓜洲正对西津渡，金山焦山江水中。\r\n过客放船忌险阻，何人击楫问英雄？白云渺渺生秋树，黄叶萧萧落晚风。\r\n铁瓮城头一登眺，天南天北思无穷。"
        },
        {
            "title": "送僧归中竺",
            "content": "天香阁上风如水，千岁岩前云似苔。\r\n明月不期穿树出，老夫曾此听猿来。\r\n相逢五载无书寄，却忆三生有梦回。\r\n乡曲故人凭问信，孤山梅树几番开？"
        },
        {
            "title": "答贾太初",
            "content": "知己相逢贫亦好，去家未久梦来多。\r\n读书万卷今何有？美酒数杯颜已酡。\r\n越上山移新得信，江南秋老漫奔波。\r\n故人割俸情何厚，白粲赤松从我过。"
        },
        {
            "title": "送钦上人",
            "content": "石头城下五更秋，高挂云帆得顺流。\r\n铁瓮缘江即东府，琼花隔岸是扬州。\r\n作家相见本无语，在客别离殊有愁。\r\n后夜相思好明月，老夫乘兴独登楼。"
        },
        {
            "title": "送颐上人归日本",
            "content": "上人住近扶桑国，我家亦在蓬莱丘。\r\n洪涛逼屋作山立，白云绕床如水流。\r\n问信不知谁是客？多时忘却故园秋。\r\n明朝相别思无限，万里海天飞白鸥。"
        },
        {
            "title": "湖上书所见",
            "content": "东南富贵是神仙，日日西湖坐画船。\r\n绣帽拥云笼翠羽，紫牙宣响出红莲。\r\n香风宛转珠帘动，纤手亲传玉鲙鲜。\r\n最是好情消不得，醉挪花片撒金钱。"
        },
        {
            "title": "偶成 其二",
            "content": "二月江亭野色明，杨花飞散雪盈盈。\r\n盐烟半入海气白，风雨忽来溪树鸣。\r\n离思厌听孤语燕，客情无奈乱山青。\r\n明朝又上长安道，却望咸阳旧帝京。"
        },
        {
            "title": "偶成 其一",
            "content": "青山绿水从人爱，野鹤孤云与我同。\r\n所适不须论丑好，相逢漫尔说英雄。\r\n乐游花木萧萧雨，梓泽亭台淡淡风。\r\n兴废故无今昔异，几回搔首月明中。"
        },
        {
            "title": "次韵全忠斋",
            "content": "十年孤影寄天涯，冷笑傍人论左车。\r\n白雪阳春应有价，清风明月不须赊。\r\n交游渐喜诗成垒，定省惟凭梦到家。\r\n休道焰光推不出，却愁烧杀杏园花。"
        },
        {
            "title": "济川阻雪九月二十七日客况 其一",
            "content": "九月中原柳未枯，北风吹雪忽模糊。\r\n琼林玉树连天去，绿水青山望欲无。\r\n多喜夜光生锦帐，不传清响到金铺。\r\n老夫且作梅花梦，分付长年酒漫沽。"
        },
        {
            "title": "听雪轩",
            "content": "飞来便与雨声别，坐久甚忧天下寒。\r\n清极自然梅有韵，夜阑却喜竹平安。\r\n洛阳处士门深闭，剡曲先生琴不弹。\r\n想在此时情思好，煮茶可笑老陶酸。"
        },
        {
            "title": "次答王敬助",
            "content": "束书归住水南村，且把犁锄教子孙。\r\n垒石旋成蒸药灶，插篱将就种瓜园。\r\n谈挥麈尾风生座，醉倒垆头月满轩。\r\n富贵功名只如此，何须多梦过侯门？"
        },
        {
            "title": "过□陵",
            "content": "泥马南飞王气消，大梁昌运委蓬蒿。\r\n两宫旒冤沈沙漠，三国旌旗接羽毛。\r\n卫下将军尚颇牧，关中丞相失萧曹。\r\n东南多有青松树，争奈春风种不牢。"
        },
        {
            "title": "答客问",
            "content": "人间尘土苦嚣烦，林下风生六月寒。\r\n夜半酒醒方脱屐，日高眠起不簪冠。\r\n笑看游蚁巡危磴，静听闲花落古坛。\r\n老我自无轩冕意，寻常岂是傲时官？"
        },
        {
            "title": "太平兴国寺锁翠轩",
            "content": "当轩种竹一万个，清荫满林生绿苔。\r\n六月不知天气热，长年只觉雨声来。\r\n岂惟凤鸟不食实？又见龙孙渐脱胎。\r\n计我岁寒为伴侣，屋头更着几株梅。"
        },
        {
            "title": "送本中上人",
            "content": "上人飞锡何方去？笑指东南咫尺间。\r\n黄叶落时行细路，白云生处看青山。\r\n欲求古道殊难得，怅望高风或可攀。\r\n朋旧相逢还道我，梅花清苦□斑斑。"
        },
        {
            "title": "水竹居",
            "content": "小桥流水路萦纡，竹里茅茨是隐居。\r\n慷慨不同时俗辈，清高多读古人书。\r\n好山入屋情无限，明月穿帘兴有余。\r\n我亦山阴旧溪曲，一庭潇洒正相如。"
        },
        {
            "title": "秋兴 其二",
            "content": "鼙鼓嘈嘈夜撼山，霓裳歌舞出人间。\r\n云围环佩沈斜谷，风敛旌旗入剑关。\r\n蹶铄野翁掀雉尾，跳□山鬼觌龙颜。\r\n书生豪放成何事？徒步归来供奉班。"
        },
        {
            "title": "秋兴 其一",
            "content": "万里山河一局棋，旷怀百感独伤悲。\r\n石麟夜雨生新恨，铜雀春风属旧时。\r\n雪卷流沙驮信远，天沈辽海鹤书迟。\r\n五陵年少俱零落，回首故园空梦思。"
        },
        {
            "title": "九日书怀",
            "content": "玉露霏凉木渐酡，每逢佳节惜年华。\r\n青山叠叠多归梦，白发萧萧不在家。\r\n触景漫思千古事，无钱空对一篱花。\r\n相知相见情何已，石鼎山泉且煮茶。"
        },
        {
            "title": "立春日",
            "content": "葭吹六管动飞灰，便觉春从地底回。\r\n草木一时生意动，关河万里冻云开。\r\n宁须生菜传纤手，且引春风入瓦杯。\r\n天北天南问音信，故人何处寄寒梅？"
        },
        {
            "title": "送噩长老",
            "content": "张公洞口云翻海，扬子江头雪打球。\r\n君去兴怀殊不恶，我行风雨奈何愁。\r\n疏狂久负刘伶榼，飘薄空余季子裘。\r\n直待明年二三月，看花骑马过中州。"
        },
        {
            "title": "雨中",
            "content": "江南江北水滔天，羁客相逢亦可怜。\r\n坐觉青山沈席底，行惊白浪上窗前。\r\n鹁鸠衔草栖危塔，鸳鸯飞波浴败船。\r\n转首百蛮寥落甚，绝无茅屋起炊烟。"
        },
        {
            "title": "寄恢长老",
            "content": "眼底纷纷涸辙鱼，道人遇地即安居。\r\n瓦盂香软雕胡饭，松几晴翻贝叶书。\r\n老到世情深脱略，年来生计亦萧疏。\r\n相逢休论当时事，我亦西郊结草庐。"
        },
        {
            "title": "异乡",
            "content": "东山西山生白云，异乡那忍见残春。\r\n野蒿得雨长过树，海燕隔花轻笑人。\r\n每是闭门疏世事，何曾借酒恼比邻。\r\n过从时有相嗔怪，不解潜夫意思真。"
        },
        {
            "title": "看山",
            "content": "昨朝问竹城西去，今日看山湖来来。\r\n酌醪数斗且尽醉，好景百年能几回？野草散光摇翠浪，风花移色闪苍苔。\r\n飞流最是东南急，乘兴无辞杖履陪。"
        },
        {
            "title": "寄吴道子",
            "content": "三月不见吴道子，十日两渡钱塘江。\r\n诗书压架自足乐，风月满坛谁敢降？菖蒲青青绕石壁，薜荔密密缘山窗。\r\n归来不道簿书急，漫对阿戎言老庞。"
        },
        {
            "title": "庚辰元旦",
            "content": "试题春帖纪新年，霭霭青云起砚田。\r\n展卷不知山是画，举头恰喜屋如船。\r\n梅花雪后开无数，杨柳风前困欲眠。\r\n怅望关河无限恨，呼儿沽酒且陶然。"
        },
        {
            "title": "云门山图",
            "content": "十年不到云门寺，忽见若耶溪上山。\r\n落叶不随流水去，长松只在白云间。\r\n当年王谢已寂寞，终古林泉更往还。\r\n所喜二灵多道气，扶藜时复叩紫关。"
        },
        {
            "title": "怀古",
            "content": "会稽岩壑今犹古，王谢经行何所之？感慨传人有余思，风流异代不同时。\r\n春来野水生蒲柳，雨过空山长蒺藜。\r\n异代无人知禹穴，游人来往到今疑。"
        },
        {
            "title": "过武塘",
            "content": "青衫闸转云间路，河水分流过武塘。\r\n客路惯经风雨恶，诗情不减少年狂。\r\n鱼盐市井三吴俗，番岛舟航十丈樯。\r\n杨柳之堤鹅鸭聚，家家茅屋似淮乡。"
        },
        {
            "title": "登竺峰",
            "content": "健步攀缘上碧峰，方知绝顶路岐通。\r\n一生如在九霄上，万景都归两目中。\r\n老鹤独翻珠草露，孤猿啸落桂花风。\r\n青箱家世君休问，江左于今事不同。"
        },
        {
            "title": "下直沽",
            "content": "拍河健橹比长驱，百尺飞帆下直沽。\r\n浩浩碧天秋气肃，堂堂明月夜窗虚。\r\n旌旗两岸芦花影，鼙鼓三声海浪趋。\r\n转首狂歌望西北，淡烟荒草是幽都。"
        },
        {
            "title": "怀古",
            "content": "浮云漠漠云摇天，乳燕翻飞落野田。\r\n轩冕尽知为上客，衣冠谁解说前贤？闭门种菜殊无策，坐石看松不记年。\r\n世事东风吹马耳，锦帆金谷已茫然。"
        },
        {
            "title": "客兴",
            "content": "鹤鸣猿啸近如何，客里枯衣结薜萝。\r\n峡石卧云山气重，江风翻雨树声多。\r\n狂夫对酒评秦法，野老敲檀和楚歌。\r\n谁似酸斋弄奇崛？好诗和梦写渔蓑。"
        },
        {
            "title": "有怀",
            "content": "故人零落各山河，触景其如感慨何？剑槊风生秋气重，琴床月堕夜凉多。\r\n倾杯且得孤怀壮，缆镜那愁两鬓皤。\r\n扰扰黄尘车马客，不知留意在南柯。"
        },
        {
            "title": "秋晚即事",
            "content": "十年湖海挟飞仙，今日凭高思窅然。\r\n关北又添三尺雪，江南别是一般天。\r\n紫髯老将悬清梦，白面儿郎减少年。\r\n说与南阳诸葛道，草庐虽好莫贪眠。"
        },
        {
            "title": "送僧归闽",
            "content": "九月三吴树叶红，闽中浑未觉秋风。\r\n上人忽动乡关念，对客莫辞途路穷。\r\n白发岂无诸老在？青山还与旧时同。\r\n到家检点经行处，应喜庭松雨露浓。"
        },
        {
            "title": "林壑亭",
            "content": "会稽林壑东南胜，结构新亭亦壮哉。\r\n树密不知云出没，山深常听水喧豗。\r\n清幽可许渔樵隐，游赏岂无王谢来？我欲题诗追李杜，风流不是出群才。"
        },
        {
            "title": "江月楼",
            "content": "永嘉城郭如斗样，魁峰兰若倚青霄。\r\n江空月色上楼白，风挟海声连地摇。\r\n高僧居此兴不浅，闲客登临思亦饶。\r\n我欲与君飞舞去，更呼仙子共吹箫。"
        },
        {
            "title": "竹西轩",
            "content": "青山隐隐带江流，江上轩窗面面幽。\r\n来客不辞三径雨，乘凉常得四时秋。\r\n青天影动朝阳凤，落月光移隔水楼。\r\n夜半梦回环佩响，却疑歌吹在扬州。"
        },
        {
            "title": "次韵",
            "content": "生民日日叹零丁，惟听中朝说太平。\r\n万里江山云莽荡，五更风雨剑悲鸣。\r\n桓温岂解知王猛，徐庶从来识孔明。\r\n箫管莫吹关塞曲，野花闲草不胜情。"
        },
        {
            "title": "雪后",
            "content": "今日登高不见山，乾坤混混太清寒。\r\n旧时月色无人识，新岁梅花正好看。\r\n多苦将军居塞北，更怜羁客在长安。\r\n老夫欲语不忍语，倚遍危楼十二阑。"
        },
        {
            "title": "雨中遣兴 其二",
            "content": "故人何日是归年，又听刚风洗瘴烟。\r\n骄马北驰沙似雪，冥鸿南去水如天。\r\n莫愁弦绝蒲萄馆，且喜歌生□□田。\r\n好在岳阳楼上望，洞庭明月正婵娟。"
        },
        {
            "title": "雨中遣兴 其一",
            "content": "黯黯阴阴没大荒，髑髅无语剑生芒。\r\n青山有梦客千里，明月故人天一方。\r\n鹿走平原沙莽莽，龙飞沧海雨浪浪。\r\n相望多少相思意，倚遍危楼尚慨慷。"
        },
        {
            "title": "次韵 其二",
            "content": "野人住处无车马，门外蓬蒿抵树高。\r\n石脚云生三伏雨，屋头松撼五更涛。\r\n田园入画真堪笑，薪水供厨只自劳。\r\n匣底豪曹苔欲满，夜来忽作老龙号。"
        },
        {
            "title": "次韵 其一",
            "content": "老吾濩落忘机久，江湖鸥鸟弗猜疑。\r\n黄花围宅如元亮，白雪满床无子期。\r\n身后虚名定何益，世间多事不须知。\r\n故人有约来招隐，莫待秋风老桂枝。"
        },
        {
            "title": "送宇文子贞",
            "content": "郊居暂辍簿书劳，尚植忠良翊圣朝。\r\n风月一坛光滟滟，天人三策锦飘飘。\r\n清声足重江潮望，直笔宁辞馆阁招。\r\n洛下诸郎竞才俊，岂能无意说渔樵？"
        },
        {
            "title": "即景",
            "content": "江北春深野草芳，江南春浅柳枝黄。\r\n凫鸥得水竞出没，寒雀受风相颉颃。\r\n适意漫提如意舞，醒时不异醉时狂。\r\n昨朝孺子拦街笑，笑杀人间马子长。"
        },
        {
            "title": "满目青山轩",
            "content": "满目青山似画图，道人于此即安居。\r\n不知世上功名好，但觉门前车马疏。\r\n风月四时同笑傲，乾坤千古一蘧庐。\r\n我生亦有林泉癖，欲老衡茅愧不如。"
        },
        {
            "title": "过渔浦",
            "content": "十八里河船不行，江头日日问潮生。\r\n未同待诏于金马，却异看花在锦城。\r\n万里春风归思好，四更寒雨一灯明。\r\n故人湖海襟怀古，能话旧时鸥鹭盟。"
        },
        {
            "title": "会友",
            "content": "昨夜朔风吹地动，起看长剑雪花明。\r\n读书空堕英雄泪，得酒时浇磊块情。\r\n相见抵须言客况，论交殊不愧前盟。\r\n汉家四海承平久，何必区区论贾生。"
        },
        {
            "title": "纪梦",
            "content": "十有一月三十夜，清梦忽然归到家。\r\n对母徐徐言世事，呼儿故故问生涯。\r\n庭前修竹不改色，溪上老梅都是花。\r\n起坐山窗听茶鼎，又思风雨客三巴。"
        },
        {
            "title": "即事 其二",
            "content": "白草黄沙野色分，古今愁恨满乾坤。\r\n飞鸿点点来边塞，寒雪纷纷落蓟门。\r\n风景凄凉只如此，人情浇薄复何论。\r\n知机可有桑乾水，未入沧溟早自浑。"
        },
        {
            "title": "即事 其一",
            "content": "滦水城头六月霜，东华门外草皆黄。\r\n旌旗影动千官惨，斧钺光沈万马忙。\r\n青象不将传国玺，紫驼只引旧毡房。\r\n诸郎不解风尘恶，争指红门入建章。"
        },
        {
            "title": "悼止斋王先生 其三",
            "content": "三月燕山听子规，追思令我泪垂垂。\r\n虽然事业能经世，可惜文章未际时。\r\n霜惨晴窗琴独冷，月明秋水剑双悲。\r\n山河万里人情别，回首春风说向谁？"
        },
        {
            "title": "悼止斋王先生 其二",
            "content": "文采风流今已矣，夫何能见紫芝眉？中天气黯星河惨，南国春寒草木悲。\r\n政事堂堂传两省，论谈娓娓动诸司。\r\n老成如此多关系，青琐诸公泪亦垂。"
        },
        {
            "title": "悼止斋王先生 其一",
            "content": "休致归来与世违，平生所有未全施。\r\n胸中经纬天人识，舌底风雷宰相知。\r\n论道端然见周召，得时元不下皋夔。\r\n南金东箭谁堪拟？绿水青山尽可悲。"
        },
        {
            "title": "漫兴 其三",
            "content": "青山隐隐带滦河，金碧光中望□娑。\r\n五谷不生羊马盛，二仪殊候雪霜多。\r\n打围阵合穹庐转，警跸声传御驾过。\r\n渺渺黄沙天万里，壮心未解说风波。"
        },
        {
            "title": "漫兴 其二",
            "content": "关下险固凭三辅，陇右勾连接四川。\r\n簇簇楼台悬日月，盈盈花草烂云烟。\r\n飚回海上沙飞雪，雨足江南水拍天。\r\n可笑华山陈处士，风流文采却贪眠。"
        },
        {
            "title": "漫兴 其一",
            "content": "白雾黄烟惨百蛮，长年不见鹤书还。\r\n江河万里归沧海，山岭千重走剑关。\r\n白首词臣空堕泪，青春才子强回颜。\r\n旧愁新恨知多少？都在闲花野草间。"
        },
        {
            "title": "寄东邻唐彦常",
            "content": "桐木散阴邻屋壁，子居巷东我巷西。\r\n绣衣耀日轻拂袂，白马蹑云新凿蹄。\r\n湖上笑歌多载酒，夜来归去醉如泥。\r\n春风又别四十日，安得看山同杖藜？"
        },
        {
            "title": "漫兴 其三",
            "content": "风花片片落瑶台，江北江南春未回。\r\n老子胸中自潇洒，故乡何处却徘徊。\r\n海云挟雨连天黑，江鹳如人近屋来。\r\n景物相看只如此，沽杯且放好怀开。"
        },
        {
            "title": "漫兴 其二",
            "content": "中天积翠郁层阴，雪瀑遥飞落远岑。\r\n白月夜分双鹤舞，清风时听万松吟。\r\n放怀尽可从诗酒，行乐何须论古今。\r\n我欲与君飞两舄，题诗刻竹满山林。"
        },
        {
            "title": "漫兴 其一",
            "content": "隐几看山与世违，当门种竹亦无机。\r\n五更骤雨随风过，满眼落花如雪飞。\r\n每为注书消夜烛，亦常沽酒点春衣。\r\n今朝急报任公子，昨日苍苔满钓矶。"
        },
        {
            "title": "送边伯京之闽",
            "content": "边郎辟掾南闽去，马首春光正十分。\r\n路夹海棠行锦障，江涵山翠拥罗文。\r\n简书可励风云会，韬略能夷虎豹群。\r\n若向武夷山下过，为余传语杜徵君。"
        },
        {
            "title": "听秋轩",
            "content": "人世红尘高没马，老禅方丈足清幽。\r\n入门便觉气侯别，历耳似知天地秋。\r\n不羡书生能作赋，却怜游子太多愁。\r\n夜来树影飘零尽，明月无端生屋头。"
        },
        {
            "title": "徐竹隐",
            "content": "连江修竹静郊居，门外阴阴千亩余。\r\n直节不移高士操，息交那与俗人书。\r\n卧听翠雨飞瓴甋，笑挹清风过绮疏。\r\n却扫红尘喧境寂，岁寒分席待樵渔。"
        },
        {
            "title": "发古塘",
            "content": "秋风篱落菊花黄，满眼江山似故乡。\r\n投老无家真可笑，长年为客尚能狂。\r\n青苔蚀尽床头剑，白日消磨镜里霜。\r\n闻道中州凋弊甚，忘机不解说凄凉。"
        },
        {
            "title": "寄天台丁仲容",
            "content": "去年脚底生茧瘤，今年巾中华发稠。\r\n读书不敢略字过，得酒岂徒成醉休？关山杳杳绝飞鸟，江海凄凄无钓舟。\r\n好风良夜那可已，思君时复一登楼。"
        },
        {
            "title": "悼达兼善平章",
            "content": "出师未捷身先死，忠义如公更不多。\r\n岂直文章惊宇宙？尚余威武振山河。\r\n中原正想刘安世，南海空思马伏波。\r\n老我未能操史笔，怀思时复动哀歌。"
        },
        {
            "title": "遇昭瑞宫次韵 其二",
            "content": "金屋无人玉殿开，青蒲埋没遍莓苔。\r\n旧愁隐隐随烟浪，新恨绵绵入草莱。\r\n红叶已随流水去，黄门空忆看华来。\r\n东南富贵消磨尽，留得荒村古将台。"
        },
        {
            "title": "遇昭瑞宫次韵 其一",
            "content": "红花翠竹满江皋，依约仙山驾巨鳌。\r\n月下每听来鹤佩，云中时复见龙袍。\r\n西江日薄潮声小，北极天开王气高。\r\n咫尺山河移版籍，书生徒尔说英豪。"
        },
        {
            "title": "别金陵",
            "content": "六朝旧迹俱寻遍，千古英雄一笑休。\r\n黄叶乱随秋雨落，长江空带楚天流。\r\n樽前有客翻新调，白下无人说故侯。\r\n明日西风天色好，吹箫骑鹤上扬州。"
        },
        {
            "title": "建康层楼",
            "content": "层楼危构出层霄，把酒登临客恨饶。\r\n草色不羞吴地短，雁声空落楚天遥。\r\n江山如画知豪杰，风月无私慰寂寥。\r\n六代繁华在何处？败红残绿野萧萧。"
        },
        {
            "title": "金陵怀古",
            "content": "坏墙幽径草青青，何处园林是旧京？\r\n海气或生山背雨，江潮不到石头城。\r\n英雄消歇无人语，形势周遭夕照明。\r\n回首长干思无限，水风杨柳作秋声。"
        },
        {
            "title": "题申屠子迪篆刻卷",
            "content": "我昔闻诸太古初，冯翊窅窅安可摸。\r\n自从庖羲得龙马，奇偶变化滋图书。\r\n结绳之政由此毁，蝌蚪鸟迹纷坛起。\r\n后来大小二篆生，周称史籀秦夸李。\r\n只今相去几百年，字体散漫随云烟。\r\n岐阳石鼓土花蚀，绎山之碑野火然。\r\n纵有秦铭刻岑石，冰消雪剥无踪迹。\r\n书生好学何所窥？每展史编空叹息。\r\n樊山先生东鲁儒，好古博雅耽成癯。\r\n八分小篆纯古法，凿石置之东南隅。\r\n白石光芒争照耀，满城走看嗟神妙。\r\n向来传写何足珍，枣木空贻后人诮。\r\n徐公手摹烽火尘，金陵近刻殊失真。\r\n那如此本意太淳，丞相李斯下笔亲。\r\n申屠墨庄有传授，法度森严非苟苟。\r\n岂惟后学得所师？万世千秋垂不朽。"
        },
        {
            "title": "梅花",
            "content": "三月东风吹雪消，湖南山色翠如滴。\r\n一声羌管无人见，无数梅花落野桥。\r\n【译文】：三月春风吹拂，冰雪渐渐消融，湖的南面山色翠绿，如同被水淋洗过。 \r\n听到一声悠悠的羌管，却无人出现，只见无数的梅花，飘落在野桥上。"
        }
    ]
}