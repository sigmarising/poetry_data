{
    "dynasty": "明",
    "author": "杨基",
    "intro": "杨基（１３３２－？），字孟载，号眉庵，原籍嘉定州（今四川省乐山县），生于吴县（今属江苏省）。明洪武时，做过湖广使和山西按察使。有诗名，诗风清俊纤巧。和高启、张羽、徐贲并称为\"吴中四杰\"。",
    "items": [
        {
            "title": "立夏前一日有赋",
            "content": "渐老绿阴天，无家怯杜鹃。\r\n东风有今夜，芳草又明年。\r\n蚕熟新丝后，茶香煮酒前。\r\n都将南浦恨，聊寄北窗眠。"
        },
        {
            "title": "秋斋杂赋（五首）",
            "content": "逻卒去不返，行人愁未回。\r\n正须犀作甲，毋用玉为杯。\r\n清泪寻常落，丹心早晚灰。\r\n交仍期管鲍，书或似邹枚。"
        },
        {
            "title": "湘汉秋晴图",
            "content": "读书不愿贤良举，朝醉霸陵暮湘渚。\r\n两鬓从添镜里霜，十年听遍江南雨。\r\n呼鹰台上爱秋清，鹦鹉洲前看晚晴。\r\n红叶蝉声湘寺远，碧潭鸿影汉川明。\r\n湘波汉水愁无尽，画里江山聊一哂。\r\n举世唯称王仲宣，当时亦有周公瑾。"
        },
        {
            "title": "到江西省看花次韵（四首）",
            "content": "东湖东畔柳枝长，满苑飞花乱夕阳。\r\n何处祓除儿女散，过来流水郁金香。"
        },
        {
            "title": "沙河舟中",
            "content": "旅怀归正急，春色到非遥。\r\n草际风初泛，兰心雪未消。\r\n鹭明欺白发，鸥快避轻桡。\r\n得遂归田计，殊恩感圣朝。"
        },
        {
            "title": "句曲秋日郊居杂兴（十首）",
            "content": "地与华阳近，三峰独往来。\r\n草香千品药，松老一身苔。\r\n书怪猿偷读，门经鹿撞开。\r\n墙东有修竹，移向北庭栽。¤"
        },
        {
            "title": "七月三十日祖母初度时年八十九",
            "content": "白发青瞳寿者身，每逢佳节话咸淳。\r\n百年未尽四千日，来岁还周九十春。\r\n迁客无家空望拜，孤臣有表竟谁陈。\r\n今朝风雨茅茨底，应对儿孙说远人。"
        },
        {
            "title": "句曲秋日郊居杂兴（十首）",
            "content": "窗掩辉辉竹，炉消细细香。\r\n无风寒尚浅，有雨夜偏长。\r\n饥鼠艺橐，枯萤委破囊。\r\n十年江海梦，此夕讵能忘。¤"
        },
        {
            "title": "壶中二色桃花",
            "content": "素颊映红腮，西园共折来。\r\n怜渠竟先落，知是最先开。"
        },
        {
            "title": "句曲秋日郊居杂兴（十首）",
            "content": "出门山气夕，循径入谿阴。\r\n野水经寒浅，秋风到晚深。\r\n草潜惊鹘兔，莎露啄鱼禽。\r\n自采黄花嗅，谁知独步心。¤"
        },
        {
            "title": "谒小姑庙",
            "content": "月帔星冠敞翠屏，白腮红颊两眉青。\r\n鱼鳞小殿波纹滑，龙尾长旗雨气腥。\r\n巫女沉牛歌宛转，彭郎回马拜娉婷。\r\n兰舟愿祝东风便，一夜夷犹过洞庭。"
        },
        {
            "title": "哭高季迪旧知",
            "content": "鹦鹉才高竟殒身，思君别我愈伤神。\r\n每怜四海无知己，顿觉中年少故人。\r\n祀托友生香稻糈，魂归丘陇杜鹃春。\r\n文章穹壤成何用，哽咽东风泪满巾。"
        },
        {
            "title": "送谢雪坡防御出郭团练",
            "content": "朝催筑城夫，暮点团结兵。\r\n民民皆动摇，一日十数惊。\r\n所赖官长贤，抚劳得众情。\r\n防御出郊来，父老拜且迎。\r\n垂髫及戴白，罗列车下听。\r\n官家百万师，自足与寇争。\r\n汝自守汝乡，汝自保汝生。\r\n闲暇苟不虞，仓卒恐见倾。\r\n我当徼汝劳，薄尔赋税征。\r\n父老共感激，阗然动欢声。\r\n旌旗洎甲矛，五色稍鲜明。\r\n岂惟备抄掠，大敌固可婴。\r\n问君何能然，子弟卫父兄。\r\n平川雨初收，马嘶鼓厓厓。\r\n相送不同往，极目秋鹰横。"
        },
        {
            "title": "句曲秋日郊居杂兴（十首）",
            "content": "渐老爱秋光，升沉意两忘。\r\n雁声偏到枕，虫响故依床。\r\n薜荔千林雨，芙蓉一树霜。\r\n故园丛菊在，衰飒为谁香。¤"
        },
        {
            "title": "江村杂兴（十三首）",
            "content": "判醉望愁醒，愁因醉转增。\r\n已归仍似客，投老渐如僧。\r\n诗兴风楼笛，棋声雪舫灯。\r\n莫言浑不解，此事野夫能。¤"
        },
        {
            "title": "舟泊南湖有怀（二首）",
            "content": "单罗小扇夹纱衣，冠子梳头插翠薇。\r\n知是范家园里醉，无人不戴杏花归。"
        },
        {
            "title": "闻官军南征解围有日喜而遂咏（二首）",
            "content": "官军闻说下扬州，梦里扶摇赋远游。\r\n天运未容人力胜，民心须顺物情求。\r\n遭逢丧乱生何补，见得升平死即休。\r\n沽取一壶花下酌，弟兄儿女笑相酬。"
        },
        {
            "title": "闻雪坡将还吴门",
            "content": "桑叶重重戴胜飞，行人多报故人归。\r\n鬓从别后星星出，花到春深树树稀。\r\n诗喜官闲能不废，身缘谋拙事多违。\r\n便须出郭相迎迓，遮莫南风雨满衣。"
        },
        {
            "title": "用前韵书事",
            "content": "春来不到凤凰坡，辜负江头《白苎》歌。\r\n轻薄衣裳宜换夹，软红泥土不沾靴。\r\n莺缘梦短嗔啼早，雨为花疏厌听多。\r\n只恐新晴便零落，南风吹老树阴萝。"
        },
        {
            "title": "舟中有感",
            "content": "水性日就下，大江日东驰。\r\n不知舟行远，但觉青山移。\r\n我方念俦侣，手反坐拄颐。\r\n天风吹衣裳，明月来相随。\r\n乘流非不住，逝者乃如斯。\r\n滔滔适意中，忽然令人悲。\r\n壮岁难再得，修名安可期。"
        },
        {
            "title": "听老京妓宜时秀歌慢曲",
            "content": "春云阴阴围绣幄，梨花风紧罗衣薄。\r\n白头官妓近前歌，一曲才终泪先落。\r\n收泪从容说姓名，十三歌学郭芳卿。\r\n先皇最爱芳卿唱，五凤楼前乐太平。\r\n鼎湖龙去红妆委，此曲宜歌到人耳。\r\n潜向东风作慢腔，梨园不信芳卿死。\r\n从此京华独擅场，时人争识杜韦娘。\r\n芙蓉秋水黄金殿，芍药春屏白玉堂。\r\n风尘回首江南老，衰鬓如丝颜色槁。\r\n深叹无人听此词，纵能来听知音少。\r\n说罢重歌尔莫辞，我非徒听更能知。\r\n樽前多少新翻调，一度相思一皱眉。"
        },
        {
            "title": "送张教谕",
            "content": "鉴湖五月凉风起，荷叶荷花香旎旎。\r\n先生到县花正开，濯足船头弄秋水。\r\n圣朝复兴文武科，诸生习射更弦歌。\r\n他年大比登髦俊，应报新昌县里多。"
        },
        {
            "title": "夜过市汊驿时酒醒月出有怀幕中诸友（驿在丰",
            "content": "驿楼枕回洲，湍汊声活活。\r\n霜芦花犹泛，烟柳叶渐脱。\r\n月出凫雁鸣，孤艕寒江阔。\r\n酒缘风力退，诗苦真景夺。\r\n何处寄相思，浮云楚天末。\r\n\r\n【注释】：【原题】：\r\n夜过市汊驿时酒醒月出有怀幕中诸友（驿在丰城北）"
        },
        {
            "title": "故山春日（四首）",
            "content": "梨花两枝春可怜，下马折花山径边。\r\n山中人家改新火，隔树吹来榆柳烟。"
        },
        {
            "title": "皂角滩",
            "content": "烟萝毵树蒙松，夏绿更换春花红。\r\n千山万山无所听，鹧鸪杜宇啼春风。\r\n穹崖斓斒高百尺，快剑无痕镵翠碧。\r\n宝气朝凝五色霞，丹光夜烛三分日。\r\n我从章江出彭蠡，巴陵长沙洞庭尾。\r\n看遍衡庐两岸山，行尽潇湘一江水。\r\n轻舠短楫辞零陵，似与乱石争功能。\r\n牛刀惯熟中肯綮，郢斧神捷回锋棱。\r\n男儿性命固可惜，底事矜夸向群石。\r\n鸥边短草一枝筇，牛背斜阳数声笛。"
        },
        {
            "title": "湘江道中思常宗",
            "content": "暮江散微雨，风定波自碧。\r\n一鹭立不飞，双鸿递相直。\r\n余烟菱女唱，新月渔郎笛。\r\n此处忽怀人，相思杳何极。"
        },
        {
            "title": "春梦（二首）",
            "content": "春梦复春梦，春梦有谁醒。\r\n昨日梨花白，今朝杏子青。"
        },
        {
            "title": "潭州杂怀",
            "content": "桃花深红杏花白，红白花开弄春色。\r\n东风一片落衣裾，肠断江南未归客。"
        },
        {
            "title": "望南岳",
            "content": "我从匡庐来，但觉诸山低。\r\n嵯峨望衡岳，云霄与之齐。\r\n下有赤蛇蛰，上有朱雀栖。\r\n仰瞻祝融拔，俯揖紫盖迷。\r\n五岭皆培霡，三江为涔蹄。\r\n巍然南服尊，嵩霍相提携。\r\n封秩崇君称，诸神咸朝。\r\n丹书篆宝册，万古封金泥。\r\n百王重祀典，赤缫藉玉圭。\r\n自非精灵通，牲帛劳焚赍。\r\n余方向远道，无由陟层梯。\r\n苍苍烟霞中，喔喔闻天鸡。\r\n缅思昌黎伯，恭默开云霓。\r\n灵贶自昭格，诚敬良可稽。\r\n斯人久云没，感念徒含凄。"
        },
        {
            "title": "潇湘八景",
            "content": "右远浦归帆。\r\n江横秋烟白，日落寒沙浅。\r\n鸿雁万里来，翩翩下平远。\r\n欲堕更低飞，斜行两三转。¤"
        },
        {
            "title": "郡斋养疴呈醉樵内史（二首）",
            "content": "小轩新沐喜神清，短帻单衣觉渐轻。\r\n松下琴书晴亦润，竹西窗户晚犹明。\r\n愁来对酒心先醉，病后看花意懒行。\r\n却忆故山深处立，绿萝千树叫流莺。"
        },
        {
            "title": "春风行",
            "content": "春风吹花快如剪，柳条婆娑颜色浅。\r\n四更急雨作轻寒，零落余香上苔藓。\r\n街泥污人不出户，强以一樽聊自遣。\r\n西家酒熟复苦贵，收拾春衣倩人典。\r\n斋厨久断鱼肉腥，细嚼芹菹胜禁脔。\r\n时平戚戚恐寒饥，况乃厄运愁不免。\r\n丑妻念我忧无薪，私爨破箦炊户楗。\r\n客来嗟吁但枯坐，惭愧不得具茶荈。\r\n今朝棠梨开一花，天气自佳日色篽。\r\n西南诸峰宛在望，暖霭晴烟张翠筜。\r\n去年骢马虎丘前，醉折樱桃随步辇。\r\n只今咫尺烽火隔，高栅长营依堑转。\r\n极目郊原草树空，那得锄犁到沟畎。\r\n东吴自经五世乱，四百余年绝兵燹。\r\n物盛还衰满则亏，此理甚明知者鲜。\r\n嗟予亲老诸弟隔，昼夜蹙额眉不展。\r\n巷哭邻呼不敢闻，何暇谆谆问牛喘。\r\n楼前旌旗芳草阔，紫燕未归帘半卷。\r\n呼儿插花向晴昊，手把短须吟更拈。\r\n准拟青鞋到处游，绕堤蒲柳春泥软。"
        },
        {
            "title": "送方以亨还吴兴（三首）",
            "content": "草有不可偃，木有不可雕。\r\n人心非秋蓬，安得随风飘。\r\n怜君玉雪姿，明月当清宵。\r\n葳蕤紫荆花，辉映非一朝。\r\n噰噰寒江雁，去去谁能招。¤\r\n\r\n【注释】：【注释】：\r\n（以亨来洪都省兄以常，予因与之游者累月。既而将还吴\r\n兴，其兄录所赠诗见示，余喜而作三章以饯之。）"
        },
        {
            "title": "登绳金塔望庐山",
            "content": "过鲁必谒岱，入洛须望嵩。\r\n嗟余夜半入彭蠡，月黑不见香炉峰。\r\n明登望湖亭，雨气何空蒙。\r\n山僧指点笑五老，正在烟云中。\r\n今朝蹑层梯，高标揭晴空。\r\n匡庐远出百里外，紫翠映带春霞红。\r\n虽云仿佛见颜色，已觉浩荡开心胸。\r\n在山看青山，佳处未尽逢。\r\n不如迥立万仞表，一日览尽千玲珑。\r\n何当生羽翰，两腋乘天风。\r\n不论雨雪与晴霁，回翔下上饱玩八面青芙蓉。"
        },
        {
            "title": "感怀（十四首）",
            "content": "东邻夜从军，西邻晓上官。\r\n一为死别愁，一为知己欢。\r\n欢者承新恩，拂拭头上冠。\r\n愁者嘱妻孥，结束跨下鞍。\r\n悲欢何不同，一危复一安。\r\n黄尘障东华，平地生波澜。\r\n朝荣夕赐死，转盼异暑寒。\r\n寄语承恩人，莫叹从军难。"
        },
        {
            "title": "发衡州（一本题作《白发》）",
            "content": "五日白一发，十日皱一肤。\r\n人生冰雪容，终作靴纹粗。\r\n今朝清镜中，已与昨日殊。\r\n不忧须眉苍，但恐皮肉枯。\r\n肉枯亦常理，所念非壮图。\r\n有亲恩最深，抚养劳勤劬。\r\n怜我幼失怙，爱我如掌珠。\r\n斯恩未及报，不敢忘须臾。\r\n书来得凶问，哀顿空号呼。\r\n衣衾与棺敛，弗得亲走趋。\r\n家山在万里，那能返故都。\r\n树头哑哑啼，愧杀返哺乌。\r\n有子初学言，行步要母扶。\r\n已解索梨栗，未知识之无。\r\n重在托宗祀，岂暇问贤愚。\r\n弟妹皆漂零，远在天一隅。\r\n仲氏久无信，梦中时友于。\r\n艰难斥卤滨，何以保微躯。\r\n计工当已还，母乃东归吴。\r\n童仆各分飞，仅有赤脚奴。\r\n竛竮苦肺疾，终夜声呜呜。\r\n怜渠亦解事，剪伐供樵苏。\r\n异乡骨肉远，赖此相支吾。\r\n嗟我客梁楚，只身亦崎岖。\r\n白昼畏豺虎，夜防狸与狐。\r\n所赖筋力强，窜伏幸无虞。\r\n今年觉衰倦，自怯行远途。\r\n东风洞庭波，落日青草湖。\r\n鱼龙来欺人，烟涛惨模糊。\r\n兹晨过衡阳，霁景差可娱。\r\n桃花白练带，春水绿菰蒲。\r\n感此颜色妍，暂使忧心苏。\r\n万事信有命，抚膺长叹吁。"
        },
        {
            "title": "寓江宁村居病起写怀（十首）",
            "content": "十里吴堤踏暖尘，老怀忽忆故乡春。\r\n泥金孔雀裁歌扇，刻玉麒麟压舞茵。\r\n翠袖锦筝邀上客，画船银烛照归人。\r\n而今白发东风里，疑是前身与后身。¤"
        },
        {
            "title": "舟入蔡河怀徐幼文",
            "content": "忆初见君江浦外，七尺长身齿含贝。\r\n君年未冠复新婚，锦带吴钩紫丝佩。\r\n豪姿侠气飒萧爽，春鸿轻便秋隼快。\r\n结交梁楚燕赵间，追慕廉蔺羞郭解。\r\n誓将弓槊事鞍马，耻作寒儒服巾带。\r\n余时琐屑笺虫鱼，折几寒灯写秋芥。\r\n相逢一笑恍自失，不异低岑仰高岱。\r\n杀鸡为黍三日谈，深中肯綮入襜骱。\r\n方喜师君竟兄我，卮酒动辄受百拜。\r\n停觞烂熳出险语，磔裂鬼胆穷百怪。\r\n天然清真去雕饰，王嫱西施洗铅黛。\r\n漱芳隽腴再三读，项上之脔左手蟹。\r\n技痒砺秣互掎角，十捷一二八九败。\r\n余实羡君敏且博，君亦怜余强而迈。\r\n英雄敢夸君与我，强弱不止楚敌蔡。\r\n孟潴豪士渤海高，时复峙足如鼎鼐。\r\n高才于我十倍我，尚叹追君力不逮。\r\n纵横千字戚生笔，迭宕百韵余公莱。\r\n僧房秋迥钵声长，雪屋香销烛痕在。\r\n清游未竟夕漏终，落月残星悲一慨。\r\n激烈正醉金陵酒，漂泊共泛濠梁载。\r\n城荒地僻生计拙，时脱春衫倩人卖。\r\n破楼夜雨邻钟急，委巷秋风茅屋坏。\r\n斯时愁绝正难禁，君独相看劝余耐。\r\n别来奔走向西洛，面色痿黧病新差。\r\n章台握手须臾立，胸臆梗塞若有碍。\r\n平生耻作儿女悲，此别戚戚若有慨。\r\n今朝过蔡将入陈，渐见舟舻舣滩濑。\r\n平漪细石鱼跳渚，斜日低烟雁横塞。\r\n相思无奈客中愁，聊述长歌歌一再。"
        },
        {
            "title": "寓江宁村居病起写怀（十首）",
            "content": "不知残雪是春光，起见轻云覆野塘。\r\n春草春江相妒绿，新莺新柳斗争黄。\r\n囊无太史新颁历，衣有容台旧赐香。\r\n但使清尊花底醉，任教白发镜中长。¤"
        },
        {
            "title": "方氏园居（七首）",
            "content": "北墅花连屋，东园菊绕庄。\r\n病长陪客坐，老不厌人狂。\r\n鹅鸭双陂雨，楂梨小树霜。\r\n他年倘相遇，里邑定名方。¤"
        },
        {
            "title": "长江万里图",
            "content": "我家岷山更西住，正见岷江发源处。\r\n三巴春霁雪初消，百折千回向东去。\r\n江水东流万里长，人今漂泊尚他乡。\r\n烟波草色时牵恨，风雨猿声欲断肠。"
        },
        {
            "title": "寄张学录孟兼揭应奉孟同二文学",
            "content": "何用聪明万卷书，自须卑陋一廛居。\r\n草于闲处生偏密，花到春深看渐疏。\r\n绿水满渠浇药后，青山无数卷帘初。\r\n相过莫道柴门窄，细柳高槐可荫车。"
        },
        {
            "title": "梦故人高季迪（二首）",
            "content": "惊人新句叹无前，故态疏狂似少年。\r\n便写锦囊三百首，为君披咏步凉天。"
        },
        {
            "title": "残雪",
            "content": "庭雪半消残，犹存旧腊寒。\r\n春风如有意，留待隔年看。"
        },
        {
            "title": "十二红图",
            "content": "何处飞来十二红，万年枝上立东风。\r\n楚王宫殿皆零落，说尽春愁暮雨中。"
        },
        {
            "title": "闻蝉",
            "content": "眉庵四十未闻道，偶于世事无所好。\r\n寻常惟看东家竹，屈指十年今不到。\r\n微躯之外无长物，寒暑一裘兼一帽。\r\n妻孥屡叹升斗绝，不独无烟亦无灶。\r\n身轻自笑可驾鹤，眼明岂止堪窥豹。\r\n人情世故看烂熟，皎不如污恭胜傲。\r\n有瑕可指未为辱，无善足称方入妙。\r\n此意于今觉更深，静倚南风听蝉噪。"
        },
        {
            "title": "感怀（十四首）",
            "content": "善斗须扼吭，善战须抟膺。\r\n楚不都关中，卒为汉所倾。\r\n洛阳非用武，况乃居彭城。\r\n曹公失荆州，致使吴蜀争。\r\n五马渡江南，神孙终莫平。\r\n元师破襄阳，宋社忽已更。\r\n制胜在得势，勿云险可轻。¤"
        },
        {
            "title": "梅杏桃李",
            "content": "深深翠竹映婵娟，湘女梳妆立晓烟。\r\n流水落花成怅望，舞裙歌袖是因缘。\r\n也无人折休相妒，才有莺啼更可怜。\r\n却忆东阑碧千叶，暖风香雨为谁妍。¤\r\n\r\n【注释】：【注释】：\r\n（右杏花。）"
        },
        {
            "title": "舟中闻邻船吴歌有怀幼文来仪",
            "content": "轻帆短楫溯烟波，叠渚回舟奈远何。\r\n一路诗从愁里得，二分春向客中过。\r\n江通汉水晴偏绿，山入湘云晚更多。\r\n何处思君肠欲断，楚妃祠下听吴歌。"
        },
        {
            "title": "发南浦",
            "content": "开船别西山，迤向南浦。\r\n帆轻去自速，初不用篙橹。\r\n苍苍烟中树，橐橐响斤斧。\r\n一女沙上汲，众渔洲畔语。\r\n我行岁云晏，况复远俦侣。\r\n回首北归鸿，翩翩下寒渚。"
        },
        {
            "title": "江村杂兴（十三首）",
            "content": "清流曲几回，吃饭此山隈。\r\n歌断怜莺续，诗迟畏酒催。\r\n晚晴初见月，春尽尚逢梅。\r\n归路缘江熟，支筇不用陪。¤"
        },
        {
            "title": "清明怀故园",
            "content": "缕缕轻烟细细风，秋千池馆万家同。\r\n高低草色相参绿，深浅桃花各自红。\r\n人意尽随流水去，风光都在笑声中。\r\n多情白发并州客，坐对西南雪满峰。"
        },
        {
            "title": "西省海棠（有序）",
            "content": "山西公子虬髯客，到处寻梅认香白。\r\n春风省掖海棠开，暂去还来抛不得。\r\n嗟我有癖常自笑，不意逢君同此癖。\r\n晓窗云暖风日妍，数朵娉婷春半拆。\r\n睡损红绡腻有痕，舞酣金殿娇无力。\r\n银灯不如微月照，珠帘更着疏烟隔。\r\n飞燕轻盈富贵姿，玉环态度神仙格。\r\n此日凝妆青琐外，当时擅宠沉香北。\r\n繁开似妒却冥冥，半吐欲言终默默。\r\n岂惟人爱亦自爱，不独春惜当谁惜。\r\n细雨重阴也看来，莫对空枝慢相亿。\r\n\r\n【注释】：【注释】：\r\n（山西陈则威，以晋无梅花，以管勾职初来江西，即求识\r\n之。省左掖东槛有海棠一小树，则威尤钟爱之。日数次至\r\n花下，风雨昏暮不忍去也。尝索余赋诗，余时迫于案牍，\r\n不暇。舟行湘中，梨杏桃李每得厌观，独无海棠，因赋此\r\n补其缺云。）"
        },
        {
            "title": "二美人图",
            "content": "半晌无言却敛眉，玉簪斜堕翠鬟欹。\r\n相逢莫说伤心事，才入深宫自得知。"
        },
        {
            "title": "白头母吟",
            "content": "白头母，乌头妇，妇姑啼寒抱双股。\r\n妇哭征夫母哭儿，悲风吹折庭前树。\r\n家有屋，屯军伍，家家有儿遭杀虏。\r\n越女能嘲楚女词，吴人半作淮人语。\r\n东营放火夜斫门，白日横尸向官路。\r\n母言我侬年少时，夫妻种花花绕蹊。\r\n夫亡子去寸心折，花窦花窠成瓦埒。\r\n十年不吃江州茶，八年不归姊妹家。\r\n兰芽菊本已冻死，惟有春风荠菜花。\r\n只怜新妇生苦晚，不见当时富及奢。\r\n珠帘台榭桃花坞，笙歌院落王家府。\r\n如今芳草野乌啼，鬼火磷磷日未西。\r\n侬如叶上霜，死即在奄忽。\r\n新妇固如花，春来瘦成骨。\r\n妇听姑言泪如雨，妾身已抱桥边柱。\r\n纵使征夫戍不归，芳心誓不随波去。"
        },
        {
            "title": "江村杂兴（十三首）",
            "content": "江月盈盈白，墟烟细细阴。\r\n茅茨孤碓急，机杼一灯深。\r\n短笛多悲调，长歌少醉吟。\r\n自怜知己尽，空负壁间琴。¤"
        },
        {
            "title": "感怀（十四首）",
            "content": "清霜凋百草，亦令脆者坚。\r\n士不遇患难，智虑何由全。\r\n玄德髀肉生，重耳十九年。\r\n一为三国雄，一称五霸贤。\r\n苟不辨菽麦，何足揽大权。\r\n至今巴蜀人，叹息后主禅。¤"
        },
        {
            "title": "惜昔行赠杨仲亨",
            "content": "嗟我忆昔来临濠，亲友相送妻孥号。\r\n牵衣上船江雨急，辟历半夜翻洪涛。\r\n濠州里长我所识，怜我一月风波劳。\r\n呼儿扫榻妾置酒，买鱼炊饭羞溪毛。\r\n酒酣话旧各涕泣，邻里怪问声嘈嘈。\r\n明朝府帖促盖屋，旋飖瓦砾除蓬蒿。\r\n大竹为楹小榱桷，覆以菅草并索寔。\r\n君时亦自长干来，为我远致书与袍。\r\n密行细字读未了，苦语渫渫如蚕缫。\r\n收书再拜问所历，灯影照夜吴音操。\r\n异乡寂寞遇知己，欢喜岂止馈百牢。\r\n藤牵萝绕互依附，濡沫相润脂和膏。\r\n薰风昼眠竹几静，落叶夜掩柴门高。\r\n黄须为汲东井水，翠袖或送西家醪。\r\n中书大官捧檄下，霜鹘脱旋鹰解绦。\r\n君前挽鞘我后策，陟险攀峻随猿猱。\r\n饥肠午渴掬涧饮，甘滑不啻青葡萄。\r\n到家仓卒席未暖，复此赴汴同轻舠。\r\n崖高水涩石溜急，时复著力撑长篙。\r\n予生有弟皆异域，漂泊幸与君逢遭。\r\n君才自是伯者佐，比拟管乐卑萧曹。\r\n方期补劓拯焚溺，讵肯析利穷秋毫。\r\n比来县邑久芜废，亦有桑柘柤梨桃。\r\n遗民可鸠业可复，应屈君辈挥牛刀。\r\n他时解绶归故里，相期结居吴江皋。"
        },
        {
            "title": "句曲秋日郊居杂兴（十首）",
            "content": "落叶拥柴扉，村深客过稀。\r\n晓车分谷去，晚笛饭牛归。\r\n渔负雨蓑立，鸟衔霜果飞。\r\n此中真小隐，予亦久忘机。"
        },
        {
            "title": "寄海盐杨寨官",
            "content": "海屿通村险，边城出敌遥。\r\n旗灯秋雨塞，铃柝夜沟潮。\r\n士饱争投石，农闲数舞箾。\r\n毋令废收获，高陇有枯苗。"
        },
        {
            "title": "苎隐为句曲山人翟好问作",
            "content": "种桑百箔蚕，种苎千匹布。\r\n先生种苎不种桑，布作衣裘布为巘。\r\n桃花雨晴水满塘，乌纱白苎春风香。\r\n野樵山葛不敢并，越罗川锦争辉光。\r\n儿童漾纱妇纺织，卖布得钱还买帛。\r\n黄绵大袄一冬温，白雪中单半襟窄。\r\n今年苎好亩百斤，堆场积圃长轮囷。\r\n床头白酒夜来熟，杀鸡煮鸭邀比邻。\r\n东家种桑青绕屋，官绢未输空杼轴。\r\n妇姑相对叹无衣，先生饭饱方扪腹。"
        },
        {
            "title": "潇湘八景",
            "content": "右渔村夕照。\r\n孤塔望中青，钟声隔洞庭。\r\n苍山不可及，烟阔浪冥冥。\r\n忆似寒山寺，枫桥半夜听。¤"
        },
        {
            "title": "送李琴川谪临海",
            "content": "南风雨来尘作泥，稻花豆荚生初齐。\r\n一人失意解官去，席上众宾颜色低。\r\n车欲发未忍别，感慨握手立大堤。\r\n绿荷为杯树为盖，碧酒荡漾青琉璃。\r\n兹行蠲热向瓯越，只尺浙水分东西。\r\n或登云门探禹穴，或上雁岩闻天鸡。\r\n天台桃花千万树，中有睍睆黄莺啼。\r\n虽云窜谪异忧喜，眺望自可穷天梯。\r\n韩潮柳播夜郎白，吉士往往遭倾挤。\r\n蕉中之鹿塞翁马，此事何足含悲凄。\r\n但嗟灵物困污渎，无一出手相提携。\r\n不然宠辱实命致，毋乃天不哀群黎。\r\n渡江秋风未十日，织女值嫁牵牛妻。\r\n自甘沉匿守太拙，宁复乞巧陈瓜梨。\r\n嗟余遘患屡迁逐，亲见郿坞争燃脐。\r\n金多位重胡足恃，顷刻变化如云霓。\r\n君年五十发漆黑，壮气郁郁冲端倪。\r\n骅骝历块偶暂蹶，终展奋迅追风蹄。\r\n经过虎阜坐石壁，为我拂拭苔中题。"
        },
        {
            "title": "出台复还洪都",
            "content": "福至本无象，祸来非有因。\r\n方忧触罗网，遽喜辞妖尘。\r\n念此蓬藋姿，忽遘蹇与屯。\r\n仓黄圜扉中，日夕与死邻。\r\n皇明眷私照，寒谷回阳春。\r\n既免在涤牲，复纵充庖鳞。\r\n重沐饬冠裳，济溺立要津。\r\n道路与我庆，况我骨肉亲。\r\n归来向妻孥，秉烛语及晨。\r\n犹疑是梦寐，欢乐恐未真。\r\n嗟余抑何艰，坎惣多苦辛。\r\n弱无胜力锥，而欲举万钧。\r\n羸牛服盐车，遥遥西入秦。\r\n进逢九阪危，退迫尺棰嗔。\r\n敢惜筋力疲，所虑车摧轮。\r\n哀鸣徒嗷嗷，仰诉空谆谆。\r\n听者无不怜，谁复为解颦。\r\n终当脱羁鞅，沧波浩难驯。"
        },
        {
            "title": "春日杂咏（二首）",
            "content": "陋巷荒芜野趣浓，小溪春水恰船通。\r\n无边草色犹春雨，有几梅花更晚风。\r\n文体敢期卢骆并，交情惟许范张同。\r\n欲将浪迹随沤鸟，错比溪南是瀼东。"
        },
        {
            "title": "咏七姊妹花",
            "content": "红罗斗结同心小，七蕊参差弄春晓。\r\n尽是东风儿女魂，蛾眉一样青螺扫。\r\n三姊娉婷四妹娇，绿窗虚度可怜宵。\r\n八姨秦国休相妒，肠断江东大小乔。"
        },
        {
            "title": "雨中看花",
            "content": "青青杨柳深深竹，雨里绛桃开一簇。\r\n羞将瘦蹇逐金鞍，着屐看花仍不俗。\r\n花枝净洗胭脂面，老眼惊如梦中见。\r\n已拚春色过三分，何止东风吹一片。\r\n只恐天晴是暮春，半随流水半成尘。\r\n淡烟芳草长于路，作意能来有几人。"
        },
        {
            "title": "北山梨花（有序）",
            "content": "北山梨花千树栽，年年清明花正开。\r\n薛君好事两邀我，骑马看花携酒来。\r\n看花出郭我所爱，况是梨花最多态。\r\n我牵尘俗不得赴，花本无情花亦怪。\r\n君今折花马上归，索我细咏梨花诗。\r\n冰肌玉骨未受饰，敢以粉墨图西施。\r\n东坡先生心似铁，惆怅东阑一枝雪。\r\n重门晚掩沉沉雨，疏帘夜卷溶溶月。\r\n月宜浅淡雨宜浓，淡非浪白浓非红。\r\n闺房秀丽林下趣，富贵标格神仙风。\r\n一枝寂寞开逾遍，朵朵玲珑看应眩。\r\n皓腕轻笼素练衣，娥眉淡扫春风面。\r\n自须玉堂承露华，何事种向山人家。\r\n不愁占断天下白，正恐压尽人间花。\r\n江梅正好怜清楚，桃杏纷纷何足数。\r\n只有银灯照海棠，海棠亦是娇儿女。\r\n\r\n【注释】：【注释】：\r\n（余卜居金川，去北山无十里，每清明时，梨花盛开，辄\r\n动洗妆之想。邻友薛起宗邀余看者再，俱以猥俗所系，不\r\n能如约。昨又期出郭，风雨泥泞，弗良于行。起宗为折一\r\n枝相赠，喜而赋此。辛亥暮春五日。）"
        },
        {
            "title": "灯夕观妓戏作艳语",
            "content": "舞缓态偏浓，歌停拍未终。\r\n钗留人胜雪，钏响擘罗风。\r\n不画眉长绿，非酣脸自红。\r\n意将回眼送，娇逐点头通。\r\n此夕瑶台下，当时洛浦中。\r\n莫言常见惯，肠断杜司空。"
        },
        {
            "title": "春日杂咏（二首）",
            "content": "偶自循篱出径苔，刺桐花落野棠开。\r\n一年春已无多在，几个人曾有暇来。\r\n浸谷陂塘科斗乱，浴蚕时节杜鹃哀。\r\n买山莫种闲花柳，多觅松栽与柏栽。¤"
        },
        {
            "title": "雨中独坐有怀荥阳道中用寄潜斋夜坐韵",
            "content": "山色秋光澹绕斋，雨声虫响互悲哀。\r\n清尊怜我攻愁去，白发欺人送老来。\r\n江柳净无余叶在，渚莲迟有一花开。\r\n马蹄却忆成皋路，野烧西风满面埃。"
        },
        {
            "title": "梧宫夜",
            "content": "桐阶白露下，湿萤光炯炯。\r\n铜盘烧蜡黄，秋衾梦魂冷。\r\n粉泪铅华滴，云鬓秋蝉整。\r\n何处玉銮声，芙蓉笑孤影。"
        },
        {
            "title": "江村杂兴（十三首）",
            "content": "江影摇春树，潮痕折晚沙。\r\n绿芜三尺雨，朱槿一篱花。\r\n去国仍思国，还家复梦家。\r\n自无干禄意，何必远京华。¤"
        },
        {
            "title": "郑州道中",
            "content": "北风如刀吹面裂，弊裘无功尘絮折。\r\n星稀日出势尚严，满袖霜花厚如雪。\r\n马上沉吟苦忆家，江南十月剩春华。\r\n金钱晚菊低丛叶，绿萼盘梅小树花。"
        },
        {
            "title": "鲤鱼山阻风天甚寒雨皆成霰",
            "content": "江南天气太无凭，草色烟光暖欲蒸。\r\n向晚鲤鱼风乍急，尽吹小雨作春冰。"
        },
        {
            "title": "江村杂兴（十三首）",
            "content": "将雨山光黑，初晴树色青。\r\n卖薪沙店远，占谷瓦龟灵。\r\n石枕支颐冷，江瓢漱齿腥。\r\n醉余春睡熟，长得鸟呼醒。¤"
        },
        {
            "title": "句曲秋日郊居杂兴（十首）",
            "content": "偶随黄蝶去，岸帻树边桥。\r\n卯酒红初散，朝霞白渐消。\r\n沙平留雁迹，水落见鱼苗。\r\n却爱箕山老，从容弃一瓢。¤"
        },
        {
            "title": "西园梨花春晚开一枝",
            "content": "明日是清明，孤花雪斗轻。\r\n不须开满树，春少更多情。"
        },
        {
            "title": "梁园饮酒歌",
            "content": "我生之辰木入斗，乌啼东井命壁守。\r\n壁为文府斗为岁，许我文章播人口。\r\n二龄能言学诵诗，四龄指字识某某。\r\n五龄琢句对虚实，联青俪黄配奇耦。\r\n客来当座赋短章，四韵不待八叉手。\r\n九龄《六经》已毕读，掩卷背诵无掣肘。\r\n丰仪翩翩秋宇鹤，颜色濯濯春月柳。\r\n乡闾每辱师长爱，学校耻与儿童友。\r\n毫分缕析辩同异，务植嘉谷去稂莠。\r\n挥毫直欲五色烂，倚马未肯一字苟。\r\n龙蛇拟将赤手搏，富贵谓可拾芥取。\r\n文场驰骋竟一蹶，鬐鬛局促俯其首。\r\n归来焚膏坐长夜，盥栉不暇面尘垢。\r\n淬锋砺锷期再策，狐豕隳突群兕吼。\r\n岂惟文运遭屯否，无乃历数厄阳九。\r\n自惭定乱匪铅椠，束缚经传事南亩。\r\n耕童樵稚课朱墨，涂抹破砚扫敝帚。\r\n东藩诸侯遂见征，白璧玄篸贲林薮。\r\n屡辞不获始强起，野服长揖坐谈久。\r\n青闺漏箭传午滴，紫幕炉薰散春牖。\r\n时翻玉检题鸾凤，复赐银笺篆科蚪。\r\n鹃啼花落燕莺飞，顷刻浮云变苍狗。\r\n迁逐西行泣楚囚，仓卒弗及拜慈母。\r\n初移钟离复入汴，山路匍匐十日走。\r\n皮焦足胝汗浃踵，手策羸蹇背有负。\r\n囊资空乏衣破裂，无以补缀谋诸妇。\r\n妇言别久簪珥空，借旧乞邻无不有。\r\n高堂姑老茧女幼，日羞鱼釐买梨藕。\r\n恐无纨帛御姑寒，安得吴绵为君厚。\r\n余闻愧赧双脸赤，洒泪出门心欲朽。\r\n病躯有仆不得将，药食扶持赖亲旧。\r\n寒沙古垒泣英灵，落日疏林啸猿狖。\r\n前途尚远节屡换，白露应候月在酉。\r\n荣枯万变类观弈，忧愤百结如错钮。\r\n筋力衰颓卧犹倦，须发颁白照逾丑。\r\n尽将得失付忘言，且醉梁园一樽酒。"
        },
        {
            "title": "天平山中（予家赤山，相去不五里许）",
            "content": "细雨茸茸湿楝花，南风树树熟枇杷。\r\n徐行不记山深浅，一路莺啼送到家。"
        },
        {
            "title": "春日白门写怀用高季迪韵（五首）",
            "content": "绿发无多白发长，谪居还复是他乡。\r\n风纫晚佩猗兰弱，雨滴春蔬早韭香。\r\n碧柳五株千本菊，黄牛十角一群羊。\r\n得闲随地为农好，不独长安与洛阳。¤"
        },
        {
            "title": "春日白门写怀用高季迪韵（五首）",
            "content": "绿芜迷渚水漫沙，断岸无舟路转赊。\r\n细柳已黄千万缕，小桃初白两三花。\r\n烟中晚棹兼沤远，雨里春旗趁屋斜。\r\n野趣莫嫌浑寂寞，近来沙觜有人家。"
        },
        {
            "title": "桂林即兴",
            "content": "曾见重华巡狩来，漓江庙宇野棠开。\r\n山无桧柏皆岩穴，地有芝苓尽药材。\r\n花布短衣齐膝制，竹皮长帽覆眉裁。\r\n也应风土交州近，丹荔红椒不用栽。"
        },
        {
            "title": "闻邻船吹笛",
            "content": "江空月寒江露白，何人船头夜吹笛？参差楚调转吴音，定\r\n是江南远行客。\r\n江南万里不归家，笛里分明说鬓华。\r\n已分折残堤上柳，莫教吹落陇头花。"
        },
        {
            "title": "祁阳道中见海棠",
            "content": "桂阳江口望祁阳，叠叠烟云入渺茫。\r\n高树绿阴千嶂湿，野棠疏雨一篱香。\r\n纵无春在犹回首，况有鹃啼合断肠。\r\n惆怅东湖堤上柳，暖风轻絮正悠扬。"
        },
        {
            "title": "题宋周曾秋塘图（有序）",
            "content": "右宋周曾《秋塘图》一卷，前元皇姊大长公主所藏也。\r\n前有皇姊图书印记，后有集贤翰林诸词臣奉皇姊教旨所题\r\n，自大学士赵世延、王约而下凡十六人。\r\n时邓文原、袁伯长俱为直学士，李洄以翰林待制居京师，\r\n为监修国史，实至治三年也。\r\n元运方隆，皇姊雅尚文学，一时名公巨儒，以文章翰墨宠\r\n遇，当世其盛，盖可想见。\r\n元既革命，此卷遂出江左，吾友薛起宗得于其私沈祥氏。\r\n一日，携以见示，且征题诗。\r\n余虽不获援笔其间，而一十六人者犹及亲炙一二，袁、邓\r\n二老又皆先子之友，不可作矣。\r\n把玩再四，敬题于后。\r\n陂塘九月菰蒲老，菱叶无多荷叶少。\r\n无数飞来白鹭明，一群游去青凫小。\r\n寒云弄影忽成霞，雁带斜行下浅沙。\r\n晚色不随流水去，秋光都在拒霜华。\r\n当时内殿春风细，紫衣传教词臣醉。\r\n鲍谢文章沈宋才，诗成曲尽秋塘意。\r\n塘水秋来景渐疏，低烟斜日照平芜。\r\n鸳鸯去尽芙蓉死，空向人间看画图。"
        },
        {
            "title": "春尽又开一枝",
            "content": "深院闭青苔，黄昏独自来。\r\n花应怜我意，特放一枝开。"
        },
        {
            "title": "湘中杂言（四首）",
            "content": "飘袅一湖香，青青杜若长。\r\n花迎冲浪楫，燕逐使风樯。\r\n欲采兰为佩，仍褰荔作裳。\r\n何如山阁上，屏里看潇湘。¤"
        },
        {
            "title": "上巳",
            "content": "暖日风雩好，晴江祓禊过。\r\n径穿花底窄，春向水边多。\r\n秾艳羞桃李，轻躯称绮罗。\r\n髻摇金婀娜，鞍覆锦盘陀。\r\n曲浪留纹羽，峨峰进紫驼。\r\n游人倾巷陌，啼鸟避笙歌。\r\n坐障阴围柳，行茵软藉莎。\r\n漱酣香泛渚，涤器腻浮波。\r\n富贵唐天宝，风流晋永和。\r\n暮归车马闹，珠翠落平坡。"
        },
        {
            "title": "潇湘八景",
            "content": "右烟寺晓钟。\r\n风揽瑞花晚，江寒波欲凝。\r\n冻僵业渔者，归载一船冰。\r\n一白迷沙渚，柴扉认有灯。¤"
        },
        {
            "title": "江村杂兴（十三首）",
            "content": "春墅一鸠啼，桥危懒过溪。\r\n径苔都上壁，野菜不分畦。\r\n倚杖妨花密，看山碍竹低。\r\n欲知幽隐处，风雨白门西。¤"
        },
        {
            "title": "方氏园居（七首）",
            "content": "由来种瓜地，随处即青门。\r\n习俗羞营利，甘贫耻受恩。\r\n挂蓑秋树湿，濯足晚溪浑。\r\n欲访龆年友，漂零只自存。¤"
        },
        {
            "title": "赋得萍赠陈久中",
            "content": "浮踪散寒星，一夕生无数。\r\n鱼跳翠乍开，沤过青还聚。\r\n微风和影去，急雨连根露。\r\n惆怅别君时，杨花满衣絮。"
        },
        {
            "title": "江村杂兴（十三首）",
            "content": "江桥春别后，沙舸独归时。\r\n鹅鸭东西宅，菰蒲远近陂。\r\n藕深荷盖密，竹瘦笋鞭迟。\r\n野趣谁能识，唯应白鹭知。¤"
        },
        {
            "title": "与陈时敏别",
            "content": "近别会有期，远别易惨凄。\r\n一人失意行，众宾颜色低。\r\n相顾各无语，握手立大堤。\r\n白沙飞轻烟，赤草漫路蹊。\r\n灶户八九家，皮肉瘦且黧。\r\n再拜谒官长，鹄立无所赍。\r\n孤厅如荒邮，壁落新补泥。\r\n日没官吏散，角角野雉啼。\r\n归来对寒灯，儿女相孩提。\r\n虽云去乡国，喜不闻鼓鼙。\r\n官卑职易称，牛刀用割鸡。\r\n回首华亭鹤，月白露凄凄。"
        },
        {
            "title": "春日白门写怀用高季迪韵（五首）",
            "content": "得归虽喜未忘悲，梦里愁惊在别离。\r\n尚短柳如新折后，已残梅似半开时。\r\n江雷殷夜虫蛇早，山雨崇朝蛱蝶迟。\r\n制取乌纱笼白发，免教春色笑人衰。¤"
        },
        {
            "title": "登灵岩和韵周左丞伯温饶大参介之",
            "content": "单舻集群英，席窄坐每盍。\r\n烟横半掩寺，木落全见塔。\r\n斜流出渠分，曲径转溪合。\r\n村妆妍丑并，野话悲笑杂。\r\n童操吴音闻，僧作梵偈答。\r\n霜苔滑难跻，露棘朽易拉。\r\n磴纡蚁缘树，扉敞蜗启阖。\r\n娱宾列五豆，礼佛过三匝。\r\n晴崖暝忧雨，秋洞寒疑腊。\r\n窗攀盗果猿，檐入避鹯鸽。\r\n掬池萍沾袖，憩石藓污衲。\r\n琴忘荒台弄，屟响回廊踏。\r\n值险虑思筇，得奇即倾榼。\r\n感深怒须磔，愁极衰鬓飒。\r\n华年倏川驶，雅量浩海纳。\r\n啸歌激欷歔，雄辩肆交沓。\r\n禅寂虚无量，道祖清静盖。\r\n讼嚣蜗触蛮，变幻雀化蛤。\r\n狂游类饮酎，薄宦避嚼蜡。\r\n终当谢尘鞅，扫屋分坐榻。"
        },
        {
            "title": "寓江宁村居病起写怀（十首）",
            "content": "病体支离倦裹巾，偶因行乐见阳春。\r\n梅缘无恨寻常瘦，柳故多愁日夜颦。\r\n梦里笙歌随蒐褭，画中罗绮绣麒麟。\r\n相期欲就吴姬饮，却恐江花笑客贫。¤"
        },
        {
            "title": "寓江宁村居病起写怀（十首）",
            "content": "门外春泥一尺深，窗间云气十分阴。\r\n寒毡溜雨衾如铁，湿灶凝烟火似金。\r\n酒解驱愁时强饮，诗多感旧懒长吟。\r\n贫家不愿千金粟，但得阳乌照晚林。"
        },
        {
            "title": "潇湘八景",
            "content": "右江天暮雪。\r\n轻帆挂春风，倒映湘江绿。\r\n天低浦溆远，归向谁家宿。\r\n遥指落花西，黄陵庙前屋。¤"
        },
        {
            "title": "江村杂兴（十三首）",
            "content": "春色冶城东，花浓笑老翁。\r\n燕迟双垒破，蜂早一房通。\r\n薄暝山腰雨，疏纹水面风。\r\n便携蓑笠去，垂钓绿蒲中。¤"
        },
        {
            "title": "湘中杂言（四首）",
            "content": "城近江临郭，沙虚月在川。\r\n柳宜春雪后，花怯晚风前。\r\n野爨三家市，乡音几处船。\r\n坐听矶下水，嘈杂响湘弦。¤"
        },
        {
            "title": "送方以亨还吴兴（三首）",
            "content": "贤女失之陋，壮夫失之贫。\r\n相逢无所遗，慷慨不得伸。\r\n临歧歌短章，所道皆苦辛。\r\n淮阴未去楚，江总复仕陈。\r\n聊沽客中酒，用酌还乡人。"
        },
        {
            "title": "寓江宁村居病起写怀（十首）",
            "content": "醉舞狂歌四十年，老来参得一乘禅。\r\n东风未湿墙腰雪，细雨微添石眼泉。\r\n无数白鸥闲似我，一江春水碧于天。\r\n莫言笠泽非彭泽，定拟金川是辋川。¤"
        },
        {
            "title": "岳阳阻风",
            "content": "三湘风雨五湖春，万里相思一病身。\r\n能向此中魂不断，更无愁处可愁人。"
        },
        {
            "title": "越来溪",
            "content": "远岫如蛾眉，紫菱盖绿漪。\r\n小娃木兰桨，采菱溪上归。\r\n溪风摇白芷，撩乱勣花起。\r\n疑是越兵来，旌旗照秋水。"
        },
        {
            "title": "感怀（十四首）",
            "content": "蝮蛇冬未蛰，裛草寒更生。\r\n阳光泄为电，地雷忽有声。\r\n上天号令乖，致此灾异并。\r\n不然多杀伤，兵气之所成。\r\n汉廷免三公，毋乃非政刑。\r\n愿言调玉烛，仰见三阶平。¤"
        },
        {
            "title": "赠婉素",
            "content": "同祀碧鸡神，丝萝又结姻。\r\n文如谢道韫，书逼卫夫人。\r\n冀缺终相敬，梁鸿不厌贫。\r\n还能事荆布，归钓五湖滨。"
        },
        {
            "title": "君莫疑赠薛起宗",
            "content": "有弓莫朝射，有剑莫夜舞。\r\n舞剑空惊半夜鸡，射弓须射南山虎。\r\n当年意气双白虹，三尺宝剑两石弓。\r\n平沙软草马蹄疾，仰面射落南飞鸿。\r\n归来面皱头雪白，鱼皮包剑弓挂壁。\r\n逢君一笑杯酒空，怜我衰颜手无力。\r\n手无力，眼有眵，作歌赠君君莫疑。\r\n英雄老去众所薄，何独区区杨去非。\r\n先生年五十，更名曰去非。"
        },
        {
            "title": "祁阳道中（二首）",
            "content": "愁红怨白满江滨，一树盈盈恰破春。\r\n正是情多开自晚，雨中知有断肠人。"
        },
        {
            "title": "秋斋杂赋（五首）",
            "content": "晚树霜犹碧，秋花雨未黄。\r\n戎衣轻绣锦，旅食尚糟糠。\r\n驿路千山隔，河流一苇航。\r\n毋忧兵不战，已定法三章。¤"
        },
        {
            "title": "江村杂兴（十三首）",
            "content": "偶因辞禄去，聊傍苇边居。\r\n瓢弃频赊后，衣存屡典余。\r\n晚帘花掠燕，春水絮吹鱼。\r\n复恐沙崩石，杨栽插绕庐。¤"
        },
        {
            "title": "送方以亨还吴兴（三首）",
            "content": "远别肠欲断，近别泪满缨。\r\n交游无不然，而况弟与兄。\r\n荒涂霜露繁，哀角响故城。\r\n去伤骨肉思，住感乡里情。\r\n还家及东作，翳翳桑麻成。¤"
        },
        {
            "title": "樟树镇舟中作",
            "content": "侬是吴淞钓鱼叟，全家生长吴江口。\r\n迟钝长飞众鸟先，迂疏每落诸人后。\r\n城中父老少相知，乡里儿童亦见欺。\r\n几上细抄《高士传》，壁间大篆《考槃》诗。\r\n春风百草承膏沐，强掷渔蓑亲案牍。\r\n胥史犹嘲吏事疏，妻孥欲笑形容俗。\r\n羸马长途恐不堪，君恩何日许投簪。\r\n半篷秋雨烟笼水，数点寒星月满潭。"
        },
        {
            "title": "过高邮新开湖微雨有咏",
            "content": "残红晓落西陂岸，雨脚斜飞鸥鹭乱。\r\n扁舟尽日画中行，荷叶荷花香不断。\r\n船头老翁一尺须，斗量菱角兼卖鱼。\r\n儿能鼓柁女荡楫，何用聪明多读书。"
        },
        {
            "title": "观鱼",
            "content": "池阴树影凉，白小纷成队。\r\n吹絮圆沤续，触荷清露碎。\r\n俄沉静却浮，忽遇惊还退。\r\n幸免钓丝忧，江鲈日充跂。"
        },
        {
            "title": "瓶中插梨杏桃李四花有咏",
            "content": "各自媚春光，轻红映浅妆。\r\n日融花气暖，忘却是谁香。"
        },
        {
            "title": "秋斋杂赋（五首）",
            "content": "刘表知先主，怀王识沛公。\r\n未闻收夏口，先已入关中。\r\n今古车书异，兴衰历数同。\r\n方惊鸡作凤，当信鹜非鸿。¤"
        },
        {
            "title": "感怀（十四首）",
            "content": "剑可敌一人，书足记姓名。\r\n学之十二年，书剑两不成。\r\n归来吴楚间，豪杰已起兵。\r\n揽镜照须眉，一二白发生。\r\n老母在高堂，未敢即远行。\r\n太息长在夜，鸡鸣星斗横。¤"
        },
        {
            "title": "长洲春",
            "content": "縠波流暖云，花光艳绿薲。\r\n津头洗红女，蝴蝶上罗裙。\r\n罗裙秋水上，明珰摇白桨。\r\n飞下双鸳鸯，溘溘潮水响。"
        },
        {
            "title": "横塘晚",
            "content": "川气夕氤氲，愁云凝晚绿。\r\n兰舟荡秋水，东向横塘宿。\r\n横塘花正开，红桃间竹栽。\r\n谁家织白苎，机声度水来。"
        },
        {
            "title": "感怀（十四首）",
            "content": "一女不得织，三人叹无衣。\r\n一夫不暇耕，八口皆啼饥。\r\n饥寒迫于身，谁能不为非。\r\n西伯善养老，仁人为己归。\r\n霜寒草木落，禽鸟相背飞。\r\n民心亦何求，在于得所依。\r\n此理勿暂失，君子慎其微。¤"
        },
        {
            "title": "和谢雪坡钱塘见寄",
            "content": "经旬不见谢宣城，小楷乌丝寄远情。\r\n黄篾楼高春梦破，绿罗衣薄暮寒生。\r\n鹤临沙渚鸥俱浴，花落江泥燕与争。\r\n亦欲雨蓑摇短楫，西湖新水荡空明。"
        },
        {
            "title": "季迪病目医令止酒因作此劝之",
            "content": "病目须饮酒，饮酒调微疴。\r\n气血郁不舒，赖此酒力和。\r\n所以雷公方，制药用酒多。\r\n活血必酒洗，散郁须酒磨。\r\n制药既用酒，饮酒良匪他。\r\n酒可引经络，酒能驱病魔。\r\n病目不饮酒，此盖医者讹。\r\n李白好痛饮，不闻目有痤。\r\n子夏与丘明，不为饮酒过。\r\n饮酒既无害，不饮如俗何。\r\n清晨呼东家，买置数斗醝。\r\n烂醉瞑目坐，满目春风酡。\r\n陶然物我忘，梦见孔与轲。\r\n此药岂不佳，而乃止酒那。\r\n我今劝君饮，君意无媕婀。\r\n庸医或见责，请示眉庵歌。"
        },
        {
            "title": "登三夏故城（二首）",
            "content": "关前叶犹青，关后草已白。\r\n气候本不殊，山势有阻隔。\r\n风高鼓角动，日落川塞黑。\r\n边鸿一声来，壮士亦变色。"
        },
        {
            "title": "舟中闻春禽寄江阴包鹤洲",
            "content": "山中无音乐，丝竹在禽鸟。\r\n嘤嘤呼春晴，呖呖报春晓。\r\n娇吟与柔哢，圆滑斗新巧。\r\n知君在山中，乐此长不少。\r\n疏篱密竹外，深涧绿树表。\r\n青鞋踏花影，信步听未了。\r\n归去闻筝声，应怪银甲小。\r\n我来行一月，风雨春江渺。\r\n今朝豁晴霁，孤琴破幽悄。\r\n铿如女娲笙，忽作余音袅。\r\n平生黄钟耳，直欲辨分杪。\r\n万事付松风，翛然坐秋草。"
        },
        {
            "title": "忆挹翠亭听歌示徐幼文余唐卿",
            "content": "清歌一曲动梁尘，只忆当时泪满巾。\r\n何况春归花落尽，眼前漂泊两三人。"
        },
        {
            "title": "即景（四首）",
            "content": "桃花杏花红白，蒲叶芷叶参差。\r\n飞高飞下蝴蝶，行去行来鹭鸶。"
        },
        {
            "title": "春日山西寄王允原知司（五首。并序）",
            "content": "一茎白发已堪嗟，况是东风两鬓华。\r\n醉里误将裙作纸，老来羞以帽簪花。\r\n疏狂不识眉双结，敏捷曾经手八叉。\r\n闲喜日长公馆静，自分新火试新茶。"
        },
        {
            "title": "夜坐",
            "content": "窗寒雪乱飞，雁带边声过。\r\n对影却增愁，吹灯暗中坐。"
        },
        {
            "title": "送方员外之庐陵",
            "content": "十年在羁旅，未尝忧别离。\r\n如何与君辞，怆如失群麋。\r\n君才非我俦，语默皆可师。\r\n温温霜天裘，细细当暑絺。\r\n不劳绮绣文，自然适时宜。\r\n嗟我百无补，不异面有眉。\r\n既乏视听功，宁免耳目嗤。\r\n君行值重午，高花发榴葵。\r\n荆人击鼍鼓，舟楫挟两旗。\r\n当时怀沙心，后世为水嬉。\r\n作歌赠君别，秋风以为期。"
        },
        {
            "title": "早秋江墅晚步",
            "content": "秋前秋后十日雨，村北村南千顷麻。\r\n晚渚芙蓉轻落片，午前粳稻细含花。\r\n仙翁蜡屐高巾帻，溪女银钗小髻髽。\r\n老我不知官府事，水边吟到日西斜。"
        },
        {
            "title": "荷叶",
            "content": "圆的破蓬苞，孤茎上藕梢。\r\n雨撑栖鹭屋，风卷荫龟巢。\r\n溪友裁巾帻，虚人作饭包。\r\n小娃曾已折，新月里湖坳。"
        },
        {
            "title": "八月九日祀社稷述事",
            "content": "祝史祝王册，儒臣奉誓词。\r\n衣冠陈盛典，秬鬯降洪釐。\r\n用报金穰瑞，仍祈雨露私。\r\n勾龙严配位，神弃肃明祠。\r\n币玉趋宗伯，笙镛奏瞽师。\r\n精灵潜格尔，盻蚃俨来思。\r\n赤壤新封国，玄牲旧制仪。\r\n岂惟宜土谷，还得奠邦畿。\r\n师出常依主，君行每告期。\r\n礼终受多祜，民物正熙熙。"
        },
        {
            "title": "春愁曲",
            "content": "小楼十日听雨卧，春云作团拂帘过。\r\n金黄杨柳晓初匀，雪白梨花春半破。\r\n东家胡蝶飞无数，西邻燕子归两个。\r\n玉关万里尺书稀，春风不似春愁大。"
        },
        {
            "title": "春日白门写怀用高季迪韵（五首）",
            "content": "柴门斜对曲江头，农具渔罾晚自收。\r\n细雨短莎寒似腊，淡烟新柳暝如秋。\r\n鸥能来往缘曾识，莺或丁宁解说愁。\r\n回首故交零落尽，更将诗酒与谁游。¤"
        },
        {
            "title": "晚春（三首）",
            "content": "旌旗猎猎绕高城，曲水飘香出绣楹。\r\n雨颉风颃枝外蝶，花遮柳映树头莺。\r\n乍笼纱帻羞容老，试着罗衣觉体轻。\r\n犹忆醉归湖上路，满身飞絮马纵横。¤"
        },
        {
            "title": "秋夜言怀（二首）",
            "content": "西斋近寒径，枯苇接深筿。\r\n秋风飒然至，索索鸣不了。\r\n抛书坐孤榻，眼涩灯晕绕。\r\n窗破斜隙明，漏断余更悄。\r\n平生所欣遇，此夕纷内扰。\r\n假寐入冥思，南枝有归鸟。"
        },
        {
            "title": "瓜洲逢丘克庄",
            "content": "江水靓如空，江华冷未红。\r\n怜予犹客里，羡汝已乡中。\r\n白苎青衫雨，乌纱短帽风。\r\n不须摇艇子，垂钓五湖东。"
        },
        {
            "title": "送路季琏问聘河东时东驾出师太原",
            "content": "三晋封疆拱帝圻，两河山色照戎衣。\r\n青虹贯日随星出，赤鸟如云夹电飞。\r\n使者梅花春后折，王孙芳草梦中归。\r\n入朝若问东南事，积粟如山万马肥。"
        },
        {
            "title": "壬子清明看花有感（有序）",
            "content": "吉祥寺里千堆锦，绿发仙人对花饮。\r\n腰鼓金盘五色蓝，醉归犹带花枝寝。\r\n东风壬子几清明，三百年来寺已倾。\r\n沙河塘上痴儿女，犹诵钱塘太守名。\r\n看花我亦逢壬子，况是清明非偶耳。\r\n莫论南浦与西湖，楚水吴山正相似。\r\n青莲居士识前因，金粟如来见后身。\r\n总不能知尘外劫，也须曾是会中人。\r\n\r\n【注释】：【注释】：\r\n（熙宁五年壬子清明，眉山苏公看花于钱塘吉祥寺，金盘\r\n彩蓝，献花者五十三人。有诗曰：“吉祥寺里锦千堆，前\r\n年赏花真盛哉。道人劝我清明来，腰鼓百面如春雷，打彻\r\n凉州花始开。”是其事也。洪武五年，基与员外方君看花\r\n于西江省掖，节值清明，岁亦壬子，去苏公三百年矣。叹\r\n公之不可见，而犹以诵公之诗也。因赋长句，以记岁月，\r\n庶为后三百年张本云。）"
        },
        {
            "title": "到江西省看花次韵（四首）",
            "content": "小小旗亭曲曲阑，禁烟时节未莺残。\r\n便须连夜烧银烛，莫待他年雾里看。"
        },
        {
            "title": "感怀（十四首）",
            "content": "璞玉宜深藏，白雪乃寡和。\r\n和寡非所悲，衒玉徒取祸。\r\n奈何刖足者，抱璞不知过。\r\n进非烈士忠，退耻愚夫懦。\r\n佣春匪利直，贩鬻欲自涴。\r\n山中一尺雪，且复掩扉卧。¤"
        },
        {
            "title": "宜秋轩桂",
            "content": "宜秋轩东一株桂，香叶婆娑拥寒翠。\r\n秋堂夜静风满帘，时觉幽芳来拂鼻。\r\n清晨曳履访幽独，一径青苔双户闭。\r\n离离嫩蕊罥虫丝，蔌蔌轻花落深砌。\r\n麸金泫露浓更密，苞粟凝珠疏复细。\r\n半粒能含万斛香，一枝解夺千姝丽。\r\n当年此地竞攀折，月户云窗敞秋霁。\r\n金樽滟泛绿色酒，翠袖凉簪宝妆髻。\r\n西风几度人迹绝，独有幽花能点缀。\r\n村荒地僻霜露繁，摧折红兰凋紫蕙。\r\n瞥然一见众忧失，不意孤怀得佳丽。\r\n更深月出拟再来，明日纷纷嗟满篲。\r\n\r\n【注释】：【注释】：\r\n（《宜秋轩诗》叙云：“予去官，结小轩自适。轩近秦淮\r\n，清旷幽寂，与秋相宜，故号宜秋。”轩东古桂一株，花\r\n已烂熳，人无知者。偶夜闻香自东来，旦起访之，得于荒\r\n庭废苑中。余既叹其不为人所赏识，而复嘉其不以无人而\r\n不香也。绕树嗟悼，慰之以诗。）"
        },
        {
            "title": "至钟离发书寄婉素",
            "content": "漂泊嗟吾远，支吾赖汝贤。\r\n老亲思馔肉，痴女忆衣绵。\r\n刀尺砧声里，灯花笑影边。\r\n聊将千里梦，持送到金川。"
        },
        {
            "title": "江畔寻花偶成（二首）",
            "content": "细草平沙暖更融，谩随蝴蝶步东风。\r\n衰髯照水疑添白，老眼看花觉厌红。\r\n且自细听莺宛宛，莫教深惜燕匆匆。\r\n江村到处皆春色，聊与行人吊客中。¤"
        },
        {
            "title": "观宜春侯旋师",
            "content": "瘴地收蛮后，烟江棹桨过。\r\n旌旗皆绣虎，鼓角半吹螺。\r\n圣化方无外，民心讵有讹。\r\n马循归路熟，人比去时多。\r\n喜气浮三峡，军声动九河。\r\n遥知双阙下，齐进太平歌。"
        },
        {
            "title": "废宅行",
            "content": "弓刀挂墙旗拂瓦，行人过门须下马。\r\n日暮将军纵酒归，白棒横街人乱打。\r\n朱门一闭春草积，官印斜封泥涴壁。\r\n守卒收釐屋后池，邻翁晒麦阶前石。\r\n帘幕当年尽绮罗，网丝颠倒腐萤多。\r\n杏梁风雨丹青湿，时有野鸠来做窠。\r\n楼台易成还易废，前年犹是桑麻地。"
        },
        {
            "title": "杜伯渊送新米",
            "content": "山人送我山田米，粒粒如霜新可喜。\r\n雨春风播落红芒，照眼明珠绝糠粃。\r\n饥肠欲食未敢炊，未及秋尝羞祖祢。\r\n忆我春来岁方旱，焦穗萎苗将槁矣。\r\n不意兹晨见精凿，此宝更将何物比。\r\n终岁勤劳农可念，不耕而食余堪耻。\r\n归买淞江雪色鲈，持向高堂奉甘旨。"
        },
        {
            "title": "赋得山逐放舟迟送王主簿",
            "content": "舟行山亦移，山尽舟亦住。\r\n青山无故人，行人自来去。\r\n初辞逶迤谷，复接参差树。\r\n柁转暮色分，帆驶秋岚度。\r\n俄停风暂弱，既远烟重护。\r\n别意即山情，依君屡回顾。"
        },
        {
            "title": "春江对雪",
            "content": "春云作寒飞鸟绝，花雨纷纷暮成雪。\r\n江山最好雪中看，况是东风二三月。\r\n披蓑渔立柳边航，戴笠僧归竹外庄。\r\n草暖尚迷双鹭白，树寒先露一莺黄。\r\n我愁春雪看难久，重为江山更回首。\r\n莫煮清贫学士茶，且沽绿色人间酒。"
        },
        {
            "title": "春日山西寄王允原知司（五首。并序）",
            "content": "画船摇桨荡晴波，步障围风踏软莎。\r\n箫鼓队冲黄鸟散，绮罗人比白鸥多。\r\n不知酒与愁成敌，长恨花为病作魔。\r\n回首六桥青草遍，水光山色近如何。¤"
        },
        {
            "title": "潇湘八景",
            "content": "右山市晴岚。\r\n今朝罢渔早，挂网堤边树。\r\n云断一峰青，斜阳在坳处。\r\n痴儿晚睡醒，却讶东方曙。¤"
        },
        {
            "title": "感怀（十四首）",
            "content": "鹊巢知避岁，终为鸠所居。\r\n巧者劳不足，拙者安有余。\r\n溪翁夜结网，山人朝煮鱼。\r\n隆准入关中，不读半卷书。\r\n当时微张韩，乃与胜广俱。\r\n大拙乃至巧，巧者复何如。¤"
        },
        {
            "title": "渐老",
            "content": "渐老无营万虑沈，莺声唤起向来心。\r\n春风颠似唐张旭，天气和如鲁展禽。\r\n结客每酬双白璧，缠头曾费万黄金。\r\n短筇消得江村路，步步蔷薇绿树阴。"
        },
        {
            "title": "寄题水西草堂",
            "content": "鸳鸯湖东武塘西，桃花满川蒲叶齐。\r\n春风二月微雨霁，鹅鸭拍水黄莺啼。\r\n推窗只见参差柳，柳色波光淡于酒。\r\n乌纱官帽半笼头，紫竹渔竿长在手。\r\n平生爱读内景书，往往适意追禽鱼。\r\n开门懒迎俗士驾，拄杖每叩高僧庐。\r\n客来举酒邀明月，细瀹松涛煮春雪。\r\n但觉身无俯仰劳，安知世有东西别。\r\n今年扈从来大梁，锦袍白马青丝缰。\r\n信陵宅畔暮鸦集，朱亥门前秋草黄。\r\n轮番夜直中书省，霜华满巾须发冷。\r\n粉署香销紫绮袍，碧梧影落黄金井。\r\n魂梦时时到草堂，曲栏花药漫分行。\r\n他年得遂归田计，多种墙阴十亩桑。"
        },
        {
            "title": "江村杂兴（十三首）",
            "content": "东瀼复西圻，村村可钓矶。\r\n草于烟处密，花较雨前稀。\r\n小管催莺出，疏帘待燕归。\r\n伤心新柳色，犹妒旧罗衣。¤"
        },
        {
            "title": "陌上桑",
            "content": "青青陌上桑，叶叶带春雨。\r\n已有催丝人，咄咄桑下语。"
        },
        {
            "title": "柏师文",
            "content": "白发已千茎，相逢喜气生。\r\n看山留十日，待月坐三更。\r\n秋浦槎头钓，春泥谷口耕。\r\n莫言踪迹蠙，朝市久知名。"
        },
        {
            "title": "赠故人全王孙",
            "content": "兄为柱国弟开府，门吏纷纷皆绣斧。\r\n敕赐龙河百亩宫，画戟丹弓映朱户。\r\n金凤盘胸白锦襦，面如红玉紫虬须。\r\n六宫晓逐诸王入，八府春随宰相趋。\r\n东风忽念江南好，宝骑看花踏春草。\r\n茂苑莺声醉里听，建章柳色愁中老。\r\n回首瀛洲草木新，苍颜白发照乌巾。\r\n都将秋水蛇纹剑，赠与长安游侠人。"
        },
        {
            "title": "到江西省看花次韵（四首）",
            "content": "生色屏风一面开，轻罗团扇合欢裁。\r\n深深院落青青柳，纵是无花也看来。"
        },
        {
            "title": "郡斋养疴呈醉樵内史（二首）",
            "content": "江云倏忽暝还收，五月犹寒著弊裘。\r\n芳草斜阳看易晚，绿荷疏雨听如秋。\r\n池塘空阔蜻蜓喜，帘幕萧条燕子愁。\r\n不是无言成独坐，暂将心事静中求。¤"
        },
        {
            "title": "祁阳道中（二首）",
            "content": "疏烟小雨湿流光，愁得杨花不暇狂。\r\n半晌春晴便飘荡，缀人帘幕上人床。"
        },
        {
            "title": "奉天殿早朝（二首）",
            "content": "双阙翚飞紫盖高，日华云影映松涛。\r\n万年青拥连枝橘，千叶红开并蒂桃。\r\n仗以玉龙衔宝玦，佩将金兕错银刀。\r\n乍晴风日欣妍美，阖殿齐穿御赐袍。¤"
        },
        {
            "title": "春日白门写怀用高季迪韵（五首）",
            "content": "远归偏惜窜余身，多难番为异姓亲。\r\n前度刘郎非故物，当时燕子总西邻。\r\n家贫母老难为客，酒薄愁深不醉人。\r\n走向津头看春色，绿波芳草却伤神。¤"
        },
        {
            "title": "即景（四首）",
            "content": "今年去年酒债，三月两月春愁。\r\n看山看水出郭，听雨听风倚楼。"
        },
        {
            "title": "赠跛奚（杨铁笛奴也）",
            "content": "人笑跛奚蹩，我爱跛奚跛。\r\n蚿虽百跂速，夔亦一足可。\r\n履平疑屐絜，历险若箕簸。\r\n立如鹭联拳，行类鳖跛丱。\r\n形欹裙长前，肩胁鞲短左。\r\n非斫涉寒胫，岂刖献玉踝。\r\n附娄济水厄，哂郤构兵祸。\r\n疢同哀骀佗，怒及赵女婐。\r\n触屏屡思倚，守户每得坐。\r\n戒奚勿躁步，世路方坎坷。"
        },
        {
            "title": "湘中四咏",
            "content": "棠梨花开满山白，白鹇飞来春一色。\r\n黄鹂紫燕太匆忙，不道花间有闲客。\r\n却嫌香露污春衣，立向湘江映夕晖。\r\n鸥鹭相逢莫相妒，一双还拂楚烟归。¤\r\n\r\n【注释】：【注释】：\r\n（右珊瑚。）"
        },
        {
            "title": "送王仲容之上海",
            "content": "薄宦依东海，孤城隔戍烟。\r\n花疏寒食后，人远暮帆前。\r\n深巷编蒲履，斜岗种木绵。\r\n毋烦厌荒寂，微禄有畬田。"
        },
        {
            "title": "宜秋轩梅",
            "content": "万松岭上梅千树，踏雪年年看花去。\r\n湖边十里翠裙腰，尽是看花醉眠处。\r\n花今憔悴不如前，人亦飘零二十年。\r\n梦魂不到西湖上，春色自绕南枝边。\r\n今年看花来杜曲，一树寒香照茅屋。\r\n别是人间冰雪魂，肌肤绰约清如玉。\r\n雪更玲珑玉更温，春风入颊淡无痕。\r\n数声残角黄昏后，独自相看半掩门。"
        },
        {
            "title": "金陵对雪用苏长公聚星堂禁体韵",
            "content": "黄云冻凝不成叶，十载江南无此雪。\r\n朱帘十二晓开齐，正值千山鸟飞绝。\r\n墙腰檐角危欲堕，竹顶松梢重将折。\r\n偏来舞殿斗轻盈，忽上金钗易消灭。\r\n谁家沉火吹笙坐，着处银瓶呵手掣。\r\n脂凝香靥罢晨妆，脸晕微涡散春缬。\r\n带雨欲拈仍作片，因风误触俄成屑。\r\n渔蓑向晚画难工，歌楼未晓光盈瞥。\r\n怪事休惊越犬吠，丰年每信吴侬说。\r\n欲和东坡白战诗，冰满霜毫砚如铁。"
        },
        {
            "title": "晚春（三首）",
            "content": "宫树参差带苑墙，暖尘兼雾扑衣裳。\r\n新蒲细柳皆春色，紫燕黄莺欲断肠。\r\n沽酒客来花未落，祓除人去水犹香。\r\n老怀无复登临赏，坐对钟山到夕阳。¤"
        },
        {
            "title": "雪中柳",
            "content": "春雪晚萧萧，随莺上柳条。\r\n渐将丝共结，终与絮俱飘。\r\n泪粉凝啼眼，珍珠压舞腰。\r\n东风自怜惜，留映赤栏桥。"
        },
        {
            "title": "哭陈仲野都事没任所",
            "content": "舆绋暗风沙，丹旌映晚霞。\r\n吏人营殡殓，童仆着衰麻。\r\n袭荫无遗嗣，招魂有外家。\r\n重来恐迷处，记取路三叉。"
        },
        {
            "title": "梦故人高季迪（二首）",
            "content": "诗社当年共颉颃，我才惭不似君长。\r\n可应句好无人识，梦里相寻与较量。\r\n\r\n【注释】：【注释】：\r\n（辛亥八月十八，夜梦与季迪论诗。已而各出诗稿，互相\r\n商确。季迪在吴时，每得一诗，必走以见示，得意处辄自\r\n诧不已。梦中抵掌故态如常时，因赋二绝，季迪且索其旧\r\n作云。）"
        },
        {
            "title": "晚泊湓浦逢冷节",
            "content": "小雨笼阴护晚霞，柳边停棹听啼鸦。\r\n湖光已绿皆春草，风信犹寒是杏花。\r\n到处青鞋随蛱蝶，谁家红袖泣琵琶。\r\n匆匆客里逢佳节，那得行人鬓不华。"
        },
        {
            "title": "宿高季迪京馆",
            "content": "岁晚此相逢，乡情似酒浓。\r\n语长销夜烛，梦短及晨钟。\r\n急雪风鸣苇，微云月照松。\r\n鸡前趋阙去，寒树晓茏葱。"
        },
        {
            "title": "陈平",
            "content": "陈平素无行，终为汉相国。\r\n阴谋固可鄙，奇计凡六出。\r\n后来诸吕难，卒赖陆贾力。\r\n岂缘富且贵，临事意反诎。\r\n智者犹若斯，请为愚者说。"
        },
        {
            "title": "忆北山梨花（并序）",
            "content": "去年清明花正繁，骑马晓出神策门。\r\n千桃万李看未了，小径更入梨花村。\r\n低枝初开带宿雨，高树烂日迷朝暾。\r\n柔肤凝脂暖欲滴，香髓人面春无痕。\r\n青霞玲珑翠羽乱，白雪照耀琼瑶温。\r\n折花对酒藉草坐，花气暗扑黄金尊。\r\n薛君起舞为我寿，劝我一曲招花魂。\r\n须臾明月忽到树，主人送客唯留髡。\r\n巾罗欹斜乌帽落，醉眼况复知清浑。\r\n村中至今为故事，笑我自是刘伶孙。\r\n我惭不答窃自庆，大抵此乐皆君恩。\r\n今年清明空西省，雷雨两日如翻盆。\r\n群花削迹净如扫，众绿既暗不可扪。\r\n岂无青钱换斗酒，案牍杂沓穷晨昏。\r\n伻来督责至诃詈，面微发红气每吞。\r\n未能抟溢雕鹗，讵免束缚同鸡豚。\r\n人生屈辱乃淬砺，百炼正欲逢盘根。\r\n自知力不举一羽，强欲扛鼎追乌贲。\r\n晚晴汲井试新火，紫笋绿薤共盘餐。\r\n归来饭饱对妻子，万事反复何足论。\r\n\r\n【注释】：【注释】：\r\n（辛亥清明，予与薛起宗联骑游北山，饮酒大梨树下。时\r\n花盛开，余有咏北山梨花诗。壬子清明，备员江西省幕，\r\n风雨兀坐，案牍山积，缅怀北山之集，邈如梦寐，抚景感\r\n旧，纪之以诗。）"
        },
        {
            "title": "称称初度",
            "content": "我年六六鬓如丝，见汝三龄却两期。\r\n愿得汝长并我老，太平还说乱离时。"
        },
        {
            "title": "晚春（三首）",
            "content": "辛夷如雪照庭柯，老去愁惊日易过。\r\n芳草渐于歌馆密，落花偏向舞筵多。\r\n故人别后皆黄土，南浦春来又绿波。\r\n便欲移家勾曲住，采芝种玉此山阿。"
        },
        {
            "title": "寄诸葛同知彦飞",
            "content": "白发慵梳步屟迟，老于田野最相宜。\r\n每当酒熟花开日，正值身闲客到时。\r\n雪屋夜灯因妇织，月波秋舫为僧移。\r\n而今此乐同谁说，只有乡人马远知。"
        },
        {
            "title": "方氏园居（七首）",
            "content": "旧物嗟孤剑，春风别五陵。\r\n未衰先遣妾，已静更疏僧。\r\n往事真骑虎，中年得纵鹰。\r\n两溪千顷月，谈坐不须灯。¤"
        },
        {
            "title": "故山春日（四首）",
            "content": "寂寂青山一鸟啼，紫藤花落午风微。\r\n不知刻漏长多少，但觉桐阴半日移。"
        },
        {
            "title": "秋夜言怀（二首）",
            "content": "鲜鲜篱边菊，摵庭下蕙。\r\n蕙气日已销，黄花自妍丽。\r\n复恐清商激，幽芳亦凋瘁。\r\n褰衣步广除，露白月在地。\r\n鹊飞林影空，虫语墙阴细。\r\n昔贤悲丝染，往圣叹川逝。\r\n少壮不我留，临风发长喟。\r\n雅志谅难酬，蹉跎老将至。¤"
        },
        {
            "title": "登宋宫故基",
            "content": "上皇宫殿碧参差，嗟我来登见废基。\r\n尽道河边金线柳，腰肢犹似李师师。"
        },
        {
            "title": "感怀（十四首）",
            "content": "鞲鹰敛六翮，栖息如鹪鹩。\r\n秋风飒然至，耸目思凌霄。\r\n英雄在承平，白首为渔樵。\r\n匪无抟击能，不与狐兔遭。\r\n长星亘东南，壮士拭宝刀。\r\n落落丈夫志，悠悠儿女曹。¤"
        },
        {
            "title": "梦绿轩（有序）",
            "content": "余与徐君幼文同谪钟离，结屋四楹，幼文居东楹，余居西\r\n楹。\r\n又尝赋诗曰：“梦里绿阴幽草，画中春水人家。\r\n何处江南风景，莺啼小雨飞花。\r\n”盖深有意于故园也。\r\n因题其室曰“梦绿”。\r\n蜀山江头万章木，细草幽泉荫修竹。\r\n五月六月山雨晴，空翠纷纷满衣绿。\r\n杖藜或来阴下行，云影不断凉风生。\r\n青连翠结欲无路，仿佛上有黄鹂鸣。\r\n去年吴城正酣战，却倚危楼望葱菁。\r\n今年放逐到长淮，万绿时于梦中见。\r\n梦中见绿觉始知，索我亦赋梦绿诗。\r\n逢人说梦子堪笑，替人作梦余何痴。\r\n世间万事同野马，觉后非真梦非假。\r\n五色过眼本虚空，富贵于人诚土苴。\r\n南风划然吹梦破，树头不知微雨过。\r\n从今寤寐俱两忘，静与白云相对坐。"
        },
        {
            "title": "花开",
            "content": "花开醉不休，花谢莫深愁。\r\n纵使花长在，东风也白头。"
        },
        {
            "title": "赠许白云",
            "content": "白云老翁乐且贫，眼如紫电炯有神。\r\n麻衣纸扇趿两屐，头戴一幅东坡巾。\r\n清晨扣户走过我，谓我旧是诸侯宾。\r\n入门长揖肆雄辩，动引四代卑先秦。\r\n初疑傲睨意肮脏，稍久渐觉情真淳。\r\n从兹兴至每一到，不问风雨并昏晨。\r\n矫如野鹿不受絷，去不可挽送乃嗔。\r\n我来杜曲少朋旧，一境二姓唯朱陈。\r\n租征税迫夜继日，未暇与我谈逡巡。\r\n荒村不意得此老，洗我三斗胸中尘。\r\n我时信口答所问，怪我出语多惊人。\r\n翁年耳顺学不倦，片言有益书诸绅。\r\n我惭习懒竟成癖，日影照腹脚未伸。\r\n起来巾栉不自理，一饭且饱南湖莼。\r\n诸生幼弱学久废，数字费我言谆谆。\r\n翁来相对辄太息，谓可馆阁胡沉沦。\r\n人生富贵等泡幻，达何可喜穷何颦。\r\n纷纷道路饿死骨，半是台省公侯身。\r\n庞公未为无所遗，夫妇白首襄阳民。\r\n翁闻我语乃大噱，呼我共醉华阳春。\r\n正须狎昵到鸥鹭，何必影像图麒麟。\r\n秦淮雨过秋水碧，中有一尺黄金鳞。\r\n明朝买鱼期再酌，我自掇拾山中薪。"
        },
        {
            "title": "沙河至采石（二首）",
            "content": "舟中逾一月，驿路及三千。\r\n老泪青衫上，新愁白发前。\r\n蛩声秋岸雨，鸿影暮河烟。\r\n不有西征客，谁同此夜眠。"
        },
        {
            "title": "潇湘八景",
            "content": "霭霭复霏霏，横霄曳夕晖。\r\n巴人与湘女，相逐买盐归。\r\n回望墟烟处，苍茫隔翠微。¤"
        },
        {
            "title": "寓江宁村居病起写怀（十首）",
            "content": "望尽吴山是楚峰，一缄芳信托归鸿。\r\n丁香暗结盈盈露，豆蔻微含细细风。\r\n春水染衣鹦鹉绿，江花落酒杜鹃红。\r\n此身曾是登瀛客，未信扶桑弱水东。¤"
        },
        {
            "title": "望武昌（二首）",
            "content": "春风吹雨湿衣裾，绿水红妆画不如。\r\n却是汉阳川上女，过江来买武昌鱼。"
        },
        {
            "title": "长沙杂咏（三首）",
            "content": "花深众禽寂，格格啼山鹧。\r\n桡响一灯来，人归碧湘夜。"
        },
        {
            "title": "赋得净瓶送衍上人",
            "content": "虚瓶湛灵泉，行住一钵友。\r\n红簪天女花，碧插大士柳。\r\n中圆涵真虚，外洁照万有。\r\n自盛甘露浆，不贮声闻酒。\r\n衍师时出定，提挈每在手。\r\n词锋当建瓴，禅寂宜守口。"
        },
        {
            "title": "省垣对雨有怀方员外",
            "content": "煮得新醅滟滟红，省垣谁与晚樽同。\r\n人当暂别情偏恶，诗到无聊语更工。\r\n江浦荷花双鹭雨，驿亭杨柳一蝉风。\r\n论文若到虞杨地，应对清江忆范公。"
        },
        {
            "title": "弹琴高士",
            "content": "江静月在水，山空秋满亭。\r\n自弹还自罢，初不要人听。"
        },
        {
            "title": "江村杂兴（十三首）",
            "content": "陋巷泥三尺，无人访隐沦。\r\n窗鸣风减睡，炊断雨添贫。\r\n野路花迎客，江桥柳送人。\r\n暂须依薄俗，憩此窜余身。¤"
        },
        {
            "title": "过小孤",
            "content": "大孤俯如盘，小孤俨而立。\r\n群山如从使，左右相拱揖。\r\n孤根屹撑拄，万窍争喷噏。\r\n浏浏阴风旋，惨惨元气湿。\r\n江流亘其下，震怒莫敢汲。\r\n洑为盘涡深，驰作奔马急。\r\n跻攀或失手，一駚不可及。\r\n我来值秋晚，木落众鸟集。\r\n勿爨夜船犀，鲛人抱珠泣。"
        },
        {
            "title": "怀悼朱秦仲总制",
            "content": "力尽戈籥援不回，犹挥赤手搏风雷。\r\n波涛失意蛟龙伏，肝胆如杠虎豹摧。\r\n谩使张辽说关羽，谁将全武易秦裴。\r\n烦君更缓须臾死，要对春风酒一杯。"
        },
        {
            "title": "江村杂兴（十三首）",
            "content": "情深却倦游，矮屋任低头。\r\n花落东风怨，莺啼夜雨愁。\r\n酒烦邻媪买，诗许社僧求。\r\n欲驾东家鹤，吹笙到十洲。"
        },
        {
            "title": "感怀（十四首）",
            "content": "邓禹南阳来，仗策归光武。\r\n孔明卧隆中，不即事先主。\r\n英雄各有见，何必问出处。\r\n孙曹与更始，未可同日语。\r\n向非昭烈贤，三顾犹未许。\r\n君子当识时，守身如处女。¤"
        },
        {
            "title": "江村杂兴（十三首）",
            "content": "斜槛俯江湍，轻帘矗小竿。\r\n柳寒莺羽湿，花暖蝶须乾。\r\n酒或临流酌，诗多写石看。\r\n不因迂僻地，那得此身安。¤"
        },
        {
            "title": "留别杨公辅",
            "content": "紫帘凝烟碧香绕，银灯结花金粟小。\r\n主人捧酒起劝宾，离别长多会长少。\r\n明朝骑驴郑圃东，白沙黄叶满林风。\r\n知君此际能相忆，笑指灯花映酒红。\r\n\r\n【注释】：【注释】：\r\n（将还荥阳，夜集公辅东斋，酒酣索诗，时银灯结花，漏\r\n下二鼓，赋此留别。）"
        },
        {
            "title": "梅杏桃李",
            "content": "落莫香魂绕旧宫，讵知色相本来空。\r\n笛声黄鹤高楼上，诗句孤山小店中。\r\n晓树烟霜千万点，晚篱松竹两三丛。\r\n相思只尺凭谁寄，目断天南字字鸿。¤"
        },
        {
            "title": "寓江宁村居病起写怀（十首）",
            "content": "性懒逢春睡转昏，晓莺多在梦中闻。\r\n故人锦字凭谁寄，学士银鱼每自焚。\r\n布谷雨晴宜种药，葡蒲水暖欲生芹。\r\n相思未信蓬山远，只隔江东一片云。¤"
        },
        {
            "title": "食烧笋留题陈惟寅竹间",
            "content": "春雷一声万簪玉，参差乱迸莓苔绿。\r\n斩来扫叶当径烧，何异燃萁煮秋菽。\r\n登盘查牙玉版肥，焦尾碎剥苍龙皮。\r\n山人大嚼无以报，写作林间烧笋诗。"
        },
        {
            "title": "零陵",
            "content": "古瓦笼山葛，荒碑仆石楠。\r\n江晴初涨雨，城午未销岚。\r\n瓮富鲭羞鹿，杯浑酒饷蚺。\r\n邦人尽麻枲，终岁不知蚕。"
        },
        {
            "title": "秋斋杂赋（五首）",
            "content": "今日长洲苑，秋风列羽旗。\r\n不图新约法，复见旧威仪。\r\n鼓舞儿童乐，歌谣父老悲。\r\n烟埃方衮衮，禾黍正离离。¤"
        },
        {
            "title": "寄内婉素",
            "content": "天寒思故衣，家贫思良妻。\r\n所以孟德耀，举案与眉齐。\r\n忆汝事我初，高楼映深闺。\r\n珠钿照罗绮，簪佩摇玉犀。\r\n梳掠不待晓，妆成听鸣鸡。\r\n中吴昔丧乱，廿口各东西。\r\n有母不得将，独汝与提携。\r\n我复窜远方，送我当路啼。\r\n纷纷道上人，无不为惨凄。\r\n今年我还家，赤手无所赍。\r\n汝亦遇多难，典卖罄珥笄。\r\n朝炊粥一盂，暮食盐与齑。\r\n堂有九十姑，时复羞豚蹄。\r\n膏沐弗暇泽，发落瘦且黧。\r\n别来复秋深，露下百草凄。\r\n破碎要补缀，甘旨需酱醯。\r\n安贫兼养老，此事汝素稽。\r\n作诗远相寄，新月当窗低。"
        },
        {
            "title": "寓江宁村居病起写怀（十首）",
            "content": "东风拂柳软婆娑，野鸟啼春听未和。\r\n世事不随人意好，雨声偏为客愁多。\r\n回文篆小香如蚁，凹面杯深酒胜鹅。\r\n一带春江皆碧草，却愁无地着渔蓑。¤"
        },
        {
            "title": "望武昌（二首）",
            "content": "吹面风来杜若香，离离烟柳拂鸥长。\r\n人家鹦鹉洲边住，一向开门对汉阳。"
        },
        {
            "title": "客中寒食有感",
            "content": "减衣时节尚寒天，暂倚东风泊画船。\r\n十里楼台仍细雨，五侯池馆又新烟。\r\n且簪杨柳酬佳节，莫对桃花忆去年。\r\n总是无情也肠断，鹧鸪声里又啼鹃。"
        },
        {
            "title": "雨中效韦体寄道衍",
            "content": "丛林翳重冈，迢递僧居独。\r\n凭轩一怅望，春雨蘼芜绿。\r\n泉香花落涧，窗暝松围屋。\r\n忆尔讽经余，袈裟坐深竹。"
        },
        {
            "title": "方氏园居（七首）",
            "content": "多水少尘埃，经年不扫苔。\r\n竹繁频洗菜，松老别求栽。\r\n雪窦看碑入，云窗晒帖开。\r\n徐文与张羽，乘月想能来。¤"
        },
        {
            "title": "湘中四咏",
            "content": "黑翎红嘴花间鸟，映花一点珊瑚小。\r\n当时如意击东风，万语千言啼未了。\r\n雕玉笼开出绣楹，海棠庭院雨初晴。\r\n美人按拍教鹦鹉，学得《霓裳》四五声。¤"
        },
        {
            "title": "寄叶德彰戴叔能",
            "content": "江远树层层，蒲荷叶渐增。\r\n酒樽池阁雨，棋局夜船灯。\r\n竹净删逾瘦，花疏扫未能。\r\n亭亭川上鹄，风雨看飞腾。"
        },
        {
            "title": "方氏园居（七首）",
            "content": "解佩酬琴价，将书当酒赀。\r\n竹楼听雪夜，梅屋看花时。\r\n女嫁为农妇，儿从作圃师。\r\n邻翁无奈俗，招饮岂能辞。¤"
        },
        {
            "title": "寄杨铁厓",
            "content": "不见云间杨铁史，寮中七客近如何。\r\n老来诗句疏狂甚，乱后文章感慨多。\r\n长笛参差吹海凤，小琼杨柳舞天魔。\r\n春明且尽嬉游乐，莫解梁鸿《五噫歌》。\r\n先生所居名七者寮。"
        },
        {
            "title": "句容送蔡惟中",
            "content": "昨日立秋今日凉，蔡子束书归故乡。\r\n我来未久子遽别，子岂与我如参商。\r\n自惭贫无橐金赠，解剑换酒浇愁肠。\r\n醉酣月出重露滴，梧飘金井芙蕖香。\r\n众宾喧哗噱笑口，我独不语情徬徨。\r\n岂徒戚戚儿女态，感旧怀古增悲伤。\r\n忆昔追游茂苑上，白马紫辔青丝缰。\r\n子方年少富文学，面如红玉肥有光。\r\n黄金晓酬西馆客，绿锦夜赠东楼娼。\r\n三公走檄辟作掾，两府交荐除为郎。\r\n风尘一别未十载，短鬓萧飒俱老苍。\r\n黑巾笼头着野服，微雨鹄立官道傍。\r\n自云匍匐事贩鬻，盖屐巾箑纸笔将。\r\n匪争刀锥竞微利，聊复糊口走四方。\r\n我闻此语重叹息，助以唧唧鸣寒膋。\r\n丈夫失意固如此，屠狗买畚庸何妨。\r\n曲江之西沙柳黄，夜逐落潮登野航。\r\n相逢故友或相问，勾曲冈头一草堂。"
        },
        {
            "title": "新柳",
            "content": "浓如烟草淡如金，濯濯姿容袅袅阴。\r\n渐软已无憔悴色，未长先有别离心。\r\n风来东面知春浅，月到梢头觉夜深。\r\n惆怅吴宫千万树，乱鸦疏雨正沉沉。"
        },
        {
            "title": "立秋日怀方员外",
            "content": "几日西清昼掩屏，绿尘幽藓遍闲厅。\r\n病中事少翻嫌健，醉里愁多只愿醒。\r\n误响閤铃飞夜鹊，偶摊书卷落秋萤。\r\n萍踪已办东南别，风雨长更各自听。"
        },
        {
            "title": "小孤山图（徐贲画，代莘野赋）",
            "content": "江流西来如箭急，小姑横截江心立。\r\n桃花水涨势相争，峡口瞿塘犹不及。\r\n山神堂堂心胆粗，当时人间伟丈夫。\r\n江头庙里青绫帐，翠靥金钗塑小姑。"
        },
        {
            "title": "途次感秋",
            "content": "袅袅西风吹逝波，冥冥灏气逼星河。\r\n宣王石鼓青苔涩，武帝金盘白露多。\r\n八阵云开屯虎豹，三江潮落见鼋鼍。\r\n沅湘一带皆秋草，欲采芙蓉奈晚何。"
        },
        {
            "title": "秋日舟中见蝶",
            "content": "趁暖戏晴川，依人上画船。\r\n粉销烟翅薄，香冷露须拳。\r\n野菜疏篱外，山花小径边。\r\n夜深桃李梦，犹在绮罗筵。"
        },
        {
            "title": "到江西省看花次韵（四首）",
            "content": "青丝茵褥是柔莎，白苎衣裳胜绮罗。\r\n千树桃花红一色，春光谁道不须多。"
        },
        {
            "title": "句曲秋日郊居杂兴（十首）",
            "content": "编竹补疏篱，生刍束酒旗。\r\n鸡豚田祖庙，鹰犬猎神祠。\r\n玉糁菰为粉，琼酥豆作糜。\r\n儿童采芦叶，争学短箫吹。¤"
        },
        {
            "title": "舟泊南湖有怀（二首）",
            "content": "纱衣罗扇一时裁，两两三三作伴来。\r\n正是吴中好风景，范家园里杏花开。\r\n\r\n【注释】：【注释】：\r\n（二月十二日，舟泊彭蠡南湖嘴，风雨甚寒。忆吴中是日\r\n郡人皆试夹纱衣，单罗扇，往范家园看杏花。入春来此，\r\n为行乐之首。）"
        },
        {
            "title": "沧浪波",
            "content": "入苑绿泱泱，縠纹融暖光。\r\n东风吹白浪，照见赤龙堂。\r\n龙堂负贝阙，阴火春波热。\r\n鲛人卖髯绡，夜夜唱明月。"
        },
        {
            "title": "即景（四首）",
            "content": "长眉短眉柳叶，深色浅色桃花。\r\n小桥小店沽酒，新火新烟煮茶。"
        },
        {
            "title": "春暮有感（二首）",
            "content": "春色鲜明不称贫，越罗川锦照乌巾。\r\n斜阳芳草迟迟晚，流水桃花去去春。\r\n万里归心沤送客，片时闲梦鸟催人。\r\n五湖风雨烟波阔，便着青蓑采白勣。¤"
        },
        {
            "title": "送句容刘少府回扬州",
            "content": "家具一车轻，囊书与短檠。\r\n吏多难别意，人有去官情。\r\n帆影江沉寺，箫声月到城。\r\n竹西寻旧业，烟雨绿芜生。"
        },
        {
            "title": "遇史克敬询故园",
            "content": "三年身不到姑苏，见说城边柳半枯。\r\n纵有萧萧几株在，也应啼杀城头乌。"
        },
        {
            "title": "句曲秋日郊居杂兴（十首）",
            "content": "欲往竟无适，意行仍独还。\r\n猿声黄叶寺，牛背夕阳山。\r\n书弃将成业，身投未老闲。\r\n相逢莫嘲诮，才与不才间。¤"
        },
        {
            "title": "赤山书事寄龟巢谢隐君君南兰陵人今避兵居吴",
            "content": "曾向溪南看艺麻，竹杠兜子一肩斜。\r\n秧苗尚短仍含谷，荷叶才高已上花。\r\n蚕屋柘烟朝焙茧，鹊炉沉火昼薰茶。\r\n而今风雨成抛绝，卧听西园两部蛙。\r\n\r\n【注释】：【原题】：\r\n赤山书事寄龟巢谢隐君君南兰陵人今避兵居吴长洲之独树\r\n湖"
        },
        {
            "title": "感怀（十四首）",
            "content": "浮云从何来，本是山川气。\r\n寸阴不终朝，一雨浩无际。\r\n江河会交流，草木奋妍丽。\r\n但知润泽功，不识真宰意。\r\n天风吹玄阴，白日照厚地。\r\n理乱自有常，千载可坐致。¤"
        },
        {
            "title": "长沙杂咏（三首）",
            "content": "筠屿烟长碧，兰坡水自香。\r\n只宜行画里，忘却在潇湘。"
        },
        {
            "title": "即景（四首）",
            "content": "东家西家燕飞，明日后日春归。\r\n多愁多病送客，无酒无钱典衣。"
        },
        {
            "title": "望蕲州",
            "content": "未见蕲州城，已见蕲州山。\r\n诸山初不高，苍石砺且顽。\r\n想当至正时，民物庶以殷。\r\n大江楚西来，万里不闭关。\r\n兹山独储英，群雄出其间。\r\n遂为祸乱阶，滋蔓莫可删。\r\n忆我闻乱初，我方总两鬟。\r\n侍立父祖旁，听说国步艰。\r\n焉知三十年，见此草与菅。\r\n骨肉亦已零，安得发不斑。\r\n披榛欲吊古，豺虎怆我颜。\r\n苍茫望茅宇，日落孤舟还。"
        },
        {
            "title": "癸丑元日",
            "content": "霏霏元日雪，脉脉人日雨。\r\n春来无日不轻阴，薄雾寒云满南浦。\r\n常年有雨复新晴，淑气韶光淡绕城。\r\n草色未逢金勒马，柳条先映玉楼莺。\r\n今年风雨兼冰雪，忘却春幡庆春节。\r\n野杏缄愁待酒催，江梅索笑邀人折。\r\n谁与观云卜大通，且须祈谷问年丰。\r\n相期十二楼前月，剩看花灯万点红。"
        },
        {
            "title": "省掖观梅和宋草堂韵",
            "content": "玉肌瘦怯春风恼，唇红不褪香云老。\r\n绮窗人静月初圆，笑觉飞琼颜色槁。\r\n罗幄铜瓶小几边，银灯疏影砚台前。\r\n一株初破休轻折，半朵犹含最可怜。\r\n宫妆近眼人争爱，却恐愁多零落快。\r\n莫教纤手嗅东风，谁画生香与真态。"
        },
        {
            "title": "潇湘八景",
            "content": "右潇湘夜雨。\r\n湘水秋更清，湘月秋更白。\r\n光辉一相荡，水月不辨色。\r\n何处洞箫声，巴陵夜归客。\r\n右洞庭秋月。"
        },
        {
            "title": "句曲秋日郊居杂兴（十首）",
            "content": "茅屋人归后，荒村更异乡。\r\n树寒乌绕月，江冷雁啼霜。\r\n影赖灯相续，愁缘酒在忘。\r\n明朝览青镜，白发几多长。¤"
        },
        {
            "title": "故山春日（四首）",
            "content": "千花万萼委尘埃，只有荼裛独自开。\r\n应是邻家更零落，过墙蝴蝶又飞来。"
        },
        {
            "title": "赠吴居易别",
            "content": "黄梅雨晴桑重绿，南风楝花开蔌蔌。\r\n故人谒我此山隈，带束乌犀帽轻縠。\r\n入门相顾如梦寐，名姓虽忘面仍熟。\r\n久之稍稍忆旧游，尚恐非真问童仆。\r\n遂昌先生客满座，君时雄辩众宾服。\r\n先生博学且敬君，况我才疏敢相逐。\r\n苏台一别已十载，世事飘如电经目。\r\n羡君游侠印屡悬，嗟我巢倾卵俱覆。\r\n去年谪官向河洛，手脚酸皲双鬓秃。\r\n归来亲友半死生，不意逢君此江曲。\r\n摩挲老眼为君喜，更觉君颜美如玉。\r\n龙江花落乳燕飞，芙蓉叶大笋过竹。\r\n杀鸡沽酒招我饮，烂醉颓然坦其腹。\r\n深情密意语未终，舟楫匆匆去何速。\r\n临流索我题诗送，诗句难工羞再读。\r\n庐山东来五老峰，大孤小孤青乱矗。\r\n着我茅茨一二间，悠然醉把东篱菊。"
        },
        {
            "title": "江村寒食",
            "content": "预折杨枝插绕檐，豆糜香软麦饧甜。\r\n春衣未染新丝织，午篆犹分旧火添。\r\n小雨送花青见萼，轻雷催笋碧抽尖。\r\n不因人远伤离别，那得春愁上短髯。"
        },
        {
            "title": "隔帘听歌",
            "content": "低处最多情，声迟拍转停。\r\n坐中肠亦断，况乃隔帘听。"
        },
        {
            "title": "折花赠内并代答（二首）",
            "content": "人面玉娟娟，花枝更可怜。\r\n凭从画眉手，折寄镜台前。"
        },
        {
            "title": "千叶桃花（并序）",
            "content": "江花先好还先落，二月芳菲已萧索。\r\n掖垣一树独开迟，嫩叶茏苁抱香萼。\r\n朝来小雨浥轻红，春色千重与万重。\r\n点注定知烦晓露，剪裁宁不费春工。\r\n春来到处寻桃李，不道东阑花自美。\r\n伤心世事总如花，何用劳劳行万里。\r\n\r\n【注释】：【注释】：\r\n（豫章气候差早，春未半，花已岑寂。省掖后苑有千叶桃\r\n一株，人未之知也。众卉已谢，芳草如积，偶与员外方君\r\n过其下，初开数朵，色韵标度，殆非人间所有，岂所谓瑶\r\n水之遗也欤？绕树百匝，赏之以诗。壬子二月十七日。）"
        },
        {
            "title": "咏冰",
            "content": "凌室启深藏，殊恩赐上方。\r\n壶清迷练色，瓯薄耀寒光。\r\n当座人俱素，登筵体共凉。\r\n莹含银□洁，甘荐蜜脾香。\r\n浅碧迎歌扇，微红映舞裳。\r\n明愁难作鉴，坚恐易成浆。\r\n瑞拟金窗雪，勋高玉井霜。\r\n屏惭云母热，帘咤水晶长。\r\n醉客狂思踏，词臣渴愿尝。\r\n陈王方避暑，突兀殿中央。\r\n\r\n【注释】：【注释】：\r\n（连日毒热，思冰不可得，因赋五言一首，素箑庶几咏冰\r\n解暑，不啻望梅止渴，仍邀来仪、季迪、幼文三公子同咏\r\n。）"
        },
        {
            "title": "春日山西寄王允原知司（五首。并序）",
            "content": "药苗初茁水生荭，老麝收香鹿养茸。\r\n二月春光才霁雪，一番花信又颠风。\r\n参差鹦鹉全身白，浅淡棠梨半面红。\r\n正是江南寒食近，满帘飞絮雨蒙蒙。¤"
        },
        {
            "title": "方氏园居（七首）",
            "content": "秋气入郊墟，新凉似雨余。\r\n囊收试验药，稿集著成书。\r\n酒熟知愁减，花开觉病除。\r\n何曾废钱买，山果及溪鱼。¤"
        },
        {
            "title": "浦口逢春忆禁苑旧游",
            "content": "春冰消尽草生齐，细雨香融紫陌泥。\r\n花里小楼双燕入，柳边深巷一莺啼。\r\n坐临南浦弹流水，步逐东风唱大堤。\r\n还忆当年看花伴，锦衣骢马玉门西。"
        },
        {
            "title": "春梦（二首）",
            "content": "春梦复春梦，梦好不知春。\r\n只有双蝴蝶，怜他梦里人。"
        },
        {
            "title": "赠别龚行义",
            "content": "楚龚风云姿，璞素玉不琢。\r\n只身蹑双屐，十载食破研。\r\n麻衣阅冬春，睥睨狐貉贱。\r\n胸中何所蓄，经史子集传。\r\n酒酣文思涌，强弩机发箭。\r\n清真谢铅锸，越女巧笑倩。\r\n纡盘珠九曲，精粹金百炼。\r\n粲如星森罗，勇若军后殿。\r\n吾党多英雄，气索皮肉战。\r\n西风忽归来，尘土吹满面。\r\n从容问所历，摇首不复辩。\r\n但云秋水清，吴松净如练。\r\n方同华表鹤，遽作幕上燕。\r\n去住何太轻，弗得绊以线。\r\n君材匪樗栎，名字已交荐。\r\n渊泉暂蠖屈，雾雨终豹变。\r\n贤达坎坷多，豪杰穷乏先。\r\n嗟予书中蠹，髀消两目眩。\r\n朝骑瘦马出，夕饱藜与苋。\r\n志惭点尔狂，质匪由也喭。\r\n猥遭周秦厄，不识舜禹禅。\r\n因君动遐想，翅塌足若罥。\r\n螺卮白瓷罂，聊为江渚饯。\r\n回首芙蓉花，纷纷落红片。"
        },
        {
            "title": "忆左掖千叶桃花",
            "content": "秾李积皓雪，繁桃炫朝霞。\r\n江边日日见春色，尽是寻常儿女花。\r\n东阑一树能倾国，千瓣玲珑谁剪刻？半吐疑红却胜红，全\r\n开似白元非白。\r\n旁虽浅淡正复浓，雅丽称月间宜风。\r\n阴时晴午各异态，嗔喜笑鼙无不工。\r\n嗟我匆匆簿书急，时复微吟对花立。\r\n白苎犹沾夕露香，青鞋不怕苍苔湿。\r\n而今漂泊楚江滨，想像丰仪一怆神。\r\n惆怅当时看花客，对花还说去年人。"
        },
        {
            "title": "折花赠内并代答（二首）",
            "content": "一朵折春风，花浓意更浓。\r\n而今映花面，不似向时红。"
        },
        {
            "title": "闻官军南征解围有日喜而遂咏（二首）",
            "content": "两河精骑向襄阳，全蜀材臣出凤翔。\r\n天下风云争会合，江东子弟谩抢攘。\r\n人皆厌乱思平世，谁不将归说故乡。\r\n我有先茔依古井，十年不奠一壶浆。¤"
        },
        {
            "title": "喜客来",
            "content": "壮年不愁长作客，亦不暇愁须雪白。\r\n但愁金尽酒樽空，辜负长安好春色。\r\n闭门三日生绿苔，失喜忽闻佳客来。\r\n急拈春衣典春酒，正值满树梨花开。\r\n花如冰雪人如玉，妙舞清歌欢不足。\r\n黄昏客醉酒未醒，细雨莺啼梅子绿。"
        },
        {
            "title": "送朱明善少府",
            "content": "胙城主簿冰雪骨，天阔霜清见飞鹘。\r\n家住西湖第一桥，半生诗酒笙歌窟。\r\n斜肩兜子总宜船，九里松阴十里莲。\r\n松下看山船上宿，小娃随索卖花钱。\r\n莺娇蝶妒春如绮，一夜东风变桃李。\r\n回首梁园望故乡，咫尺吴山四千里。\r\n吴山渐远音书绝，两鬓青青未成雪。\r\n乌帽朝辞郑圃烟，鹿车夜挽兰台雪。\r\n上官不惮路道长，岂问富庶并荒凉。\r\n正须到县招窜匿，要使枳棘皆耕桑。\r\n妇女养蚕男种麦，食有鸡豚衣有帛。\r\n儿童不识成丁劳，父老能歌县官德。\r\n惭余亦是荥阳簿，虎牢关下成皋路。\r\n有酒谁浇纪信魂，无人敢画鸿沟渡。\r\n郑卫由来本懿亲，相思只隔大河津。\r\n愁将艮岳风前柳，持赠山阳笛里人。"
        },
        {
            "title": "江畔寻花偶成（二首）",
            "content": "偶随流水到花边，便觉心清似昔年。\r\n春色自来皆梦里，人生何必尽樽前。\r\n平原席上三千客，金谷园中百万钱。\r\n俯仰繁华竟陈迹，野花啼鸟谩留连。"
        },
        {
            "title": "赠京妓宜时秀",
            "content": "欲唱清歌却掩襟，晚风亭子落花深。\r\n坐中年少休轻听，此曲先皇有赐金。"
        },
        {
            "title": "茂苑思",
            "content": "辇路秋蓬满，野香团绿湿。\r\n嫔娥粉黛愁，嫣花铅露泣。\r\n莺声旧时好，玉砌秋归早。\r\n东家胡蝶飞，烟姿满芳草。\r\n以上元末在吴作。"
        },
        {
            "title": "感怀（十四首）",
            "content": "骅骝日千里，亦在御者功。\r\n向无造父能，乃与凡马同。\r\n韩彭{西乏}驾材，驱策遇沛公。\r\n增本渥洼儿，意不与项通。\r\n岂独知马难，所贵御马工。\r\n驾御苟失宜，鲜不败乃翁。\r\n萧萧帐下骓，千驷何足雄。¤"
        },
        {
            "title": "舟中闻促织",
            "content": "促织来何处，哀吟近短篷。\r\n不堪为客里，况复是舟中。\r\n残梦寒衾月，孤灯夜枕风。\r\n此时肠欲断，恨不耳双聋。"
        },
        {
            "title": "上马",
            "content": "晴来未觉是春朝，已有东风着柳条。\r\n雪自坚牢盈尺在，冰才轻薄一边消。\r\n不愁雾暗看花眼，且倩人扶上马腰。\r\n却忆探春湖上路，小红船子木兰桡。"
        },
        {
            "title": "湘竹有题",
            "content": "朝行湘竹下，暮宿湘竹中。\r\n云情与雨态，万变俄不同。\r\n密密深翳日，疏疏细含风。\r\n新梢露袅袅，老节烟蒙蒙。\r\n纷如千灵妃，从以万青童。\r\n幡幢列缥缈，环佩摇丁东。\r\n来从蔚蓝天，步入东华宫。\r\n怅望不可即，翩然若惊鸿。\r\n夭矫喜而笑，低回俯乃恭。\r\n质坚本外直，性洁缘中空。\r\n籊尔中弦矢，揉之可彤弓。\r\n冰雪誓不易，肯与时污隆。\r\n今朝揭春晴，更觉翠色浓。\r\n戢戢琅玕丛，忽见桃花红。\r\n直疑路不远，便与桃源通。\r\n我欲捐轻舟，褰衣入崆峒。\r\n春禽迎我啼，音响谐丝桐。\r\n终当听山雨，自号苍莨翁。"
        },
        {
            "title": "示杨水西",
            "content": "亲远更家贫，将归未有因。\r\n相逢难说与，君是故乡人。"
        },
        {
            "title": "祁阳行",
            "content": "黄鹤楼前汉阳雪，岳阳楼前洞庭月。\r\n自谓人间无此清，到处相逢向人说。\r\n祁阳江头春更佳，仿佛似是神仙家。\r\n黄莺乱啼万竿竹，绿水萦抱千株花。\r\n千红万碧深相映，鸡犬无声茅屋静。\r\n野老回头唤不应，匆匆况是通名姓。\r\n水流花落岸东西，只隔疏帘路已迷。\r\n天下于今皆乐土，何须更觅武陵溪。"
        },
        {
            "title": "春日山西寄王允原知司（五首。并序）",
            "content": "十里烟光湿翠苕，二分春色到花朝。\r\n无人快击华奴鼓，有伴同吹弄玉箫。\r\n遍地锦围歌处席，满身珠压舞时腰。\r\n莫嗔老子疏狂甚，曾醉扬州廿四桥。¤\r\n\r\n【注释】：【注释】：\r\n（并州春半，无花可赏，追忆旧游，情动于中，因赋长句\r\n五首，公退之暇，咏而味之，庶几春色之在目也。允原知\r\n司善咏诗者，就录以赠。）"
        },
        {
            "title": "寓江宁村居病起写怀（十首）",
            "content": "坐对青山觉眼明，山应怜我眼偏青。\r\n一官不博三竿日，万事无过两鬓星。\r\n花底蛛丝迷蛱蝶，草根虾族变蜻蜓。\r\n文章无预封侯相，莫向人夸识一丁。¤"
        },
        {
            "title": "湘中杂言（四首）",
            "content": "指点鸥飞处，人间是岳州。\r\n湘潭山乱出，江汉水兼流。\r\n深竹新祠宇，飞花旧酒楼。\r\n平生巴楚梦，明日洞庭游。"
        },
        {
            "title": "寓江宁村居病起写怀（十首）",
            "content": "落梅风急晚萧萧，病起愁惊雪尽消。\r\n卮酒不添前日量，带围初减旧时腰。\r\n高楼锦瑟花连屋，深巷珠帘柳映桥。\r\n准拟青鞋踏春草，看他翡翠戏兰苕。¤"
        },
        {
            "title": "偶题",
            "content": "身懒交游绝，时危感慨新。\r\n清江催短鬓，芳草怨归人。\r\n花落纵横雨，莺啼淡荡春。\r\n欲摇舟楫去，波浪没平津。"
        },
        {
            "title": "湘中杂言（四首）",
            "content": "鄂渚云归后，巴山雨过时。\r\n鹃啼湘女庙，花落楚王祠。\r\n家远身如梦，愁多鬓易丝。\r\n聊将身暂泊，沙嘴看鸬鹚。¤"
        },
        {
            "title": "初夏过宁真道院",
            "content": "偶来高树下，独坐青苔石。\r\n涧雨落余霏，衣裳淡生碧。\r\n道因微物悟，理向玄言析。\r\n习静自无营，何妨处嚣寂。"
        },
        {
            "title": "春日山西寄王允原知司（五首。并序）",
            "content": "花时无处不黄鹂，偏到垂杨着意啼。\r\n人立晚风携便面，马临春水惜障泥。\r\n踏歌趁拍催腔急，旋舞回身应节齐。\r\n遥想故山行乐地，紫苔侵遍十年题。¤"
        },
        {
            "title": "豫章早春",
            "content": "茸茸草色变枯荄，簌簌寒梅落径苔。\r\n山顶雪惟朝北在，水边风已自东来。\r\n不须银管催莺出，便好珠帘为燕开。\r\n见说岭南春更早，桃花流水胜天台。"
        },
        {
            "title": "秋斋杂赋（五首）",
            "content": "叹息冯唐老，吁嗟李广贤。\r\n穷通元有命，生死讵非天。\r\n鼓角西风里，江湖短发前。\r\n南飞有鸿雁，一字若为传。¤"
        },
        {
            "title": "句曲秋日郊居杂兴（十首）",
            "content": "庭树聚栖鸦，溪流没浅沙。\r\n瘦怜人似菊，浓爱叶如花。\r\n秋色都连水，寒云忽变霞。\r\n自惭长在客，无地不思家。¤"
        },
        {
            "title": "雪",
            "content": "欹欹整整复皑皑，可是春冰细剪裁。\r\n到处江山皆玉立，谁家庭院不花开。\r\n几回旋绕还飞去，半饷悠扬却下来。\r\n独有梅边易消灭，也应和气近蓬莱。"
        },
        {
            "title": "感春",
            "content": "茂苑东风散鼓鼙，草堂近在柳营西。\r\n春衣禁酒聊存着，诗句怀人每谩题。\r\n花有底忙冲蝶过，鸟能多慧学莺啼。\r\n闲身准拟看山色，又复朝参逐马蹄。"
        },
        {
            "title": "白云泉",
            "content": "泠泠白云泉，流向白云边。\r\n泉水流不断，白云飞上天。"
        },
        {
            "title": "结客少年场行",
            "content": "情如飞絮任悠扬，心与游丝共短长。\r\n花底若教连日醉，座中犹可少年狂。\r\n新调锦瑟争传谱，巧制罗囊别贮香。\r\n衣以凤翎分缝织，带将蛇角遍軿装。\r\n豪名独擅秋千社，狭气平欺蹴踘场。\r\n白璧一双酬剑客，明珠百斛买胡娼。\r\n金丸挟弹章台左，宝骑闻筝太液傍。\r\n梅子短墙羞掷果，桃花深坞笑分浆。\r\n每嘲春比人先老，不信愁如海叵量。\r\n犹有旧时桃李梦，尚随胡蝶到辽阳。"
        },
        {
            "title": "清溪渔隐",
            "content": "清溪秋来水如练，历历鱼虾皆可见。\r\n绿蓑酒醒雁初飞，风急芦花吹满面。\r\n溪南一带是青山，逢着垂杨便可湾。\r\n谩道白鸥闲似我，渔舟更比白鸥闲。"
        },
        {
            "title": "梅杏桃李",
            "content": "忆与卢仝共看来，花光月色两徘徊。\r\n江村远处长相识，风雨寒时已早开。\r\n霁雪玲珑愁易湿，春冰轻薄笑难裁。\r\n江城二月城西路，谁惜柔香满翠苔。\r\n\r\n【注释】：【注释】：\r\n（右李花。）"
        },
        {
            "title": "入永州",
            "content": "石气阴才雾，岚霏暖欲霞。\r\n憩床腥畏虎，饮涧毒防蛇。\r\n红叶秋崖树，青萝晚洞花。\r\n江山盘屈外，遥认两三家。"
        },
        {
            "title": "雨",
            "content": "雨急愁云黑，窗虚爱竹青。\r\n石泉流细细，山鸟去冥冥。\r\n醉里倾荷叶，饥来煮茯苓。\r\n不知刘道士，何用换鹅经。"
        },
        {
            "title": "登岳阳楼望君山",
            "content": "洞庭无烟晚风定，春水平铺如练净。\r\n君山一点望中青，湘女梳头对明镜。\r\n镜里芙蓉夜不收，水光山色两悠悠。\r\n直教流下春江去，消得巴陵万古愁。"
        },
        {
            "title": "潇湘八景",
            "content": "右平沙落雁。\r\n风急雨浪浪，孤舟夜正长。\r\n江湖随处恶，何况是潇湘。\r\n今夜残灯里，无人不断肠。¤"
        },
        {
            "title": "湘中四咏",
            "content": "暖风晴日融春昼，闲看花阴鸡吐绶。\r\n绮縠都将彩羽妆，红丝不待金针绣。\r\n叠叠胭脂缕缕金，龙纹盘错凤纹深。\r\n凭谁剪作鸳鸯带，雅称佳人翡翠衿。\r\n\r\n【注释】：【注释】：\r\n（右锦鸡。）"
        },
        {
            "title": "长沙杂咏（三首）",
            "content": "湘人爱楼居，斜枕湘江起。\r\n楼下倚阑人，簪花照春水。"
        },
        {
            "title": "雪中燕",
            "content": "燕雪两差池，相兼拂绣帏。\r\n玉楼迷故垒，珠箔见乌衣。\r\n斜讶冲花落，轻疑掠絮飞。\r\n晓寒人未起，还认画梁归。"
        },
        {
            "title": "枫陵秋",
            "content": "枫树落清晓，野烟结愁阴。\r\n声传烧竹火，人语沧波深。\r\n凫飞秋水黑，蛩吟凉露白。\r\n江月参差光，芙蓉照芳魄。"
        },
        {
            "title": "故山春日（四首）",
            "content": "春来芳草踏成蹊，半是车轮半马蹄。\r\n多谢清明三日雨，旧痕新绿一般齐。"
        },
        {
            "title": "感怀（十四首）",
            "content": "三人乃成虎，众口能烁金。\r\n流言虽不多，足移君子心。\r\n人心本无疑，理与势所侵。\r\n奈何形似间，构结已骎骎。\r\n入耳即契合，不待间者深。\r\n陈平虽云智，羽有隙可寻。\r\n高祖诚豁达，卒亦诛淮阴。\r\n营营青蝇诗，示古犹示今。¤"
        },
        {
            "title": "邀方员外看花",
            "content": "金昌亭西万株花，胭脂玉雪争纷拏。\r\n春风携酒看花去，骑马径到山人家。\r\n花深树密无径入，下马徘徊映花立。\r\n紫萼风微翠袖香，红丝露重乌巾湿。\r\n别来几负看花期，客里匆匆见一枝。\r\n白下桥边寒食后，广陵城外绿阴时。\r\n今年花最逢春早，准拟清樽对花倒。\r\n人意方邀酒伴来，花枝已向东风老。\r\n花虽渐老仍堪折，犹胜纷纷满蹊雪。\r\n且共芙蓉幕里人，坐看海棠枝上月。"
        },
        {
            "title": "球场曲",
            "content": "软红十里平如掌，马蹄踏沙轻不响。\r\n金袍玉带五陵儿，飞骑击球珠作赏。\r\n身轻擘捷马游龙，彩仗低昂一点红。\r\n倏忽飞星入云表，据鞍回袖接春风。\r\n有时随地香尘滚，杨花乱扑桃花粉。\r\n就窝夺得笑归来，月牙轻旋骊珠稳。\r\n一生娇贵厌朝天，不信人间有倒悬。\r\n但得花间风月好，打球场上自年年。"
        },
        {
            "title": "方氏园居（七首）",
            "content": "回汀兼复渚，迢递入渔邦。\r\n有港皆通楫，无山不到窗。\r\n疏烟春陇犊，深雪夜篱厖。\r\n过客停舟问，而翁恐姓庞。"
        },
        {
            "title": "舟次邵白有怀徐幼文",
            "content": "文章小技耻雕虫，也逐群才赴洛中。\r\n多病不宜秋色里，相思只在暮江东。\r\n鸡豚篱落茅茨雨，凫鸭陂塘菡萏风。\r\n欲买一樽浇寂寞，伤心不与故人同。"
        },
        {
            "title": "湘中四咏",
            "content": "湘江两岸无茅宇，湘竹阴阴覆江渚。\r\n春来未听一声莺，只有鹧鸪啼暮雨。\r\n怜渠亦是他乡客，苦向人啼行不得。\r\n纵教行得也消魂，那个行人不头白。¤\r\n\r\n【注释】：【注释】：\r\n（右白鹇。）"
        },
        {
            "title": "翟好问",
            "content": "爱尔山城隐，柴门对县衙。\r\n酒资千亩苎，生计一园瓜。\r\n雨步荷巾湿，风吟席帽斜。\r\n时时扶短杖，看竹到东家。"
        },
        {
            "title": "湘阴庙梨花（有序）",
            "content": "平生厌看桃与李，惟有梨花心独喜。\r\n海雪楼前雪一株，岁岁清明醉花底。\r\n北山冈下花最盛，千树玲珑围绿水。\r\n前年骑马赏花处，我与河东两人耳。\r\n青苔满地芳草合，只有黄鹂映花蕊。\r\n当时美人三阁上，宝髻慵梳初睡起。\r\n镜里争先试一枝，真态欲将春色比。\r\n楼空燕去花自落，细雨黄昏泪如洗。\r\n疏篱萧萧茅屋破，况复临春开结绮。\r\n我时赏花仍吊古，花亦灿然为露齿。\r\n归来婆娑簪满帽，十日罗衣香不止。\r\n去年相忆豫章城，咫尺春江如万里。\r\n今年邂逅洞庭曲，细萼含愁照清泚。\r\n人至魂消楚雨中，花应肠断湘烟里。\r\n三年胜游不再得，百岁欢娱能有几。\r\n吉祥牡丹非旧梦，玄都桃花亦如此。\r\n更约明年载酒来，莫笑花前人老矣。\r\n\r\n【注释】：【注释】：\r\n（癸丑二月廿日，泊舟湘阴庙下。庙东圃有棠梨一株，花\r\n犹未开。因念辛亥春与薛起宗赏花于钟山之北，赋诗酌酒\r\n，为一时胜集。壬子岁，宦居豫章，追忆旧游，尝与员外\r\n方君道其事，复有诗寄薛。今年见花于湘水之上，不惟北\r\n山之会不可寻，而豫章僚友亦相望数千里外，人生漂泊盖\r\n如是也。舟中岑寂，赋诗一首，且归以示方君，预与起宗\r\n缔来岁之约云。）"
        },
        {
            "title": "赠秦侍仪",
            "content": "文采玉娟娟，班行内外联。\r\n蕃王从学拜，边使候通笺。\r\n侍立彤庭上，追趋法驾前。\r\n今朝退朝早，衣上有炉烟。"
        },
        {
            "title": "绮川游",
            "content": "川水东北流，川花照青楼。\r\n龙船载凤吹，日来川上游。\r\n沙明属玉止，苕香翡翠留。\r\n渔郎蒲叶底，网得双吴钩。"
        },
        {
            "title": "寄陈惟寅惟允",
            "content": "坐有重毡食有鱼，眼能识字手能书。\r\n山于秋水船头看，家在春波门外居。"
        },
        {
            "title": "赠沈真仲征士",
            "content": "花落满烟莎，兰舟喜见过。\r\n壮心丹未已，愁鬓绿无多。\r\n小燕斜斜舞，新莺婉婉歌。\r\n都将旧游意，一笑付江波。"
        },
        {
            "title": "答李仲弘写怀次韵",
            "content": "休对清江叹逝波，且抛簪佩著渔蓑。\r\n愁边卮酒欢娱少，老后文章感慨多。\r\n燕子绿芜三月雨，杏花春水一群鹅。\r\n聊将白发归来意，总和东风懊恨歌。"
        },
        {
            "title": "感怀（十四首）",
            "content": "位卑谏勿直，直谏君心疑。\r\n交浅言勿深，深言友谊亏。\r\n谔谔众所恶，况复违逆之。\r\n岂不利于行，吐蘗而含饴。\r\n朝登千仞岗，振我身上衣。\r\n丈夫贵自洁，毋论他人非。¤"
        },
        {
            "title": "红绿蕉二仕女图",
            "content": "两树红蕉隔禁扉，晓凉携伴试罗衣。\r\n金铃小犬迎人吠，应怪秋来出院稀。"
        },
        {
            "title": "东湖晚眺",
            "content": "沤没岸如无，凉多柳易枯。\r\n巫归神庙静，兵语驿亭孤。\r\n日落霞明渚，虹收雨暗湖。\r\n此时篷底坐，天尽是东吴。"
        },
        {
            "title": "登三夏故城（二首）",
            "content": "寒树无柔柯，秋草有劲叶。\r\n原空鹘孤骞，山晚云万叠。\r\n登高得平旷，人马皆意惬。\r\n思挽角胎弓，相从雁门猎。¤"
        },
        {
            "title": "沙河至采石（二首）",
            "content": "河曲帆频转，波高梦屡惊。\r\n学人狐拜月，照骨鬼吹灯。\r\n断甓沉沙嘴，残碑露石棱。\r\n不知何县邑，芳草没荒塍。¤"
        },
        {
            "title": "梅杏桃李",
            "content": "当时庭馆醉春风，客里相逢意转浓。\r\n只恐胭脂吹渐白，最怜春水照能红。\r\n一枝争买珠帘外，千树遥看小店中。\r\n惆怅先生归去后，江南烟雨又蒙蒙。¤\r\n\r\n【注释】：【注释】：\r\n（右梅花。）"
        },
        {
            "title": "送陈资深归广",
            "content": "丈夫轻别离，投老欲入广。\r\n奈何干戈际，万里涉沆漭。\r\n兹城颇阜庶，有女供奉养。\r\n世乱得粗安，胡劳问乡党。\r\n君言苦无家，一夕魂九往。\r\n乡书昨日至，捧读屡泚颡。\r\n四丧寄浅土，未得掩诸圹。\r\n虽云弊庐在，谁复修祀享。\r\n感兹归意迫，无力犹勉强。\r\n齿发固已衰，尚足婴扰攘。\r\n敢忘乡土情，偷安恋兹壤。\r\n吾闻重感激，惜别复加赏。\r\n天寒霜露繁，摵摵枯叶响。\r\n水宿慎蛟螭，山行避魍魉。\r\n田园虽荒芜，果实罗栗橡。\r\n邻居喜均还，相邀具醅盎。\r\n酒薄不得醉，且复歌慨慷。\r\n人生还乡乐，无物堪比彷。\r\n喜极继以悲，欢戚同反掌。\r\n番思苏台月，照女夜绩纺。\r\n此时父子情，两地同惚恍。\r\n安得混车书，妻孥共罗幌。\r\n兹事竟难期，泪眼一凄怆。\r\n我家嘉陵江，踪迹久飘荡。\r\n亦欲问前途，逡巡觅西瀼。"
        },
        {
            "title": "春暮有感（二首）",
            "content": "啼鸟匆匆变物华，雨池科蚪渐成蛙。\r\n青鞋谩踏闲边草，白发羞簪醉里花。\r\n此日骅骝思苜蓿，当时鹦鹉唤琵琶。\r\n遥怜箫鼓追游地，荠麦青青已没鸦。"
        },
        {
            "title": "赠毛生",
            "content": "丈夫遇知己，胜如得美官。\r\n栖栖无聊中，握手意便欢。\r\n古来豪杰人，所就非一端。\r\n狂言与危行，初若不可干。\r\n从容两阵间，一语九庙安。\r\n狐貉不外饰，而足御大寒。\r\n嗟嗟陇西李，愿识荆州韩。"
        },
        {
            "title": "舟抵南康望庐山",
            "content": "春山如春草，春来无不好，况是香炉峰，百叠烟屏围五老。\r嘤嘤历历谷鸟哀，朱朱粉粉山花开，芙蓉削山紫雾上，瀑布倒泻青天来。\r船头春山重回首，世上虚名一杯酒，李白雄豪绝妙诗，同与徐凝传不朽。\r明日移舟过洞庭，兰花斑竹远沙汀，摩挲老子双愁眼，细看君山一点青。"
        },
        {
            "title": "清平乐",
            "content": "欺烟困雨，拂拂愁千缕。曾把腰枝羞舞女，赢得轻盈如许。\r\n犹寒未暖时光，将昏渐晓池塘。记取春来杨柳，风流全在轻黄。"
        },
        {
            "title": "菩萨蛮",
            "content": "水晶帘外娟娟月，梨花枝上层层雪。花月两模糊，隔窗看欲无。　　\r\n月华今夜黑，全见梨花白。花也笑姮娥，让他春色多。"
        },
        {
            "title": "岳阳楼",
            "content": "春色醉巴陵，阑干落洞庭。\r\n水吞三楚白，山接九疑青。\r\n空阔鱼龙气，婵娟帝子灵。\r\n何人夜吹笛，风急雨冥冥。"
        },
        {
            "title": "无题和唐李义山商隐",
            "content": "一瓣芙蕖是彩舟，棹歌离思两夷犹。\r\n风鬟雾鬓遥相忆，月户云窗许暂留。\r\n波冷绿尘罗袜晓，恨添红叶翠颦秋。\r\n双鸾镜里瑶台雪，任是无情也上头。"
        },
        {
            "title": "天平山中",
            "content": "细雨茸茸湿楝花，\r\n南风树树熟枇杷。\r\n徐行不记山深浅，\r\n一路莺花送到家。"
        },
        {
            "title": "美人剌绣",
            "content": "风送杨花满绣床，\r\n飞来紫燕亦成双。\r\n闲情正在停针处，\r\n笑嚼残绒唾碧窗。"
        },
        {
            "title": "春草",
            "content": "嫩绿柔香远更浓，\r\n春来无处不茸茸。\r\n六朝旧恨斜阳里，\r\n南浦新愁细雨中。\r\n近水欲迷歌扇绿，\r\n隔花偏衬舞裙红。\r\n平川十里人归晚，\r\n无数牛羊一笛风。"
        },
        {
            "title": "奉天殿早朝（二首）",
            "content": "锦裆绣帽列金挝，玉节龙旂拱翠华。\r\n甘露欺霜凝紫液，卿云如盖结丹霞。\r\n莺声近隔宫中柳，骏骑遥穿仗外花。\r\n圣主直教恩泽遍，香罗先到小臣家。"
        },
        {
            "title": "浣溪沙 上巳",
            "content": "软翠冠儿簇海棠，砑罗衫子绣丁香。闭来水上踏青阳。\r\n风暖有人能作伴，日长无事可思量。水流花落任匆忙。"
        }
    ]
}