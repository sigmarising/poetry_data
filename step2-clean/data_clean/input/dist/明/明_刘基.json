{
    "dynasty": "明",
    "author": "刘基",
    "intro": "1311～1375  \r\n元末明初文学家﹑政治家。字伯温。青田(今属浙江)人。14岁入郡庠学《春秋》﹐后从郑复初学习宋代理学。元至顺二年(1331)中进士﹐授江西高安县丞。后又任江浙儒学副提举﹐因检举御史失职事受排挤﹐弃官隐居。至正八年(1348)﹐台州方国珍聚众起事﹐复被任为浙东元帅府都事﹐因反对招抚之策﹐力主剿捕﹐与上司意见抵牾﹐被罢职﹐放浪于绍兴山水间﹐以诗文自娱。安山吴成七起事时﹐又被委任为都事﹐曾组织地主武装﹐镇压当地义军﹐升为浙东行省郎中。不久又与元朝统治者矛盾﹐弃官隐于青田山中﹐着《郁离子》以明志。元至正二十年(1360)朱元璋攻占浙东﹐刘基与宋濂等应朱元璋征召到南京﹐陈时务十八款﹐劝朱元璋脱离韩林儿自立。其后七﹑八年内﹐深受朱元璋倚重﹐参与机要﹐辅佐朱元璋先后击败陈友谅﹑张士诚等部﹐成为明朝开国元勋之一。明洪武元年(1368)﹐拜御史中丞兼太史令。洪武三年﹐授弘文馆学士﹐封诚意伯。洪武四年﹐因与左丞相胡惟庸交恶﹐被胡所谮﹐受朱元璋猜忌﹐赐归乡里。洪武八年﹐懮愤而死。一说被胡惟庸毒死。  \r\n\r\n刘基的政治主张﹐以儒家思想为主。强调\"国以民为本﹐而民以食为本\"﹐\"固国莫大于保民﹐而保民莫切于备患\"(《春秋明经》)。他把休养生息﹑加强武备视为立国的两大根本。明朝开国后﹐他任御史中丞﹐曾参与朝廷多项重大决策。尤为重要的是﹐他与朱元璋共同改变了唐宋以来的科举考试方法﹐专取\"四书\"及《易》﹑《书》﹑《诗》﹑《春秋》﹑《礼记》五经﹐命题试士﹔应试者的文章必须仿宋经籍﹐代古人语气来写﹐多用排偶文体﹐这就是后来的\"八股文\"﹐又叫作\"制义\"。这一考试方法沿用到清末。它在巩固封建制度﹑禁锢思想文化上﹐起了很大的作用。 \r\n\r\n在明初文坛上﹐刘基占有重要地位。他具有比较系统的文学思想。首先﹐从儒家\"诗教\"思想出发﹐强调作品的教化作用﹐认为应当\"美刺风戒﹐莫不有裨于世教\"(《照玄上人诗集序》)。这种教化作用﹐既可以对下移风易俗﹐也可以对上讽谕劝谏。他贬斥元代以来的纤丽文风﹐提倡\"师古\"﹐力主恢复汉唐时期的文学传统﹐以司马迁﹑班固﹑陈子昂﹑李白﹑杜甫﹑韩愈﹑柳宗元等人为楷模。当时﹐与刘基齐名的文学家宋濂也提倡复古。他们的理论和著述﹐对于明初文风由纤丽转向质朴﹐起了重要作用。 \r\n\r\n刘基的文学创作﹐以诗歌最为突出。诗歌之中﹐又以乐府﹑古体诗为优。他在诗歌写作中﹐贯彻自己的文学思想﹐写了相当数量的讽谕诗。这些诗描绘元末明初的社会动乱﹐在一定程度上反映了人民的疾苦。他揭示了农民在地租王税下所受的严重剥削:\"农夫力田望秋至﹐沐雨梳风尽劳瘁。王租未了私债多﹐况复尔辈频经过。\"(《野田黄雀行》\"君不见古人树桑在墙下﹐五十衣帛无冻者。今日路傍桑满畦﹐茅屋苦寒中夜啼。\"(《畦桑词》)他在一些诗里还刻画了农民在连年战祸下的流离惨状:\"平民避乱入山谷﹐编篷作屋无环堵。回看故里尽荆榛﹐野乌争食声怒嗔﹔盗贼官军齐劫掠﹐去住无所容其身。\"(《雨雪曲》)他抨击官吏肆虐给百姓造成的祸难:\"官吏逞贪婪﹐树怨结祸胎。\"(《感时述事十首》之七)\"况闻太行东﹐水旱荐为虐。饥氓与暴客﹐表里相倚着。赈恤付群吏﹐所务惟刻削。\"(《过东昌有感》)他甚至讽刺朝廷最高统治者在战火纷飞﹑\"浪动江淮战血红\"的年代里﹐还纵情于声色享受﹐\"新向湖州召画工\"(《有感》)。与此同时﹐他在《孤儿行》﹑《病妇行》﹑《田家》等一组诗中﹐表达了对弱者的同情。在《夏夜台州城中作》﹑《赠周宗道六十四韵》等诗中﹐抒发了为民请命的志愿。这些诗篇都具有社会意义。当然﹐在刘基诗歌作品中﹐更多的是感慨人世沧桑﹐咏叹怀才不遇﹐以及一般的写景抒情篇章﹔其中还杂有若干歌颂圣王﹑遯世游仙之作。与诗相比﹐他填的词大多内容空泛﹐情绪低沉﹐少有佳作。 \r\n\r\n刘基诗歌的艺术风格比较多样﹐或求雄浑﹐或求婉约﹐或求奇崛﹐或求天然﹐兼容并包﹐卓然成家。著名的神话诗《二鬼》长达1200余字﹐描写管理日月的结邻﹑郁仪二鬼﹐被天帝暂放人间﹐50年不得相见﹐后来宇宙变动﹐二鬼见面后相约为天帝除翳﹐再造乾坤。天帝大怒﹐重将二鬼拘囚﹐\"养在银丝铁栅内﹐衣以文采食以麋\"。二鬼无可奈何﹐只好等待天帝息怒﹐重返天上同游。诗中二鬼隐喻自己和宋濂﹐曲折地表现了在朱元璋猜忌压抑下的苦闷﹐以及再整朝纲的抱负。诗歌想象奇谲﹐语言瑰丽﹐风格雄浑﹐气势恢宏。而他的另一些诗﹐又追求浅显通达﹐如《懊 歌》:\"养儿图养老﹐无儿生烦恼。临老不见儿﹐不如无儿好。\"《从军五更转》:\"一更戍鼓鸣﹐市上断人声。风吹鸿雁过﹐忆弟复思兄。\"饶有民歌风味。 \r\n\r\n刘基墨迹  \r\n\r\n刘基的散文体裁多样﹐内容丰富﹐但以寓言体散文最为出色。他在元末隐居时所写的《郁离子》﹐共18章﹐195 节﹐多者千言﹐少者百字﹐在议论之中常杂以寓言。郁离二字﹐意思是文明。刘基在此书中﹐较全面地发挥了他的哲学﹑政治﹑伦理﹑道德观念。其目的是向统治集团讽谏﹐以实现封建制度长治久安。但在讽谏之中﹐也包含了对统治集团昏聩腐朽﹑贪婪自私的一些揭露。例如\"卫懿公好禽\"﹐\"晋灵公好狗\"﹐\"灵丘之丈人善养蜂\"﹐\"济阴之贾人渡河\"﹐\"屈子谓楚襄王\"等节﹐都写得很精彩。尤其是\"楚有养狙以为生者\"一节﹐写\"狙公\"强迫众猴子到山中采草木果实来供奉自己﹐后来众猴子觉悟过来﹐终于在某一天\"伺狙公之寝﹐破栅毁柙﹐取其积相携而入于林中﹐不复归。狙公卒馁而死\"。这则寓言﹐揭示了统治者压榨剥削百姓必遭反抗的道理﹐很生动﹐也很深刻。除《郁离子》外﹐刘基还写了若干思想性较强的散文。著名的《卖柑者言》﹐描写杭州有小贩卖柑﹐\"金玉其外﹐败絮其中\"。作者买后诘问时﹐小贩答道:\"世之为欺者不寡矣﹐而独我也乎﹖吾子未之思也。今夫佩虎符坐皋比者﹐洸洸乎干城之具也﹐果能授孙吴之略耶﹖峨大冠﹑拖长绅者﹐昂昂乎庙堂之器也﹐果能建伊皋之业耶﹖……今子是之不察﹐而以察吾柑﹗\"于是\"予默然无以应\"。它的讽刺锋芒﹐实际上是针对整个统治阶级的﹐是明代寓言体散文不可多得的佳作。 \r\n\r\n由于刘基以师古为宗旨﹐他的散文风格古朴浑厚。《郁离子》模仿秦汉子书﹐语言典奥﹐义蕴深远。他善于驰骋想象﹐将古代史实传说大胆改制﹐推陈出新。一般的说理散文﹐论点鲜明﹐文笔犀利﹐而且往往夹叙夹议﹐注意文字的形像性。他的写景散文数量不多﹐以隐居会稽时所作的《游云门记》﹑《出越城至平水记》﹑《活水源记》﹑《白云山舍记》等篇为佳。写景时讲求意境﹐手法细腻﹐如《松风阁记》描写风中之松:\"有声如吹埙箎﹐如过雨﹐又如水激崖石﹐或如铁马驰骤﹐剑槊相磨戛﹔忽又作草虫鸣切切﹐乍大乍小﹐若远若近﹐莫可名状。听之者﹐耳为之聪。\"颇有唐宋散文名家的风致。 \r\n\r\n刘基的诗文佳品﹐多作于元末他前半生几次弃官隐居时期。明初出仕之后﹐诗文多酬酢之作﹐内容芜杂﹐思想空泛。死前数年归里闲居﹐所作多为无病呻吟﹐有价值的很少。 \r\n\r\n刘基的著作较多。先曾由其子刘仲璟﹑孙刘廌等分别编为《郁离子》 5卷﹑《覆瓿集》并拾遗20卷﹑《写情集》4卷﹑《犁眉公集》 5卷﹑《春秋明经》4卷﹐于明初梓行于世。成化六年﹐戴暨等人汇刻为《诚意伯文集》20卷。嘉靖三十五年﹐樊献科根据文章体裁﹐更定编次为《重编诚意伯文集》18卷。今通行本为四部丛刊本《诚意伯刘文成公文集》20卷﹐系据乌程许氏藏明刊本影印而成。内收《郁离子》18章﹑文 220篇﹑诗1184首﹑词233首﹑《春秋明经》42则。",
    "items": [
        {
            "title": "题小景",
            "content": "江头日日起西风，江树惊寒叶变红。\r\n天澹云低何处雁，一行飞下荻花中。"
        },
        {
            "title": "春日书事",
            "content": "雨收春日融，众草丰且碧。\r\n和风拂轻衣，飞花扑行客。\r\n晴空摇翠烟，莽苍见山色。\r\n青年岂长住，感此思夙昔。"
        },
        {
            "title": "感怀二十四首",
            "content": "象以齿自伐，马以能受羁。\r\n猛虎恃强力，而不卫其皮。\r\n世人任巧智，天道善盈亏。\r\n不见瑶台死，永为天下嗤。"
        },
        {
            "title": "水西寺东楼晓起闻莺",
            "content": "日上高城柳影齐，风轩临水看莺啼。\r\n初来木杪鸣相应，稍入花间听却迷。\r\n芳草自深句践国，行人犹隔御儿溪。\r\n思家每恨无轻翼，可对莺花不憯凄。"
        },
        {
            "title": "招隐（五首）",
            "content": "有客款我庐，身披紫云袍。\r\n鸣驺列前后，从者皆俊髦。\r\n坐我蓬荜下，向我谈伊皋。\r\n手斡北斗魁，足踏东海鳌。\r\n高视六合内，泰山等毫毛。\r\n挥袂起谢客，且还饮我醪。\r\n醉卧不知晓，衡门塞蓬蒿。"
        },
        {
            "title": "早发建宁至兴田驿",
            "content": "鸡鸣戒晨装，上马见初日。\r\n露泫叶尚俯，雾重山未出。\r\n客途得霁景，缓步非纵佚。\r\n矧兹岁有秋，高下俱颖栗。\r\n牛羊散原野，鹅鸭满阡术。\r\n怀抱既夷旷，神情自清谧。\r\n寒花蔓篱落，候虫响蒙密。\r\n霞标青枫林，雪绽乌桕实。\r\n幽览虽云遽，佳趣领已悉。\r\n我行固无期，况乃尘事毕。"
        },
        {
            "title": "过闽关（二首）",
            "content": "建溪激箭向南流，石齿如锋斗客舟。\r\n篙子踏歌浑不畏，行人遥望替生愁。"
        },
        {
            "title": "双桐生空井",
            "content": "双桐生空井，井空桐叶稀。\r\n稀叶不自蔽，凤鸟将安归。\r\n双桐生空井，井泥泉不出。\r\n桐根日夜枯，何由伐琴瑟。"
        },
        {
            "title": "游仙（九首）",
            "content": "晨登女床山，西北望昆仑。\r\n楼台似霄汉，金碧气魂魂。\r\n素女三千人，灼若扶桑暾。\r\n鸾笙引凤舞，云旆随霓幡。\r\n老童发清歌，昌容戏紫鹓。\r\n神荼献丹桃，洪崖开玉尊。\r\n蜚廉漫崔嵬，建章空千门。"
        },
        {
            "title": "感事呈石末公",
            "content": "前飞鸧鸹后驾鹅，天阔风高奈汝何。\r\n不羡焦头居上客，空怜舐痔得车多。\r\n深山虎豹来城市，落日鼪鼯出薜萝。\r\n薇蕨可羹鱼可脍，白云长自在岩阿。"
        },
        {
            "title": "二鬼",
            "content": "忆昔盘古初开天地时，以土为肉石为骨，水为血脉天为皮\r\n，昆仑为头颅，江海为胃肠，蒿岳为背膂，其外四岳为四\r\n肢。\r\n四肢百体咸定位，乃以日月为两眼，循环照烛三百六十骨\r\n节，八万四千毛窍，勿使淫邪发泄生疮痍。\r\n两眼相逐走不歇，天帝愍其劳逸不调生病患，申命守以两\r\n鬼，名曰结璘与郁仪。\r\n郁仪手捉三足老鸦脚，脚踏火轮蟠九螭。\r\n咀嚼五色若木英，身上五色光陆离。\r\n朝发旸谷暮金枢，清晨还上扶桑枝。\r\n扬鞭驱龙扶海若，蒸霞沸浪煎鱼龟。\r\n辉煌焜耀启幽暗，燠煦草木生芳蕤。\r\n结璘坐在广寒桂树根，漱咽桂露芬香菲。\r\n啖服白兔所捣之灵药，跳上蟾蜍背脊骑。\r\n描光弄影荡云汉，闪奎烁壁葩花摛。\r\n手摘桂树子，撒入大海中，散与蚌蛤为珠玑。\r\n或落岩谷间，化作珣玕琪。\r\n人拾得吃者，胸臆生明翚。\r\n内外星官各职职，惟有两鬼两眼昼夜长相追。\r\n有物来掩犯，两鬼随即挥刀铍。\r\n禁制虾蟆与老鸦，低头屏气服役使，不敢起意为奸欺。\r\n天帝怜两鬼，暂放两鬼人间娭。\r\n一鬼乘白狗，走向织女黄姑矶。\r\n槌河鼓，褰两旗，跳下皇初平牧羊群，烹羊食肉口吻流膏\r\n脂。\r\n却入天台山，呼龙唤虎听指麾。\r\n东岩凿石取金卯，西岩掘土求琼葳。\r\n岩訇洞砉石梁折，惊起五百罗汉半夜拨刺冲天飞。\r\n一鬼乘白豕，从以青羊青兔赤鼠儿。\r\n便从阁道出西清，入少微，浴咸池。\r\n身骑青田鹤，去采青田芝。\r\n仙都赤城三十六，洞主骑鸾翳凤来陪随。\r\n神蜺清唱毛女和，长烟袅袅飘熊旂。\r\n蜚廉吹笙虎击筑，罔象出舞奔冯夷。\r\n两鬼自从天上别，别后道路阻隔，不得相闻知。\r\n忽闻寒山子，往来说因依。\r\n两鬼各借问，始知相去近不远，何得不一相见叙情词。\r\n情词不得叙，焉得不相思。\r\n相思人间五十年，未抵天上五十炊。\r\n忽然宇宙变差异，六月落雪冰天逵。\r\n鼋鼍上山作窟穴，蛇头生角角有歧。\r\n鳄鱼掉尾斫折巨鳌脚，蓬莱宫倒水没楣。\r\n搀枪枉矢争出逞妖怪，或大如瓮盎，或长如蜲蛇。\r\n光烁烁，形躨々。\r\n叫鹿豕，呼熊罴。\r\n煽吴回，翔魌魑。\r\n天帝左右无扶持，蚊虻虱蝇蚋蜞，噆肤咂血图饱肥，扰扰\r\n不可挥筋节。\r\n解折两眼蕣，不辨妍与媸。\r\n两鬼大惕伤，身如受榜苔，便欲相约讨药与天帝。\r\n医先去两眼翳，使识青黄红白黑。\r\n便下天潢天一水，洗涤盘古肠胃心肾肝肺脾。\r\n却取女娲所抟黄土块，改换耳目口鼻牙舌眉。\r\n然后请轩辕，邀伏羲、风后、力牧、老龙告泰山稽。\r\n命鲁般，诏工倕，使丰隆，役黔羸，砺釜凿，具炉锤，取\r\n金蓐，收伐材尾箕。\r\n修理南极北极枢，斡运太阴太阳机。\r\n檄召皇地示部署，岳渎神受约天皇墀。\r\n生鸟必凤凰，勿生枭与鸱。\r\n生兽必麒麟，勿生豺与狸。\r\n生鳞必龙鲤，勿生蛇与。\r\n生甲必龟贝，勿生蝓与蜞。\r\n生木必松楠，生草必荠葵，勿生钩吻含毒断人肠，勿生枳\r\n棘覃利伤人迹螟蝗害禾稼，必绝其蝝蚔。\r\n虎狼妨畜牧，必遏其孕孳。\r\n启迪天下蠢蠢氓，悉蹈礼义尊父师。\r\n奉事周文公、鲁仲尼、曾子舆、孔子思，敬习《书》、《\r\n易》、《礼》、《乐》、《春秋》、《诗》。\r\n履正直，屏邪欹，引顽嚚，入规矩。\r\n雍雍熙熙，不冻不饥，避刑远罪趋祥祺。\r\n谋之不能行，不意天帝错怪恚，谓此是我所当为，眇眇末\r\n两鬼，何敢越分生思惟。\r\n呶呶向瘖盲，泄漏造化微。\r\n急诏飞天神王与我捉此两鬼拘囚之，勿使在人寰做出妖怪\r\n奇。\r\n飞天神王得天帝诏，立召五百夜叉带金绳将铁网，寻踪逐\r\n迹莫放两鬼走逸入崄巇。\r\n五百夜叉个个口吐火，搜天括地走不疲。\r\n吹风放火烈山谷，不问杉柏樗栎兰艾蒿芷蘅茅茨，燔焱熨\r\n灼无余遗。\r\n搜到九万九千九百九十九仞幽谷底，捉住两鬼，眼睛光活\r\n如琉璃。\r\n养在银丝铁栅内，衣以文采食以麋。\r\n莫教突出笼络外，踏折地轴倾天维。\r\n两鬼亦自相顾笑，但得不寒不馁长乐无忧悲。\r\n自可等待天帝息怒解猜惑，依旧天上作伴同游戏。\r\n\r\n【注释】：【注释】：\r\n（此诗盖拟昌黎《二鸟》而作。所谓《二鬼》，公盖自谓\r\n及金华太史公也。其推挹金华如此。。\r\n程孟阳曰：“公乐府多似太白、少陵，间学张文昌、王仲\r\n初。此又在卢仝、马异间，奇怪直仿佛昌黎矣。”）"
        },
        {
            "title": "至日遣兴",
            "content": "十九年前此日同，浙江西望粤城东。\r\n山川拥隔乖同轨，气朔分齐正八风。\r\n坐阅天时占道长，起征云物欲年丰。\r\n嬴粮拟问商颜路，好采灵芝伴四翁。"
        },
        {
            "title": "秋怀（八首）",
            "content": "喓喓草虫，慓慓其股。\r\n岁莫如何，尔独良苦。\r\n瞻望日月，绵绵我愁。\r\n如彼逝矢，一往不留。\r\n嗟尔小子，时不再得。\r\n匪缗曷鱼，不艺胡稷。\r\n萧萧草虫，烈烈其音。\r\n岁莫何为，只搅我心。"
        },
        {
            "title": "二月二日登楼作",
            "content": "薄寒疏雨集春愁，愁极难禁独上楼。\r\n何处山中堪采药，几时湖上好乘舟。\r\n衔泥客燕聊想傍，泛水浮萍可自由。\r\n见说兰亭依旧在，于今王谢少风流。"
        },
        {
            "title": "山鹧鸪（三首）",
            "content": "鹧鸪元是岭南音，岭北无人识此禽。\r\n南人唱歌过岭去，北人相向泪沾襟。"
        },
        {
            "title": "旅兴（四十首）",
            "content": "旻景无还晖，霜露凄已繁。\r\n松柏坐椔翳，桃李更何言。\r\n旦夕悲风起，黄沙蔽平原。\r\n万物尽凋落，芳华谁独存。\r\n我愿化为鹤，不愿化为猿。\r\n鹤鸣声闻天，猿鸣烟雨昏。\r\n空林夜寥寂，踯躅伤精魂。¤"
        },
        {
            "title": "得令字",
            "content": "勾芒发陈根，北斗转东柄。\r\n众星各参差，威弧何时正。\r\n好生虽圣心，明刑亦王政。\r\n哲人慎谋始，斯焉获终庆。\r\n徒言两阶舞，可以怀逆命。\r\n不见三危山，万里窜枭獍。\r\n世德异唐虞，民情好争竞。\r\n那无跗扁医，面有膏盲病。\r\n波涛地轴?，虎豹天关敻。\r\n雨露当春滋，风霜及秋劲。\r\n谁能奉明主，顺天行号令。"
        },
        {
            "title": "次韵和石末公秋日感怀见寄",
            "content": "郊原如赭已无秋，况复干戈未肯休。\r\n肉食不知田野事，布衣深为庙廊忧。\r\n典章沦落悲刍狗，馈饷倭迟想木牛。\r\n礼乐将军今郤縠，豺狼满地待虔刘。"
        },
        {
            "title": "即事",
            "content": "千林摇落暮天寒，短景经檐岁序残。\r\n口舌得官齐虏易，膏肓致疾上医难。\r\n无根荒蔓风飘急，阅世松乔气厚蟠。\r\n鸿雁随阳经远道，帛书何日到长安？"
        },
        {
            "title": "有感（七首）",
            "content": "物换星移事已迷，重来旧处惑东西。\r\n可怜如镜天边月，独照栖乌半夜啼。"
        },
        {
            "title": "次韵和谦上人秋兴（六首）",
            "content": "一自中原万马奔，江淮今有几州存。\r\n龙韬豹略痴儿戏，秾李夭桃猛士门。\r\n废垒秋风销战骨，荒郊夜雨泣冤魂。\r\n江湖愁绝无家客，伫立看天泪眼昏。¤"
        },
        {
            "title": "谒夏王庙有感",
            "content": "一片宫垣粉雘新，前王陵庙在松筠。\r\n玉书金简归天地，贝叶昙花诧鬼神。\r\n沧海波涛纡职贡，山川草木望时巡。\r\n苗顽未狎虞阶舞，空使忠良泪满巾。"
        },
        {
            "title": "前有尊酒行",
            "content": "前有尊酒芳以饴，举杯欲饮且置之。\r\n丈夫有志可帅气，胡为受此曲蘗欺？禹恶旨酒，玄德上达\r\n。\r\n桀作酒池，而南巢是蔡。\r\n商辛恶来以白日为夜，糟丘肉林相枕藉。\r\n瑶台倏忽成灰尘，流毒犹且迁殷民。\r\n夫差酗而纳施，楚国酣而放屈。\r\n姑苏台上麋鹿游，鄢郢宫中狐兔出。\r\n灌夫骂坐，祸延魏其。\r\n竹林称贤，神州蒺藜。\r\n亡家破国有如此，酒有何好而嗜之！前有尊酒醲以清，酌\r\n之白日成晦冥。\r\n眼花耳热乱言语，元气耗?攵肝胆倾。\r\n乃知酒是丧身物，卫武之戒所以垂休声。"
        },
        {
            "title": "赠杜安道",
            "content": "忆昔天兵伐荆楚，舳舻蔽江齐万橹。\r\n欢声激烈似雷霆，猛气炰烋震貔虎。\r\n拔蕣皖城犹俯拾，探穴九江无险阻。\r\n明年大战康郎下，日月坱相吞吐。\r\n冯夷蹋浪群水飞，巨鳌掉首三山舞。\r\n云随太乙拥锋旗，鼍为丰隆作灵鼓。\r\n将军金甲箭攒猥，战士铁衣汗流雨。\r\n火龙熺焰绛天衢，燧象豗烟煎地府。\r\n鲸鲵既剪搀抢落，草木熙阳鱼出谷。\r\n当时从臣皆俊良，近侍共推徐与杜。\r\n或操陈子之刀镊，或负伊公之鼎俎。\r\n艰难出入矢石下，鞠躬尽力无摧阻。\r\n夙兴夜寐事一人，小心不贰帝临女。\r\n只今四海同车轨，葑菲罔遗遵往古。\r\n琼琚赤芾簉鹓行，鞍马禄食光门户。\r\n天鸡一声金阙启，龙颜有喜常先睹。\r\n顾我愚疏忧患集，病骨崚嶒蒸溽暑。\r\n兴来怀旧倚长歌，星星两鬓丝千缕。"
        },
        {
            "title": "钱塘怀古得吴字",
            "content": "泽国繁华地，前朝旧此都。\r\n青山弥百粤，白水入三吴。\r\n艮岳销王气，坤灵肇帝图。\r\n两宫千里恨，九子一身孤。\r\n设险冯天堑，偷安负海隅。\r\n云霞行殿起，荆棘寝园芜。\r\n币帛敦和议，弓刀抑武夫。\r\n但闻当守奏，不见立庭呼。\r\n鬼蜮照华衮，忠良赐属镂。\r\n何劳问社稷，且自作欢娱。\r\n粳稻来吴会，鱼鼋出具区。\r\n至尊巍北阙，多士乐西湖。\r\n鹢首驰文舫，龙鳞舞绣襦。\r\n暖波摇襞积，凉月浸氍毹。\r\n紫桂秋风老，红莲晓露濡。\r\n巨螯擎拥剑，香饭漉雕胡。\r\n蜗角乾坤大，鳌头气势殊。\r\n秦庭迷指鹿，周室叹瞻乌。\r\n玉马违京辇，铜驼掷路衢。\r\n含容天地广，养育羽毛俱。\r\n橘柚驰包贡，涂泥赋上腴。\r\n断犀埋越棘，照乘走隋珠。\r\n吊古江山在，怀今岁月逾。\r\n鲸鲵空渤枌，歌咏已唐虞。\r\n鸱革愁何极，羊裘钓不迂。\r\n征鸿暮南去，回首忆莼鲈。"
        },
        {
            "title": "旅兴（四十首）",
            "content": "忆年二三十，笑人不能勤。\r\n诵书欻万言，落笔飞烟云。\r\n有朋自远来，讲论穷朝曛。\r\n一艺耻不知，高蹈躐前闻。\r\n宁知有衰老，耳聋目如熏。\r\n身世且未保，况敢言功勋。¤"
        },
        {
            "title": "思美人",
            "content": "雨欲来，风萧萧。\r\n披桂枝，拂陵苕。\r\n繁英陨，鲜叶飘。\r\n扬烟埃，靡招摇。\r\n激房帷，发绮绡。\r\n中发肤，憯寂寥。\r\n思美人，隔青霄。\r\n水渺茫，山岧峣。\r\n云中鸟，何翛翛。\r\n欲寄书，天路遥。\r\n东逝川，不可邀。\r\n芳兰花，日夜凋。\r\n掩瑶琴，闲玉箫。\r\n魂睘睘，心摇摇。\r\n望明月，歌且谣。\r\n聊逍遥，永今宵。"
        },
        {
            "title": "次韵和谦上人秋兴（六首）",
            "content": "故乡知己不曾逢，满目云山恨百重。\r\n斥堠霜清寒夜柝，谯楼风急晓城钟。\r\n此时绕树怜乌鹊，异县携家想鞬蛩。\r\n独向晴檐问梅蕊，数枝和雪为谁容。¤"
        },
        {
            "title": "春日杂兴（五首）",
            "content": "日自西驰水自东，落花飞絮总随风。\r\n旧巢燕子今何处，烟雨庭台似梦中。"
        },
        {
            "title": "游仙（九首）",
            "content": "岐阳隐孤凤，寰海腾蛟蛇。\r\n不食松柏实，而采日及花。\r\n翩翩柱下史，望望之流沙。\r\n麻姑何为者，乃降蔡经家。\r\n神龙集污泽，取笑于鱼虾。"
        },
        {
            "title": "君子有所思",
            "content": "晨上龙首山，徘徊望咸京。\r\n交衢错万井，甲第连公卿。\r\n鞍马相照曜，冠盖如云行。\r\n扈从金宫归，赐酒银瓮盈。\r\n前庭列驺骑，后苑罗倾城。\r\n宠极妒心起，欢余骄气生。\r\n田窦巧相夺，萧韩互摧倾。\r\n快意在一时，报复延戈兵。\r\n范雎掉柔舌，穰侯去强嬴。\r\n宁知幽燕客，接踵夸雄鸣。\r\n茫茫前车辙，遗迹犹未平。\r\n胡为不自悟，坐使忧患并。\r\n二疏独何人，千载垂令名？"
        },
        {
            "title": "蜀国弦（七首）",
            "content": "舒为五色朝霞褷，惨为虎豹嗥阴霏。\r\n翕为千嶂云雨入，嘘为百里雷霆飞。"
        },
        {
            "title": "题朱孟章虞学士送别图后",
            "content": "秋郊一杯酒，握手念将离。\r\n落日照野水，凉风生树枝。\r\n今朝重相忆，青山如旧时。\r\n鬓毛非松柏，争得不成丝。"
        },
        {
            "title": "夜坐",
            "content": "露泣寒螀唁断魂，风惊檐铎语黄昏。\r\n羁愁悄悄成危坐，看尽空墙上月痕。"
        },
        {
            "title": "感怀二十四首",
            "content": "芳树生丹崖，绿叶如云烟。\r\n上枝蔽光景，下根蟠九泉。\r\n朝凉聒众鸟，夕阴萃鸣蝉。\r\n岂不盛容色，及此阳春年。\r\n西风吹白露，点缀庭阶前。\r\n繁华坐销歇，枝叶空相捐。\r\n世情多反覆，天道有推迁。\r\n金屋擅娇宠，长门闭神仙。\r\n献赋亦已晚，徒悲泪如泉。"
        },
        {
            "title": "无寐",
            "content": "夜长无寐待鸣鸡，及至鸡鸣梦却迷。\r\n惊起朝阳斜照屋，一眉残月在天西。"
        },
        {
            "title": "秋怀（八首）",
            "content": "今日何日，岁聿其秋。\r\n候雁北来，星火西流。\r\n怀我故乡，道阻且修。\r\n俯察渊潜，仰睇天游。\r\n孰翱匪鸢，孰跃匪虬。\r\n瞻望日月，中心如抽。\r\n岂无美酒，焉得良俦。\r\n矢诗不多，聊以解忧。"
        },
        {
            "title": "旅兴（四十首）",
            "content": "严风萃群有，蝇蚊亦无多。\r\n所憎虽去眼，若此岁晏何。\r\n中夜揽衣裳，起视星与河。\r\n出云未还山，落叶早辞柯。\r\n沉思不成寐，太息继以歌。¤"
        },
        {
            "title": "杂诗（三十三首）",
            "content": "蚊母羽虫孽，与人无怨尤。\r\n胡为含毒害，吐蚊吼如牛。\r\n纷纷散草泽，勣勣森戈矛。\r\n无辜受螫蠚，皮破腥血流。\r\n覆巢或有令，未应后鸺巘。¤"
        },
        {
            "title": "大热遣怀",
            "content": "盛夏火用事，长日不可堪。\r\n热汗发我肤，如泉溢穹嵁。\r\n清晨登楼望，四野皆红岚。\r\n坡坨会稽山，缥缈浮郁蓝。\r\n何出作雨泽，一洗暍与酣。\r\n须臾玻璃盘，涌出琉璃潭。\r\n杂气若绛旂，飘飖散空。\r\n朱光熭九幽，天气熇以树木首咸俯，鸟兽声尽暗。\r\n玄冥将禺疆，侧身入禋龛。\r\n渊蛇葺短鳞，山龟灼枯。\r\n悍熊伏朝鼢，困龙缩秋蚕。\r\n焦根裂埴断，毙鹬蚌脯含。\r\n水井为汤池，冶容成病颔。\r\n渡水翅帖帖，守门口舑舑。\r\n蜩螗轻绡翼，依阴萃枫柟。\r\n沸渭泊静寂，噪聒乱语谈。\r\n苍蝇丹砂头，群飞逐烹腤。\r\n拍之摐污手，驱之死仍耽。\r\n对食惮下肮，引饮辄倾甔。\r\n抚几炎欲燎，披衣重犹函。\r\n慨彼征戍卒，荷戟忘寝。\r\n弃绝骨肉爱，不得同苦甘。\r\n但闻盗贼炽，未见王师戡。\r\n郊原虏掠遍，馈饷那能覃。\r\n况乃隆暑节，蒸郁非所谙。\r\n用兵贵拙速，将帅当怀惭。\r\n沈冥及暮鼓，两目脂流泔。\r\n拂袖招远风，众星烂天南。\r\n河汉上昭回，烟霞远{髟监}鬖。\r\n且喜辰极明，愿睹戎马倓。\r\n云门连镜湖，林壑清且涵。\r\n岂惟隔埃，庶足憩负担。\r\n惜无五亩宅，偃蹇投吾簪。\r\n卷十三补。"
        },
        {
            "title": "立冬日作",
            "content": "忽见桃花出小红，因惊十月起温风。\r\n岁功不得归颛顼，冬令何堪付祝融。\r\n未有星辰能好雨，转添云气漫成虹。\r\n虾蟆蛱蝶偏如意，旦夕蜚鸣白露丛。"
        },
        {
            "title": "有泉在山（一首）",
            "content": "有泉在山，爰注为壑。\r\n膏火自煎，一室之烛。\r\n蔚彼茂林，有檀有松，有梓有桐。\r\n可以为车，可以为宫。\r\n有泉在山，爰注为渊。\r\n膏火之烛，维以自煎。\r\n蔚彼茂林，有柞有棫，有樗有栎。\r\n可以为薪，可以为杙。"
        },
        {
            "title": "杂诗（三十三首）",
            "content": "大星出西方，晱々如明月。\r\n儿童惊指示，草木见毫发。\r\n夜久斗柄回，人静凉风发。\r\n徙倚步中庭，空烟散成雪。¤"
        },
        {
            "title": "次韵和林彦文刘山驿作诗",
            "content": "青泥九折度危峰，翠木千章集远风。\r\n欲为流离安堡障，宁辞辛苦涉蒿蓬。\r\n梧桐叶落无栖凤，荆棘枝寒有怨鸿。\r\n旦夕升虚聊望楚，何时重赋《定方中》？"
        },
        {
            "title": "有感（七首）",
            "content": "鱼盐充牣稻粱肥，谁寤繁华是祸机。\r\n日暮无人唁亡国，寒鸦犹带夕阳飞。"
        },
        {
            "title": "杂诗（三十三首）",
            "content": "馋妇厌贫夫，常怀相弃心。\r\n慨慕东家子，年少多黄金。\r\n轻身改西托，布被烂锦衾。\r\n宁忆秋风起，霜露栖繁林。\r\n叶落枝亦尽，愁闻蜻蛚吟。¤"
        },
        {
            "title": "过苏州（九首）",
            "content": "忆昔吴宫无事时，满城杨柳舞西施。\r\n如今柳尽西施死，恨杀当年陌上儿。"
        },
        {
            "title": "莲塘曲",
            "content": "落日下莲塘，轻舟赴晚凉。\r\n偶然花片落，飞出两鸳鸯。"
        },
        {
            "title": "旅兴（四十首）",
            "content": "山鬼处幽篁，自分不见天。\r\n宁知无私照，及此暗井泉。\r\n倦鸟思故林，穷鱼思故渊。\r\n感荷实难忘，庶其保终年。¤"
        },
        {
            "title": "次韵和石末公见寄（五绝）",
            "content": "庙略能回十万夫，诗书郤縠近来无。\r\n何由入奏明光殿，指点山河一统图。"
        },
        {
            "title": "题释骖图",
            "content": "关中小儿勇而竞，玉帐貔貅三百乘。\r\n焉知道上十二牛，皇天默佑周同姓。\r\n绛宫大厉吼如雷，墨车载甲光照纟畏。\r\n鹰腾二陵间，剑锋白皑皑。\r\n壮士百战脑涂地，元帅束缚坐草莱。\r\n俘囚有血堪衅鼓，自分残膏染齐斧。\r\n一死一生直望外，岂意片言由内主。\r\n鸿雁曾伤弓，尚为空弮愁。\r\n犀兕脱匣出，闻呼肯回头。\r\n河边解骖徒谫谋，舟中稽首心悠悠。\r\n济河封尸勿云晚，此事终作晋国羞。\r\n君不见夫差违子胥，空洒姑苏泣。\r\n丈夫深戒妇人仁，养虎遗患悔莫及。\r\n\r\n【注释】：【注释】：\r\n（方谷真遣人浮海纳贿中宫，遂定招安之议，故引襄夫人\r\n事以刺焉。）"
        },
        {
            "title": "从军五更转（五首）",
            "content": "一更戍鼓鸣，市上断人声。\r\n风吹鸿雁过，忆弟复思兄。"
        },
        {
            "title": "次韵和脱因宗道感兴（二首）",
            "content": "铅刀方用世，挂壁干将闲。\r\n剪松养荆棘，匠石空悲酸。\r\n驱车陟太行，日暮多险艰。\r\n玄冰胶大谷，脱粟贵琅玕。\r\n魑魅揽人魂，豺狼食人肝。\r\n路远无羽翼，何由得飞还。"
        },
        {
            "title": "无愁果有愁曲",
            "content": "君不见陈家天子春茫茫，后庭玉树凝冷光。\r\n楼船江上走龙阵，宫中只报平安信。\r\n酒波滟滟蒸粉香，暖翠烘烟妒娇鬓。\r\n无愁老夫貂鼠裘，降旗摇动台城秋。\r\n生绡束缚槛车去，始信人间果有愁。"
        },
        {
            "title": "旅兴（四十首）",
            "content": "病身如朽木，螬蚁群萃之。\r\n生意已无多，雨露空其滋。\r\n晨兴步庭除，足弱几不持。\r\n论年未应尔，胡为遽如期。\r\n大块播万形，一躯非我私。\r\n暂假终必还，但有速与迟。\r\n居易以俟命，圣言岂吾欺。¤"
        },
        {
            "title": "山鹧鸪（三首）",
            "content": "黄茅垅上雨和泥，苦竹冈头日色低。\r\n自是行人行不得，莫教空恨鹧鸪啼。"
        },
        {
            "title": "漫成（二首）",
            "content": "望帝千年魄，声声是泪流。\r\n空庭无竹树，省得一春愁。"
        },
        {
            "title": "旅兴（四十首）",
            "content": "江上秋风急，天寒雁南归。\r\n客子眷长途，中心一何悲。\r\n顾瞻望四方，有怀当告谁。\r\n霜露日夜零，百卉厌其枝。\r\n衰谢不待期，荣盛安可追。\r\n太息复太息，怆悢涕沾衣。¤"
        },
        {
            "title": "过苏州（九首）",
            "content": "灯映前窗纸不鸣，四邻无语犬号声。\r\n南阳已起为霖了，何用人间更得名。"
        },
        {
            "title": "有鸟一首赠袁尚志",
            "content": "有鸟有鸟，薄言缴之。\r\n君子至止，何以乐之。\r\n有酒湑湑，亦盈于觞。\r\n明月照帷，清风满堂。\r\n我酒既旨，我仪有秩。\r\n言念君子，温如其日。\r\n有鸟有鸟，载好其音。\r\n君子之洽，如瑟如琴。\r\n有棐有翼，有劝有饬。\r\n古训是式，大猷是力。\r\n有栗者璧，瑕则磨之。\r\n有紑者丝，色以讹之。\r\n如彼织纴，君子维经。\r\n如彼锋刃，君子为硎。\r\n无为夸毗，无为戚施。\r\n伊我之偾，亦子之痍。\r\n此令朋友，交相为助。\r\n匪中式孚，俾好作恶。\r\n有酒在觞，有琴在堂。\r\n酌言鼓之，心焉孔臧。\r\n有鸟有鸟，载翔载飞。\r\n岂弟君子，式昭令仪。\r\n业不厌修，学不厌多。\r\n既酌以酒，复相以歌。"
        },
        {
            "title": "旧在杭时为冷起敬赋泉石歌乱后失之今起敬为",
            "content": "君不见吴山削成三百尺，上有流泉发苍石。\r\n冷卿以之调七弦，龙出太阴风动天。\r\n初闻涓涓响林莽，悄若玄宵鬼神语。\r\n玲然穿崖达幽谷，竽籁飕飕振乔木。\r\n永怀帝子来潇湘，瑶环琼佩千鸣珰。\r\n女夷鼓歌交甫舞，月上九疑啼凤凰。\r\n还思娲皇补穹碧，排抉银河通积石。\r\n咸池泻浪入重溟，玉井冰澌相戛击。\r\n三门既凿龙池高，三十六麟腾夜涛。\r\n丰隆咆哮震威怒，鲸鱼犍尾惊蒲牢。\r\n倏然神怪归寂寞，殷殷余音在寥廓。\r\n鲛人渊客起相顾，江白山青烟漠漠。\r\n伯牙骨朽今几年，叔夜《广陵》无续弦。\r\n绝伦之艺不常有，得心应手非人传。\r\n忆昔识子时，西州正繁华。\r\n筝笛沸晨暮，兜离僸争矜夸。\r\n子独倘佯泉石里，长日松阴净书几。\r\n取琴为我弹一曲，似掬沧浪洗尘耳。\r\n否往泰来逢圣明，有虞制作超茎英。\r\n和声协律子能事，罔俾夔挚专其名。\r\n\r\n【注释】：【原题】：\r\n旧在杭时为冷起敬赋泉石歌乱后失之今起敬为协律郎邀予\r\n写旧作已忘而记其起三句因更足之"
        },
        {
            "title": "感时述事（十首）",
            "content": "惟民食为命，王政之所先。\r\n海鹾实天物，厥利何可专。\r\n贪臣务聚财，张罗密于毡。\r\n厉禁及鱼虾，卤水不得煎。\r\n出门即陷阱，举足遭缠牵。\r\n炰烋用鞭棰，冤痛声相连。\r\n高牙开怨府，积货重奸权。\r\n分摊算户口，渗漉尽微涓。\r\n官征势既迫，私贩理则然。\r\n遂令无赖儿，睚眦操戈鋋。\r\n出没山谷里，陆梁江海边。\r\n横行荷{?累}笼，方驾列船舷。\r\n拒捕斥后懦，争强夸直前。\r\n盗贼由此起，狼藉成蔓延。\r\n先王务广德，如川出深渊。\r\n外本而内末，民俗随之迁。\r\n自从甲兵兴，奄忽五六年。\r\n借筹计得丧，耗费倍万千。\r\n回忆至元初，禁网疏且平。\r\n家家有衣食，畏刑思保全。\r\n后来法转细，百体皆拘孪。\r\n厚利入私家，官府任其愆。\r\n大哉乃祖训，典章尚流传。\r\n有举斯可复，庶用康迍邅。¤"
        },
        {
            "title": "擢彼乔松",
            "content": "擢彼乔松，在彼丘阿。\r\n岁莫凄风，飒为枯柯。\r\n忧来伤心，云如之何。\r\n瞻彼昊天，曷其有宜。\r\n天降淫德，铺于下国。\r\n稻粱黍稷，暨于螟。\r\n不稼不穑，寇攘以食。\r\n哀此下民，曷其有极。\r\n心之忧矣，如烹如煎。\r\n丧乱靡底，如渊如泉。\r\n如彼奥草，孔蔓以延。\r\n呜呼昊天，伊谁之愆。\r\n有罻者罿，曷施于宇。\r\n胡罾于林，觊彼鲂鱮。\r\n小人所怃，君子所与。\r\n弗询弗犹，曷其有愈。\r\n君子不畏，乱日以炽。\r\n君子不忧，乱日以悠。\r\n正言谔谔，谄言诺诺。\r\n欢言孔怡，丧乱所基。\r\n邦家维车，庶民维舆。\r\n庶僚维服，大臣维御。\r\n慎尔驱驰，俾险作夷。\r\n无然没没，无俾车偾。\r\n无曰予知，民各有思。\r\n无曰予圣，庶民孔竞。\r\n无竞维德，四方之则。\r\n无为回遹，以纵枉慝。\r\n瞻彼高原，翳翳其云。\r\n眄彼大水，浩矣无津。\r\n嗷嗷飞雁，各念尔群。\r\n哀我人斯，胡胥以沦。\r\n莫高匪天，莫明匪日。\r\n何纤勿冒，何昧勿晰。\r\n维此圣人，庶民是葵。\r\n维彼愚人，则各有谋。\r\n原隰之瘁，夫妇云之。\r\n闾巷之呻，君子闻之。\r\n弗闻弗惟，则各有思。\r\n式谤式詈，腑肠以离。\r\n谷斯之秕，农以为殃。\r\n匪鹰匪隼，曷云能翔。\r\n维天有船，不可以航。\r\n眷言顾之，心焉恻伤。\r\n相彼茂草，飞鸟依之。\r\n淠彼深渊，鲂鲤归之。\r\n靡依靡归，胡能勿悲。\r\n我有隐忧，人莫之知。\r\n中途有棘，庶民伐之。\r\n执讯弗笃，君子堲之。\r\n不瞆不聋，孰填尔聪。\r\n靡瞻靡顾，自贻伊瞽。\r\n如彼沸鼎，无增尔薪。\r\n无从尔言，以逖远人。\r\n迩人营营，远人兢兢。\r\n弗讹尔心，曷其有惩。\r\n嗟尔君子，戒慎尔止。\r\n靡谦不光，靡盈不毁。\r\n维山有杞，维泽有芷。\r\n庶民所履，维君子使。\r\n陟彼高原，维风飗飗。\r\n靡草不凋，无木不刘。\r\n忧来伤心，如焚如抽。\r\n瞻仰昊天，曷其有瘳。"
        },
        {
            "title": "新春",
            "content": "昨夜东风来，吹我门前柳。\r\n柳芽黄未全，草根青已有。\r\n鹁鸠屋上鸣，劝我尝春酒。\r\n我发日已白，我颜日已丑。\r\n开樽聊怡情，谁能计身后。"
        },
        {
            "title": "咏史（二十一首）",
            "content": "荜门翳蓬蒿，穷巷绝马迹。\r\n中有抱膝人，疏粝不充食。\r\n荣华过浮埃，敝服无愠色。\r\n献玉鄙卞和，扣角羞宁戚。\r\n天潢不垂云，中夜起叹息。"
        },
        {
            "title": "次韵和石末公闻海上使命之作因念西州怆然有",
            "content": "大阃寻常弃郑师，后人休望及瓜期。\r\n豺狼封豕咸登用，都邑人民委若遗。\r\n曾见羌夷皆内地，忍闻淮济是边陲。\r\n经纶事业君当念，闻道任嚣髻已椎。\r\n\r\n【注释】：【原题】：\r\n次韵和石末公闻海上使命之作因念西州怆然有感（二首）"
        },
        {
            "title": "不寐",
            "content": "不寐月当户，起行风满天。\r\n山河青霭里，刁斗白云边。\r\n避世惭商绮，匡时愧鲁连。\r\n徘徊怀往事，恻怆感衰年。"
        },
        {
            "title": "题梅花小禽图",
            "content": "三鸟翩翩海上来，一双飞去入瑶台。\r\n可怜铩羽空山里，独立寒枝怨野梅。"
        },
        {
            "title": "闺词（二首）",
            "content": "戎马关山隔，空闺鬓发华。\r\n将何寄消息，江树总无花。"
        },
        {
            "title": "题杂画卷子",
            "content": "山川出云霓，谿谷藏虎豹。\r\n枯树缯绫身，怪石磈罍貌。\r\n竹枝如琅玕，烟雨昏幕罩。\r\n梅花雪中开，的砾珠磊靤。\r\n兰独称国香，姱丽最可乐。\r\n荑纤草堪籍，伤覃棘能抓。\r\n宋公学元褷，骇兽见腾。\r\n老班性嗜酒，藻思发余酵。\r\n丹丘泣龙髯，零落江湖棹。\r\n颠王食败笔，得米动盈窖。\r\n僧明本静者，一艺起众闹。\r\n展卷见历历，聊足解喧嗃。\r\n裁诗慕韩豪，琐细非所较。"
        },
        {
            "title": "次韵和石末公悲红树",
            "content": "霜与秋林作锦帏，一朝霜重却全稀。\r\n坐看绝艳成尘土，应寤浮华是祸机。\r\n惊鹊月明难自定，穷猿岁暮欲何归。\r\n犹怜有客期欢赏，太息斯须志愿违。"
        },
        {
            "title": "咏史（二十一首）",
            "content": "建光悖祖德，封爵逮阉竖。\r\n忠良坐荼毒，陨涕盈道路。\r\n南巡既不返，狡窟宁久固。\r\n功成十九侯，事已非细故。\r\n■闻用骨鲠，乃以浮阳疏。\r\n中官既世袭，山阳更娇妒。\r\n时事亦可知，君子独未寤。\r\n美哉吴长史，衡门掩秋露。"
        },
        {
            "title": "夏日杂兴（四首）",
            "content": "曾楼迢递俯清郊，天际群山槛外交。\r\n日暖水禽鸣哺子，风轻沙燕语寻巢。\r\n绿荷雨洗藏龟叶，翠竹烟寒集凤梢。\r\n可叹仲宣归未得，苦吟终日倚衡茅。¤"
        },
        {
            "title": "柯桥灵秘寺即景赠基上人",
            "content": "尽日阴阴风坠花，楼前沟水发芹芽。\r\n青春院宇僧房好，白昼豺狼客路赊。\r\n对坐虾须回舞燕，出门鸱尾立饥鸦。\r\n相期握手何时再，五月芙蓉隘若耶。"
        },
        {
            "title": "次韵高则诚雨中（三首）",
            "content": "霖雨萧萧泥客途，岁华冉冉隙中徂。\r\n不知燕赵车千乘，何似蒿邙饭一盂。\r\n露冷芙蓉捐玉佩，天寒薏苡结明珠。\r\n东邻艇子如堪借，去钓松江巨口鱼。¤"
        },
        {
            "title": "病足戏呈石末公",
            "content": "旻天容我作支离，病疟才除足就羸。\r\n跬步不妨犹似鳖，踔行那得更怜夔。\r\n抱珍献楚何堪再，斫树收庞亦未迟。\r\n塞叟于今知匪祸，周鸡从此免为牺。"
        },
        {
            "title": "雨中杂诗（四首）",
            "content": "久晴思得雨，既雨久复厌。\r\n广庭屯阴气，平陆就昏垫。\r\n凄风吹人寒，朱火黯无焰。\r\n水衣上高墉，泉溜发枯堑。\r\n青泥没逵道，寸步不可觇。\r\n慷慨成感伤，缠绵积忧念。¤"
        },
        {
            "title": "再次韵（二首）",
            "content": "南州昔日称三楚，西国今闻又一秦。\r\n有爵与縻亡命贼，无才深愧具官臣。\r\n青冥鸾凤风尘隔，画省貔貅服色新。\r\n怅望令人忆李郭，谁能匡济想捐身。¤"
        },
        {
            "title": "次李子庚韵",
            "content": "风落余花春事非，愁心烟雨共霏霏。\r\n溪云不作从龙起，山石何须学燕飞。\r\n篱下旧存彭泽菊，林间新长首阳薇。\r\n夜阑忽漫闻啼鸟，肠断天涯信使稀。"
        },
        {
            "title": "古歌（三首）",
            "content": "红葵高花高以妍，清晨方开夕就蔫。\r\n美人迢迢隔山水，可望不见心茫然。\r\n花开花落日复夜，惟觉新年非故年。\r\n人生百岁花一度，何不作乐令人怜。¤"
        },
        {
            "title": "钧天乐",
            "content": "君不见天穆之山二千仞，天帝所以觞百灵。\r\n三嫔不下两龙去，九歌九辩归杳冥。\r\n我忽乘云梦轻举，身骑二虹臂六羽。\r\n指挥开明辟帝关，环佩泠泠曳风雨。\r\n明月照我足，倒影摇云端。\r\n参差紫鸾笙，响震瑶台寒。\r\n我欲听之未敢前，空中接引皆神仙。\r\n烟挥雾霍不可测，翠葩金叶光相射。\r\n鲸钟虎虡铿鸿蒙，撼昆仑兮殷崆峒。\r\n扬天桴兮伐河鼓，咸池波兮析木风。\r\n遂升泰阶朝玉帝，侧身俯伏当琼陛。\r\n讯曰太极折裂为乾坤，纷纷枝叶皆同根。\r\n胡为妄生水火金木土，自使激搏相熬煎？臣闻三皇前，群\r\n物咸熙熙，众子戴一父，皞皞无偏私。\r\n忽然元气自荡潏，变换白黑分贤痴。\r\n蚩尤与黄帝，从此兴戈矛。\r\n流毒万万古，争夺无时休。\r\n骨肉自残贼，帝心至仁能不忧？帝不答，臣心迷。\r\n风师咆哮虎豹怒，银汉汹涌天鸡啼。\r\n飚轮撇捩三岛过，海水尽是青玻璃。\r\n神奔鬼怪惕惊起，遗音鸑鸑犹在耳。\r\n梦耶游耶不可知，但见愁云漠漠横九疑。"
        },
        {
            "title": "为戴起之题猿鸟图（牧谿书）",
            "content": "巴东之山巫山高，连峰插天关键牢。\r\n中有怀陵簸谷之波涛，藤萝杳冥风怒号。\r\n人迹不到神鬼逃，但见野猿沙鸟群相嘈，聱取百窍摇岩嶅\r\n。\r\n此景可闻不可遭，尔何为乎貌以毫毛，嗟哉用心无乃劳。\r\n江盘峡束雷雨昏，崩崖死树缠古根。\r\n玄猿抱儿随白猿，长臂婹袅相攀援。\r\n舔睒谲诡赶腾骞，县柯攫石坠且掀。\r\n上有满月如鹴盆，筼筜桃枝寒自蕃。\r\n嘉实不食凤高翻，但见娥皇女英之泪痕。\r\n势穷险尽原野辟，落日乌鸦绕云黑。\r\n狄花茫茫芦叶赤，前飞鸹鸧后凫鹢。\r\n潇湘洞庭烟水碧，驺虞裛厓无颜色。\r\n还君此画长太息，独立看天泪沾臆。"
        },
        {
            "title": "杂诗（五首）",
            "content": "白露出草根，颗颗如明珠。\r\n黄华炫金钱，亦复盈阶除。\r\n闲居无尤物，玩之聊可娱。\r\n衡门不必扃，此非众所须。\r\n但恐成薏苡，千载令人吁。¤"
        },
        {
            "title": "雨中杂诗（四首）",
            "content": "离居感时节，寤寐不遑安。\r\n青灯晦壁角，檐溜如崩湍。\r\n屈指计日月，殷忧集多端。\r\n蛙黾尔何知，叫噪喧草莞。\r\n中夜揽衾裯，凄凄阴气寒。\r\n凤凰铩羽翼，卑飞避鸱鸢。\r\n抚几一长叹，声出心已酸。"
        },
        {
            "title": "次韵和石末公漫兴见寄（二首）",
            "content": "济世何人希管乐，隐居无处觅求羊。\r\n扶桑未换旸乌彩，腐草犹争爝火光。\r\n百战承平戎马佚，七年战伐艾菅长。\r\n长沙迁客能流涕，一日须垂一万行。"
        },
        {
            "title": "旅兴（四十首）",
            "content": "翔鹍抟扶摇，九万一奋翅。\r\n骅骝骤康庄，瞬息千里至。\r\n谷鲋穴坎趯，鹩集蓬蔚。\r\n逼仄岂不怜，饮啄亦何忌。\r\n夸父空有勇，精卫良无智。\r\n翼折海未枯，身偾杖徒弃。\r\n何如抱区区，保己遗世事。¤"
        },
        {
            "title": "古镜词（并序）",
            "content": "百炼青铜曾照胆，千年土蚀萍花黡。\r\n想得玄宫初闭时，金精夜哭黄鸟悲。\r\n鱼灯引魂开地府，夜夜晶光射幽户。\r\n盘龙隐见自有神，神物岂肯长湮沦。\r\n愿循蟾蜍骑入月，将与嫦娥照华发。\r\n\r\n【注释】：【注释】：\r\n（金陵武生于勾曲野人得古墓中镜，李桓先生辨其款制，\r\n燕石上有\"元康\"年字，定其为汉时物。今虽不能灼见其非\r\n晋而汉，然其来之不近则明矣。）"
        },
        {
            "title": "独漉篇",
            "content": "独漉复独漉，月明江水浊。\r\n水浊迷龙鱼，月明复何如。\r\n楚国皆浊，屈原独清。\r\n行吟泽畔，哀哉不平。\r\n上山采荼，下山采蘗。\r\n心在腹中，何由可白？豺狼在后，虎豹在前。\r\n四顾无人，魂飞上天。\r\n珠玉委弃，不如泥沙。\r\n蹑冠戴履，万古悲嗟。"
        },
        {
            "title": "听蛙",
            "content": "绕舍荒池底且，蛰蛙齐候鸣雷社。\r\n已知地气上如炊，更觉石泉流若泻。\r\n举头玉烛焕阳明，?曷足汗泥悲土苴。\r\n半夜条风入绮窗，清晨细雨霏檐瓦。\r\n梁间紫燕舞参差，枝上黄莺语悲姹。\r\n播形肖貌均有生，感气伤情皪瘖痖。\r\n初聆衙衙杂更鼓，渐听嘈嘈成侈哆。\r\n犹持坚白较同异，似坐狙丘谈稷下。\r\n村童叫噪聋学究，悍妇勃磎喧姊姐。\r\n西域胡僧弹般若，齐东老生矜炙濩。\r\n逸帆触岸靡蒹葭，醉客骂筵投盏斝。\r\n呦咬谁辨骠儿哇，秬砉乍开叟呵。\r\n怒牙嚼啮悸罗吞，寤言诘屈惊宜。\r\n徒夸楚使能詈齐，未让秦巫工诅芋。\r\n兜离僸佅纷鏚缕，帝乐虚张洞庭野。\r\n虞夔奚暇调笙磬，周瞽曷由分郑雅。\r\n旅人怀忧实无寐，遭此强聒胡为者。\r\n得非作奸谋蚀月，无奈聚讼腾欢谀。\r\n昔闻周公立典教，蝈氏专司鞠灰洒。\r\n常疑圣人茂育物，独向微虫少宽假。\r\n乃今知其非琐屑，欲问官司乞余灺。\r\n凤皇鸑鷟声苦希，白雪阳春和偏寡。\r\n蚊蝇蚤虱多于沙，钻咂喑呜纷丑。\r\n虾蟆幸不含毒螫，何苦呶号争跁跒。\r\n乌鸢逐响蛇听音，宁顾人腹生症瘕。\r\n赋诗却笑柳柳州，忍使腥臊辱俎鲊。"
        },
        {
            "title": "题梅屏",
            "content": "树杪过流星，轻霜落半庭。\r\n疏花与孤客，相对一青灯。"
        },
        {
            "title": "漫成（二首）",
            "content": "微凉生袂一登楼，落照归鸦点点愁。\r\n谁似孤云独无事，随风直到海西头。"
        },
        {
            "title": "感寓（六首）",
            "content": "白露下木叶，凄凉江海秋。\r\n江皋有鸣雁，噭噭安所求。\r\n稻粱日萧索，风雨徒离忧。"
        },
        {
            "title": "江南曲（五首）",
            "content": "钱塘胜地作南都，纨绮如云隘广途。\r\n想得燕山风雪夜，断魂相语怨西湖。"
        },
        {
            "title": "遣兴（二首）",
            "content": "积雨兼数旬，天气凉有余。\r\n青苔交户庭，始觉人迹疏。\r\n地主多闲园，可以种我蔬。\r\n儿童四五人，蔓草相与锄。\r\n既倦则归休，卧阅床上书。\r\n无事且为乐，何者为名誉。¤"
        },
        {
            "title": "题群龙图",
            "content": "世间万类皆可睹，茫昧独有鬼与龙。\r\n此图画龙二十四，状貌诡谲各不同。\r\n得非物产有异种，或曰神变无常踪。\r\n一龙揵尾欲上水，足爪犹在奫中。\r\n一龙出穴饮涧底，头上飞瀑泻白虹。\r\n前有一龙已在云，顾视厥子扬双瞳。\r\n浪波鱼鳞沓谾豅，日车块圠天无风。\r\n中庭两龙忽相逢，须眉葩髿如老翁，便欲角抵争雌雄。\r\n西望积石接崆峒，白龙擘石窥流潀。\r\n河伯远遁虚其宫，屈蟠睡者何龙钟，老物用亢时当终。\r\n峡外六龙狞以凶，矜牙舞爪起战攻。\r\n咬鳞嚼甲含剑锋，陷胸折尾波血红，之死弗悟人谁恫？一\r\n龙引肮将欲从，回环雎盱未敢通。\r\n最后一龙藏于禋，睥睨胜败非愚祌，无乃有意收全功。\r\n云中弄珠劳尔躬，不如卧沙之从容。\r\n龙子学飞力未充，母在下视心憧憧。\r\n何物一角额准隆，?然出洞若蛇虫。\r\n有龙接之自巃嵸，恐是巩穴王鲔公，皮骨始蜕形犹蒙。\r\n两龙归来倦不翀，痴龙攀石身已癃。\r\n蚴蚪偃蹇倏腾冲，蜿蟺撄跃鬐发茸，呿呀奔拏曲如弓。\r\n百态并作何纷庞，是耶非耶孰能穷。\r\n画师昔有僧繇工，能令真龙下虚空。\r\n安得伶伦截竹筒，吹之呼龙出石谼，使我一见开昏瞢。"
        },
        {
            "title": "在永嘉作",
            "content": "高屋集飞雨，萧条生早寒。\r\n我来复几时，明月缺已团。\r\n浮云蔽青天，山川杳漫漫。\r\n狐狸啸悲风，鲸鲵喷重澜。\r\n孤雁号南飞，音声凄以酸。\r\n顾瞻望桑梓，慷慨起长叹。\r\n愿欲凌风翔，惜哉无羽翰。\r\n中夜百感生，展转不遑安。\r\n枯荷响西池，槁叶鸣林端。\r\n寥寥天宇空，冉冉时节阑。\r\n举俗爱文身，谁识章甫冠。\r\n河流未到海，平陆皆惊湍。\r\n旗帜满山泽，呜呼行路难。"
        },
        {
            "title": "春蚕",
            "content": "可笑春蚕独苦辛，为谁成茧却焚身。\r\n不如无用蜘蛛网，网尽蜚虫不畏人。"
        },
        {
            "title": "秋霁",
            "content": "积雨霁郊甸，凉风来早秋。\r\n蒲柳变冶色，寒蛩生暮愁。\r\n明月艳素光，青山澹如福游目睇行云，感此身世忧。\r\n故乡不可见，怅然心悠悠。"
        },
        {
            "title": "长平戈头歌",
            "content": "长平战骨烟尘飘，岁久遗戈金不销。\r\n野人耕地初拾得，土花渍出珊瑚色。\r\n邯郸小儿强解事，枉使泥沙埋利器。\r\n四十万人非少弱，勇怯贤愚一朝弃。\r\n阴坑血冷秋复春，朅壤食尽苍蛇鳞。\r\n湮沦长愧杜邮剑，废坠空忆椿喉人。\r\n故垒中宵鬼神入，云愁月暗戈应泣。\r\n呜呼！当时岂无牧与颇，戈乎不遇可奈何！"
        },
        {
            "title": "吴歌（六首）",
            "content": "莫信登天不要梯，莫信筑雪可成堤。\r\n五更老鸦树上叫，有人则道是鸡啼。"
        },
        {
            "title": "感怀二十四首",
            "content": "啾啾草间雀，日随黄口飞。\r\n争先赴稻粱，宁顾野人机。\r\n便便善柔子，怀利近相依。\r\n但慕春荑好，不见秋霜霏。\r\n驱车逐走鹿，中路忘所归。\r\n岂不爱其躬，天命心与违。\r\n古道今已矣，感寤空涕欷。"
        },
        {
            "title": "北上感怀",
            "content": "倦鸟思一枝，枥马志千里。\r\n营营劳生心，出入靡定止。\r\n伊余朽钝材，懒拙更无比。\r\n才疏乏世用，嗜僻惟书史。\r\n虽非济时具，颇识素餐耻。\r\n既怀黎民忧，妄意古人企。\r\n宁知乖圆方，举足辄伤趾。\r\n尘埃百病侵，贫窭万感累。\r\n艰难幸息肩，迟莫窃所喜。\r\n明时登骥騄，驽马但垂耳。\r\n自非冀北姿，莫羡追风驶。\r\n便欲解衣冠，躬耕向桑梓。\r\n终怀葵藿恋，不慕沮溺诡。\r\n潜阳动原隰，白日暧兰芷。\r\n埘鸡戒晨明，客子驾行李。\r\n萦纡越巘崿，浩荡涉风水。\r\n淹留具区北，信宿沧江圯。\r\n维时连年歉，道路多流徙。\r\n官司职抚字，黔首皆赤子。\r\n陈红太仓米，丰年所储偫。\r\n为民备乏困，朝廷岂私此。\r\n推余补不足，兹实王政始。\r\n臣子宜奉承，天威不违咫。\r\n奈何簿书曹，暴慢蔑至理。\r\n苟云出纳吝，当闵觳觫死。\r\n呜呼草莽露，惨恻沟渎委。\r\n闻之犹鼻酸，见者宜颡泚。\r\n逾淮入大河，凄凉更难视。\r\n黄沙渺茫茫，白骨积荒藟。\r\n哀哉耕食场，尽作狐兔垒。\r\n太平戢干戈，景物未应尔。\r\n意者斯人徒，纵欲扰天纪。\r\n鬼神赫震怒，咎戾良有以。\r\n去年人食人，不识弟与姊。\r\n至今盗贼辈，啸聚如蜂蚁。\r\n长戈耀白雪，健马突封豕。\r\n岂惟横山泽，已敢剽城市。\r\n途行绝稀少，空车但墙倚。\r\n身行须结集，一寐四五起。\r\n牧民岂无人，司寇亦有氏。\r\n阵车不驱驰，大田无耒耜。\r\n邦家禄食恩，岂为臣奉己。\r\n山东古要地，燕赵犹唇齿。\r\n况兹南北冲，津梁通远迩。\r\n属当全盛时，四海同一轨。\r\n庙堂多稷契，振举无遗弛。\r\n勿云疥癣微，不足成疮痏。\r\n滔天起滥觞，炎冈发星烜。\r\n虞朝有分北，汉庭烦直指。\r\n农夫植嘉谷，所务诛稂秕。\r\n耕耘苟失时，雨露空沾洒。\r\n威怀岂异任，守令职非痺。\r\n端能慎黜陟，此辈何足弭。\r\n故乡隔山川，前途塞荆枳。\r\n青徐气萧索，河济俱泥滓。\r\n痛哭贾生狂，长叹漆室悝。\r\n何当天门开，清问逮下里。"
        },
        {
            "title": "辛卯仲冬雨中作（二首）",
            "content": "江城积阴愁玄冬，千家万家云水中。\r\n乌啼黄昏雁叫夜，鼓角惨淡愁悲风。\r\n青灯无光掩关坐，饥鼠相衔啼过我。\r\n读罢残书有所思，冻雨霏霏泪交堕。¤"
        },
        {
            "title": "题陈大初画扇",
            "content": "泛湖浮海两如何，满地悲风起白波。\r\n争似乘槎随博望，玉绳光里看山河。"
        },
        {
            "title": "雨中寄季山甫（二首）",
            "content": "山雨随风去复来，南明晚色动楼台。\r\n犹怜仗节中郎在，不见乘槎使者回。\r\n感兴诗成聊自遣，忘忧花好为谁开。\r\n偏嫌近水多蝼蝈，永夜喧呼聒梦回。¤"
        },
        {
            "title": "寄台郎张质夫",
            "content": "春愁忽得故人书，喜极成悲泪满裾。\r\n冀野驽骀虚伯乐，鲁门钟鼓骇爰居。\r\n全家荡析饥寒切，病骨支离志虑疏。\r\n敢以浮名误知己，缄辞写意愧何如。"
        },
        {
            "title": "感兴（五首）",
            "content": "将军意气薄丹霄，欲把孤航截海潮。\r\n苏武节来无忌死，岑彭营恶子阳骄。\r\n鸱鸮诗奏忠谁白，松柏歌成恨岂销。\r\n怅望天涯一洒泪，鲸鲵罔象杂三苗。¤"
        },
        {
            "title": "旅兴（四十首）",
            "content": "穷巷屏人迹，开门见青山。\r\n青山似故乡，客子何当还。\r\n蟪蛄日夜鸣，绿树亦已殷。\r\n白日驶西征，浮云不可攀。\r\n安得生羽翼，奋飞出玄间。¤"
        },
        {
            "title": "丙申岁十月还乡作（五首）",
            "content": "故园梅蕊依时发，异县归人见却悲。\r\n花自别来难独立，人今老去复何之。\r\n未能荷钟除丛棘，且可随方着短篱。\r\n等待薰风暄暖后，枝间看取实离离。¤"
        },
        {
            "title": "病眼作",
            "content": "君不见昔日方相氏，黄金为四目。\r\n精光倏昱夺长庚，导者趋风观者肃。\r\n一朝竣事归有司，委弃尘埃同朽木。\r\n我生两眼粗能视，要探天根窥地轴。\r\n论价未止连城璧，傅声共推天下独。\r\n宁知用誉贵含章，鬼物由来阚高屋。\r\n三彭上谇三卢闻，乘时作衅何其速。\r\n吴回炽炭煎赤汗，灌注清扬发炎燠。\r\n赫如巨鳟出渊沦，褧若锦衣蒙绮縠。\r\n泪渍红桃浥露开，旂昏丹雀披烟宿。\r\n鹧鸪呼雨荔支垂，布谷啼山蓬蔂熟。\r\n雪深太白脒碧鸡，雾苦瑶台落黄鹄。\r\n自分衰年已无几，膂力卒单筋脉缩。\r\n春荣秋悴两茫茫，柳绿花红非所逐。\r\n天公若复可怜生，乞与寸光分粟菽。\r\n无劳指点某在斯，不用南阳潭上菊。"
        },
        {
            "title": "仍用韵酬衍上人（二首）",
            "content": "岁暮天寒生意微，空林鸟雀自相依。\r\n有情霜叶欺花貌，无用风荷象客衣。\r\n西塞鼓鞞山岳震，东郊羽檄海波飞。\r\n传闻有诏颁南服，早晚阳和斡化机。"
        },
        {
            "title": "杂诗（五首）",
            "content": "服力徇穑事，矻矻望有秋。\r\n凌晨荷锄出，日入且未休。\r\n中夜看星辰，旱潦切所忧。\r\n西成告丰岁，珠玑满田畴。\r\n饱食幸可期，喜色欲盈眸。\r\n宁知霜雪早，零落不得收。\r\n荒畦委滞穗，槿篱挂空篝。\r\n斜阳照白发，短褐还饭牛。\r\n天命固如此，汲汲复何求。¤"
        },
        {
            "title": "江上曲（四首）",
            "content": "红蓼丹枫一色秋，楚云吴水共悠悠。\r\n人间万事西风过，惟有沧江日夜流。"
        },
        {
            "title": "次韵和石末公感兴见寄",
            "content": "使君学术似文翁，奕世流芳缉武功。\r\n赤芾青衿来燕喜，黄童白叟望车攻。\r\n笔端波浪翻三峡，旗尾龙蛇动八风。\r\n惭愧谫才多谬误，忧时独有此心同。"
        },
        {
            "title": "杂诗（三十三首）",
            "content": "天鸙巢蒿草，形躯纤且微。\r\n不知怀何事，直上闻天扉。\r\n啾啾终日鸣，天听不可希。\r\n铩羽口吻裂，落日空悲归。¤"
        },
        {
            "title": "雨中遣闷",
            "content": "雨渍愁云重不飞，山蒸冷雾袭人衣。\r\n亦知屏翳空多事，只恐羲和失所归。\r\n岁晏波涛东逝急，天寒鸿雁北来稀。\r\n残灯永夜清无焰，坐听饥猿响翠微。"
        },
        {
            "title": "感春（三首）",
            "content": "人生多忧患，死去百患消。\r\n但恨不便得，无由脱鞿镳。\r\n浮荣众所贵，何异掠草焱。\r\n一生与一死，一夕复一朝。\r\n周器忌盈满，老子戒矜骄。\r\n园林无恒芳，江海有回潮。\r\n委心从大化，庶几永逍遥。"
        },
        {
            "title": "感春（三首）",
            "content": "日暮东风起，沧江水微波。\r\n水深不可涉，路远将奈何。\r\n蘼芜叶已齐，故乡隔山河。\r\n盛年难再得，芳意其蹉跎。¤"
        },
        {
            "title": "冬暖行",
            "content": "孟冬十月暖，桃李花盛开。\r\n胡蝶草间出，飞上花枝来。\r\n蝶知爱花为花出，不知冬暖无多日。\r\n霜风一夕花作尘，坠粉飘黄愁杀人。"
        },
        {
            "title": "静夜思",
            "content": "静夜思，一思肠百转。\r\n啼螀当户听不闻，明月在庭看不见。\r\n方将入海剸猛蛟，复欲度岭邀飞猱。\r\n胸中倏忽乱忧喜，得丧纷纷竟何是。\r\n静夜思，思无穷。\r\n天鸡一声海口红，满头白发吹秋风。"
        },
        {
            "title": "旅兴（四十首）",
            "content": "秋高潦水涸，旻天亦凄清。\r\n枯箨响悲音，羁虫振余声。\r\n曀曀落日晖，惨惨游子情。\r\n风林无定枝，驰车鲜安旌。\r\n自愧匪贤达，默默嗟其生。¤"
        },
        {
            "title": "蜀国弦（七首）",
            "content": "蜀国周遭五千里，峨眉岧岧连玉垒。\r\n岷嶓出水作大江，地砉天浮戒南纪。"
        },
        {
            "title": "楚妃叹（《楚妃叹》亦刺奇后也）",
            "content": "江汉扬波六千里，上有巫山矗天起。\r\n锦衾一夕梦行云，万户千门冷如水。\r\n闻道秦兵下武关，君王留连犹未还。\r\n山深不见章台殿，汨罗冤泪空潺湲。\r\n尚忆前王好驰逐，宫中美人不食肉。\r\n回狂作哲须臾间，至今相业归孙叔。\r\n楚宫无复如昔人，况有神女如花新。\r\n悲来恨新还忆故，谁能断却巫山路？"
        },
        {
            "title": "绝句（三首）",
            "content": "槐叶阴阴覆短墙，微风细雨麦秋凉。\r\n如何一岁三春景，不及闲窗午梦长。"
        },
        {
            "title": "感叹",
            "content": "闻说苏州破，仓皇问故人。\r\n死生俱可悼，吾道一何屯。\r\n北去应无路，南藩自此贫。\r\n凄凉转蓬客，泪尽浙江滨。"
        },
        {
            "title": "旅兴（四十首）",
            "content": "西风吹硕果，草茅思索穀。\r\n摵摵卉木零，唧唧寒虫号。\r\n百川日夜流，泰山何其高。\r\n沉浮自有定，汲汲无乃劳。¤"
        },
        {
            "title": "夏日杂兴（四首）",
            "content": "故里无书问远游，他乡萍梗漫淹留。\r\n盲风怪雨蛟龙喜，荒楚寒芜燕雀愁。\r\n天上古今星北拱，人间日夜水东流。\r\n谁能走报西王母，乞与还丹驻黑头。¤"
        },
        {
            "title": "秋日即事（八首）",
            "content": "北风吹雁过萧萧，旅馆青灯共寂寥。\r\n蓬鬓一时成白雪，老来禁得几秋宵。"
        },
        {
            "title": "杂诗（三十三首）",
            "content": "小鱼头如针，大鱼须如松。\r\n小大各生育，孰私天地功。\r\n坤灵发淫怒，溟海簸惊风。\r\n大鱼食小鱼，陂池为之空。\r\n陂空水一竭，小大相险喁。\r\n但见灌莽间，颅骨成崆巃。\r\n残膏饫蝼蚁，孰辨鲸与鯼。¤"
        },
        {
            "title": "上陵",
            "content": "零雨霏霏，亦降于桑。\r\n怆悢中怀，念昔先皇。\r\n惟昔先皇，创业孔艰。\r\n寤寐兴怀，能不永叹。\r\n精灵安所，体魄焉依？幽明隔绝，曷已其思。\r\n堂堂梓宫，在彼高冈。\r\n霜露是萃，能不慨伤。\r\n礼起由情，将情繄物。\r\n溥斯索矣，庶其罔阙。\r\n郊社既虔，宗庙孔威。\r\n上陵是申，式昭孝思。"
        },
        {
            "title": "杂诗（三十三首）",
            "content": "在昔信陵君，谦劳实弘度。\r\n好士天下稀，宾客远倾慕。\r\n救赵夺兵符，扫清邯郸雾。\r\n归来存大梁，秦甲慑东顾。\r\n魏王木偶人，朽心自成蠹。\r\n谗言一以入，危石不可据。\r\n日落西河阴，歌钟怨零露。¤"
        },
        {
            "title": "感怀二十四首",
            "content": "⊥有持六经，翩翩西入秦。\r\n衣冠独异状，谈舌空轮囷。\r\n献纳竟何补，焚坑祸谁因。\r\n昂昂采芝士，矫矫蹈海人。\r\n龙骧九渊外，岂复叹获麟。"
        },
        {
            "title": "秋夜听冷协律弹琴分韵得夜字",
            "content": "秋清众籁寂，华月耿遥夜。\r\n玉琴奏瑶席，逸响发高榭。\r\n微微风入林，稍稍泉出罅。\r\n闪闪黄鸟春，嘒嘒玄蝉夏。\r\n幽忧北酆语，赫怒西楚吒。\r\n初疑广寒府，和銮起仙驾。\r\n忽惊龙腾霄，雷电劈太华。\r\n凄凉汉宫女，万里异国嫁。\r\n逍遥商山老，芝歌意闲暇。\r\n斯须变暄凉，要妙夺造化。\r\n终焉返淳朴，瑚琏在缫藉。\r\n郑卫失其淫，仪秦失其诈。\r\n虎狼失其攫，乌鸢失其吓。\r\n大音信希声，余美甘如蔗。\r\n持此涤尘心，永与筝笛谢。"
        },
        {
            "title": "咏史（二十一首）",
            "content": "平居观群物，纷纷争朵颐。\r\n≮舌不能胜，兵戈遂相随。\r\n古来豪杰士，于今安所之。\r\n大运一朝至，孰分贤与蚩。\r\n所以四老人，去采商山芝。\r\n清风扇六合，百世真吾师。"
        },
        {
            "title": "感兴（五首）",
            "content": "天弧不解射封狼，战骨纵横满路旁。\r\n古戍有狐鸣夜月，高冈无凤集朝阳。\r\n雕戈画戟空文物，废井颓垣自雪霜。\r\n慢说汉庭思李牧，未闻郎署遣冯唐。¤"
        },
        {
            "title": "次韵和石末公春日感怀",
            "content": "下泽潢潦集，幽林光景迟。\r\n羁禽有哀响，槁叶无丰姿。\r\n粱稊不同亩，世事久当遗。\r\n便欲驾扁舟，泛彼湖上漪。\r\n慨怀祈招赋，怆恻感遐思。\r\n流光逐飘风，去若六马驰。\r\n干戈尚杂遝，举目多可悲。\r\n步登西城楼，还望东城陴。\r\n近悼舂陵吟，远伤鸿雁诗。\r\n未能已怨怒，矧暇防笑嗤。\r\n赖有贤大夫，直道人不欺。\r\n相期各努力，共济艰难时。"
        },
        {
            "title": "旅夜（二首）",
            "content": "昨夜起观星，月在杨枝上。\r\n今宵不见月，星影空摇漾。\r\n羽虫飞拂户，磴吐孤火壮。\r\n伫立掩衡门，愁来独惆怅。¤"
        },
        {
            "title": "感时述事（十首）",
            "content": "天王有万国，抚治不能遍。\r\n百僚分所司，控制倚方面。\r\n旬宣贵浃洽，付托属隆眷。\r\n易置苟无恒，勤怠朝夕变。\r\n自非氏俦，何官匪邮传。\r\n矧兹世多故，军府希间宴。\r\n戎机一以失，蚁穴偾台殿。\r\n公庭委旧事，书牍呈新选。\r\n来者且迟迟，在者同秋燕。\r\n伦安待日至，退托从私便。\r\n奸贪遂乘隙，民病孰与唁。\r\n大臣国柱石，忧喜相连缠。\r\n反躬既遗阙，何以率州县？寄与要津人，有舌未宜咽。¤"
        },
        {
            "title": "懊憹歌（五首）",
            "content": "白恶养雏时，夜夜啼达曙。\r\n如何羽翼成，各自东西去。"
        },
        {
            "title": "题赵学士松图（白塔）",
            "content": "赵公拈笔作古松，平地跃出三青龙。\r\n蜿蜓不上霄汉去，爽飒长留烟雨浓。\r\n前朝美人斗草处，犹有当时数株树。\r\n江亭六月凉如秋，应与此图相对愁。"
        },
        {
            "title": "仙人词（三首）",
            "content": "玉府仙人冰雪姿，生来即遣侍瑶池。\r\n五云隔断尘凡路，说着人间总不知。"
        },
        {
            "title": "秋日即事（八首）",
            "content": "春华秋草两悠悠，素发多情却满头。\r\n落叶自随流水去，远山空带夕阳愁。"
        },
        {
            "title": "感寓（六首）",
            "content": "严霜陨奥草，蛇虺去所依。\r\n可惜蕙兰花，与之共颓萎。\r\n顾此悲世运，泫然涕交颐。"
        },
        {
            "title": "题赵文敏公画松",
            "content": "吴兴昔王孙，能画世莫及。\r\n观其二松图，矫若龙出蛰。\r\n蟠根破坤舆，拔萃滃原隰。\r\n胶加各轩翥，崱屴相倚立。\r\n鼍鳞撑空青，豕鬛振飒瑀。\r\n高藏日月气，清滴云雾汁。\r\n垂钓者何人，短棹非妄集。\r\n五湖多风涛，蛟蜃头角。\r\n不如洿泽间，取足矰与鳎。\r\n倦眠松影下，百窍清凉入。\r\n慎勿惊松枝，天寒衣袂湿。"
        },
        {
            "title": "宫怨",
            "content": "何处春风拂苑墙，飞花片片入昭阳。\r\n多情尚有池边柳，留得啼莺伴日长。"
        },
        {
            "title": "旅夜（二首）",
            "content": "客愁常突兀，今夜灯花生。\r\n虽知无喜报，愁亦暂时平。\r\n解襟成独寝，留灯待天明。\r\n喜固不可求，客心恒畏愁。"
        },
        {
            "title": "丙戌岁将赴京师途中送徐明德归镇江",
            "content": "疲马怀空枥，征衣怯路尘。\r\n那堪远游子，复送欲归人。\r\n月满西津夜，花明北固春。\r\n论文应有日，话别莫悲辛。"
        },
        {
            "title": "次韵和石末公红树诗",
            "content": "岸柳江蒲总戚施，桕林辛苦擢金支。\r\n虞人诧见炎官伞，候骑讹传汉将旗。\r\n照水荧煌空衒貌，因风飘落竟从谁。\r\n应惭若木生旸谷，长驻踆乌烛崦嵫。"
        },
        {
            "title": "杂诗（五首）",
            "content": "速成非良器，骤得难久好。\r\n桃李望春舒，亦复迎秋稿。\r\n蕣英耀朝日，未夕委蔓草。\r\n饥农种植禾，自庆得食早。\r\n岁暮寒溧洌，衡门净如扫。\r\n瀛洲对方壶，弱水为池沼。\r\n不有千年花，安得如瓜枣。\r\n徐市驾楼船，轻帆迅如鸟。\r\n仙人倘可见，常恐三光老。\r\n寄书附文鳐，碧云空缥缈。"
        },
        {
            "title": "秋感（二首）",
            "content": "老病偏多感，宵长昼亦长。\r\n衣冠方谢暑，枕席已惊凉。\r\n往事镌心在，新知过眼忘。\r\n篱边旧栽菊，岁晚为谁黄。¤"
        },
        {
            "title": "黄慎之自闽见访夜坐对酌怅然有感",
            "content": "故人一为别，七见秋夕月。\r\n今日见故人，故心须发新。\r\n世情如须发，故人当识察。\r\n车轮东北驰，车毂终不移。"
        },
        {
            "title": "又用前韵（二首）",
            "content": "树头寒月影扶疏，天上清霜下玉除。\r\n紫塞风高鸿失路，碧梧枝冷鹊移居。\r\n虎头旷日麋仓粟，牛腹中宵诧帛书。\r\n见说抱关堪避世，稗官犹可学《虞初》。¤"
        },
        {
            "title": "蒿里曲（三首）",
            "content": "涧草萋萋泉汩汩，紫兰香老棠梨发。\r\n山中无人松柏寒，卧听狐狸啸明月。"
        },
        {
            "title": "闺词（二首）",
            "content": "剔却灯花蕊，从教污翠钿。\r\n几回虚报喜，误妾不成眠。"
        },
        {
            "title": "青丝马",
            "content": "蹀躞青丝马，艰难赤伏符。\r\n穷阴岁欲暮，落日鬼相呼。\r\n见雁愁心裂，看天泪眼枯。\r\n殷勤夜深月，还照旅魂孤。"
        },
        {
            "title": "闻鸠鸣有感呈石末公",
            "content": "郊原过雨东作始，枝上鹁鸠鸣可怜。\r\n此地巢居犹葺垒，他乡去子望归田。\r\n匡时势异民思汉，忧国心随雁到燕。\r\n逝水自流人自老，倚楹长忆至元年。"
        },
        {
            "title": "杂诗（三十三首）",
            "content": "英英木槿花，振振蜉蝣羽。\r\n乘彼三秋露，及此六月雨。\r\n容好能几时，生成亦良苦。\r\n十年构阿房，一日化为土。\r\n染须作童颜，于身竟何补。\r\n不如顺天命，保己良多祜。¤"
        },
        {
            "title": "过苏州（九首）",
            "content": "陌上清歌最可听，谁知此是断肠声。\r\n就中更有杨枝曲，恨杀昏鸦及晓莺。"
        },
        {
            "title": "发绍兴至萧山",
            "content": "落日牛羊下绿坡，微风短楫拂晴莎。\r\n穷愁白发真相得，悲感青春最苦多。\r\n水暖菰蒲沙鸨集，月明洲渚榜人歌。\r\n此时忽漫思身世，奈尔桃花满眼何。"
        },
        {
            "title": "次韵高则诚雨中（三首）",
            "content": "吴苑西风禾黍黄，越乡倦客葛衣凉。\r\n楸梧夜冷鸟惊树，霜露秋清蜂闭房。\r\n天上出车无召虎，人间卖卜有王郎。\r\n干戈满目难回首，梦到空山月满堂。"
        },
        {
            "title": "走马引",
            "content": "天冥冥，云蒙蒙，当天白日中贯虹。\r\n壮士拔剑出门去，手提仇头掷草中。\r\n掷草中，血漉漉，追兵夜至深谷伏。\r\n精诚感天天心哀，太一乃遣天马从天来，挥霍雷电扬风埃\r\n。\r\n壮士呼，天马驰，横行白昼，吏不敢窥。\r\n戴天之耻自古有必报，天地亦与相扶持。\r\n夫差徒能不忘而报越，栖于会稽又纵之。\r\n始知壮士独无愧，鲁庄嵇绍何以为人为！\r\n\r\n【注释】：【注释】：\r\n（明宗被弑于晃忽，又庚申帝即位七年乃以尚书之言撤文\r\n宗主于太庙，而诏书但以私图传子为言，昧于《春秋》复\r\n仇之大义矣。公此诗盖深讥之也。）"
        },
        {
            "title": "杂诗（三十三首）",
            "content": "云月虽不明，精魄固长在。\r\n飞蛾亦何知，乘时妒光彩。\r\n天高多飘风，烟雾中叆叇。\r\n纷纷堕蒿棘，终竟为何罪。¤"
        },
        {
            "title": "吴歌（六首）",
            "content": "蛾眉二八不曾愁，有色无媒郎不留。\r\n月里蟾蜍推落地，几时再得广寒游。"
        },
        {
            "title": "送金华何生还乡觐士",
            "content": "楼外桃花红锦披，当花把酒映花枝。\r\n慈亲饮酒看儿笑，记摘桃花洗面时。"
        },
        {
            "title": "咏史（二十一首）",
            "content": "神枢斡元化，循环运阴阳。\r\n善恶随气异，祸福竟何常。\r\n朱均继尧舜，时事已抢攘。\r\n至人妙转移，霾曀回晶光。\r\n祥麟踣大野，君子徒慨慷。\r\n黄星照中原，天道遂披猖。\r\n汗漫千百年，流潦浩滂滂。\r\n否泰有倾覆，霖雨见朝阳。\r\n惜无风与牧，乘时佐羲皇。\r\n熙熙返大朴，济济垂衣裳。\r\n鼎湖去不复，叹息空哀伤。"
        },
        {
            "title": "冬至日泊舟戈溪",
            "content": "日薄云阴雪在山，野寒溪静客舟还。\r\n乾坤簸荡逾三载，风俗乖张似百蛮。\r\n废井衰芜霜后白，空村乔木晓余殷。\r\n独怜节序逢冬至，不得安栖学闭关。"
        },
        {
            "title": "杂诗（三十三首）",
            "content": "雉死为从雌，鹖死为斗力。\r\n蜜蜂死泄愤，蒐鸠死求食。\r\n象犀好齿角，狨豹美毛色。\r\n纷纷死相藉，杀身奉华饰。\r\n自取夫岂过，外至良可恻。\r\n沄獍合族烹，枭郤宜卵殈。\r\n山林久秽薈，谁复继禹益。¤"
        },
        {
            "title": "咏史（二十一首）",
            "content": "凯风扇朱夏，草木生清凉。\r\n卧疾澹幽旷，白日悠且长。\r\n散帙观古人，喟焉想虞唐。\r\n阳春能几何，阴气多繁霜。\r\n天道谅悠悠，人理亦茫茫。\r\n咏歌寄深情，歌罢增慨慷。"
        },
        {
            "title": "艳歌行",
            "content": "亭亭松柏树，结根幽涧隈。\r\n高标拂云日，直干排风雷。\r\n曾经匠石顾，谓是梁栋材。\r\n明堂未构架，厚地深栽培。\r\n荧星入天阙，武库一朝灾。\r\n搜求到栎朴，谷赤山城垓。\r\n般尔死无人，钩绳付舆台。\r\n路阻莫自致，弃之于草莱。\r\n天寒斧斤筑，岁莫空摧颓。\r\n三光无偏照，四气有还回。\r\n斫丧在须臾，成长何艰哉。\r\n孰知真宰意，怅望使心哀。"
        },
        {
            "title": "旅兴（四十首）",
            "content": "秋山青如烟，秋月白如水。\r\n登高俯空旷，咫尺见千里。\r\n悠悠孤云行，袅袅凉风起。\r\n凉风吹客衣，客心随风飞。\r\n愿作沧海潮，朝来莫还归。¤"
        },
        {
            "title": "懊憹歌（五首）",
            "content": "养儿徒养老，无儿生烦恼。\r\n临老不见儿，不如无儿好。"
        },
        {
            "title": "旅兴（四十首）",
            "content": "日暮登高台，流目盼云间。\r\n云间有明月，窈窕芙蓉颜。\r\n光辉被四表，万古一往还。\r\n惜无腾化术，仰之不能攀。¤"
        },
        {
            "title": "上云乐",
            "content": "混沌结，玄黄开，人生其中，称为三才。\r\n一人身有一天地，形质虽异众理该。\r\n欲淫物诱滋巧伪，遂使真淳耗?攵玄风颓。\r\n乃有朝生而暮死者，本根浅短无栽培。\r\n惟有西天老胡名文康，自从盘古到今日，不老不少，气体\r\n充实如婴孩。\r\n性情和易颜色好，恰似初酿匐萄醅。\r\n激之而不见其怒，挠之而不见其咍，甘之而不见其喜，苦\r\n之而不见其款。\r\n所以于物无所忤，于人无所猜，于事无所碍，于艺无所能\r\n。\r\n不生不死在人世，借问老胡何修得此哉？老胡答言我亦不\r\n自解，请说伏羲神农皇帝在日一二事，不知得失汝自挨。\r\n伏羲始画八八六十有四卦，罗天网地括五材。\r\n老胡不识单与耦，谓是乌曹重叠堆砖坯。\r\n仓颉制文字，鬼母夜哭声哀哀。\r\n老胡不识点与画，谓是蜗牛之泪萦莓苔。\r\n容成隶首造历数，上收坤灵之精爽，下掇乾象之根荄。\r\n大挠作甲子，编户星宿来当差。\r\n老胡不识一二三四五，但见暖则出，寒则伏，一似虫豸听\r\n命霜与雷。\r\n羲和常仪占日月，拘束乌飞兔走翼足相排挼。\r\n鬼臾区占星气，指斥王蓬絮，周伯老子无所藏匿其祥灾。\r\n老胡不识金木水火土，但见昊天森列众光怪，大者如缶，\r\n小者如杯。\r\n伶伦截竹作律吕，中间实以葭莩灰。\r\n玄问老鬼二十四，俯首受命同舆佁。\r\n又用子谷秬黍起度量，教得蠢动狡猾而不呆。\r\n老胡不识轻重长短多与寡，但觉饥则食，饱则止，明则起\r\n，暗则卧，有力即往，倦即回。\r\n轩辕黄帝与岐伯，口尝毒药，一日生死八九遍，皮肉黑瘦\r\n生烟煤。\r\n老胡但见颜色差异即不吃，牙齿牢硬无龇。\r\n九天玄女说兵法，风云鸟蛇掌上排。\r\n教人斗阋逞雄杰，致使阪泉涿鹿之野，它它藉藉撑枯海尔\r\n时众贤圣，尾尾相继轰轳濆。\r\n雕肝琢肾镂心肺，倾泻精髓通脊脢。\r\n攘攘扰扰竞神知，虚名不朽身先隤。\r\n惟有老胡混沌无孔窍，不与人世分仇侪。\r\n尧舜相传授，四海玉烛无氛埃。\r\n老胡随众歌《击壤》，帝力于我何有哉？汤武行放伐，鹰\r\n化为雀驹为裛。\r\n龙逢被杀夷叔饿，何如老胡终日瞑坐山之隈。\r\n五伯与七国，角力争喧豗。\r\n谋臣辨士神出而鬼没，口干舌拔眉眼。\r\n到头毕竟成就者，土坟三尺埋蒿莱。\r\n老胡万事皆不理，厓厓坐得四肢百骨如干柴。\r\n所以天地鬼神不怪怒，容得老胡永远在世上，时复一出歌\r\n笑呈诙谐。\r\n况遇天子圣，德泽浃九垓。\r\n青云应吕风应律，遐方感化神民怀。\r\n老胡再拜稽首献天子寿，愿天子与天地相似，老胡岁岁舞\r\n蹈玉墀下，跪进玻璃杯。"
        },
        {
            "title": "次韵和谦上人秋兴（六首）",
            "content": "浙江流水绕东吴，佳丽犹传故国都。\r\n红锦漫山春雨后，黄云压树晓霜余。\r\n娇莺逐暖归牙帐，征雁冲寒送羽书。\r\n惆怅南园钓舟子，蒺藜满地不胜锄。¤"
        },
        {
            "title": "题画鱼",
            "content": "为爱濠梁乐有余，故拈兔颖写成图。\r\n秋风忽忆银丝鲙，肠断松江隔具区。"
        },
        {
            "title": "过苏州（九首）",
            "content": "虎丘山下月朦胧，阊阖门前动地风。\r\n《子夜》一声琴一阕，杜鹃声在碧云"
        },
        {
            "title": "懊憹歌（五首）",
            "content": "男儿初生时，蓬矢桑弧弓。\r\n老大却思家，懊恼无终穷。"
        },
        {
            "title": "次韵和脱因宗道感兴（二首）",
            "content": "松柏守孤直，不争桃李色。\r\n明星在青天，有时化为石。\r\n春风车马尘，竟日翳紫陌。\r\n宁知禾黍地，旧是王侯宅。\r\n蓬莱有仙药，求之不可得。\r\n霜风吹林木，岁暮徒怆恻。¤"
        },
        {
            "title": "雨中杂诗（四首）",
            "content": "首夏凉风生，朝树结晚色。\r\n蒙蒙细雨交，惨惨原野黑。\r\n衡门长藜莠，坏壁穿荆棘。\r\n念彼征戍儿，沾湿荷戈戟。\r\n囊橐罄留赀，藿菽难充食。\r\n供输既乏绝，战斗何时息。\r\n巢居者谁子，鼠窜延晷刻。\r\n田畴没蓬蒿，无处勤尔力。\r\n旻天高寥寥，仰视不可极。¤"
        },
        {
            "title": "旅兴（四十首）",
            "content": "吾观穹壤间，万变皆有穷。\r\n何如顺天道，原始以知终。\r\n清晨揽衣起，絺绤生秋风。\r\n雍雍鸣雁来，灼灼酸枣红。\r\n怅焉念所思，悲感集予衷。\r\n佳期在何许，瑶草成枯蓬。\r\n伫立望日月，劳心极忡忡。¤"
        },
        {
            "title": "题钱舜举马图",
            "content": "吴兴公子雅好奇，欲把丹青竞天巧。\r\n花蜂柳莺看已足，貌得骅骝图更好。\r\n浪花满身蹄削諲，两耳抽出春笋尖。\r\n风鬃欲拂九霄雾，隅目似挂高秋蟾。\r\n昨者王良失鞿鞚，封狼咆哮蛇豕哄。\r\n天闲乘黄越在野，出车未见歌南仲。\r\n呜呼！安得此马背负郭令公，扫清四海归奏明光宫。"
        },
        {
            "title": "读史有感",
            "content": "千古怀沙恨逐臣，章台遗事最酸辛。\r\n可怜日暮高唐梦，绕尽行云不到秦。"
        },
        {
            "title": "正月廿三日得台州黄元徽书有感（三首）",
            "content": "世乱网恢恢，斯人亦沦翳。\r\n数奇当何如，穷途难为计。\r\n盲风振乔木，硕果失其蒂。\r\n虎豹落机槛，坐服舆皂制。\r\n玄珠迷罔象，白日惨阴噎。\r\n涉水水有蛟，入山山有彘。\r\n弃马感须无，直道怀柳惠。\r\n青冥无羽翼，悲来夜迢递。¤"
        },
        {
            "title": "茶园别朱伯言郭公葵",
            "content": "细水吹烟送客舟，离情恰似水东流。\r\n此时对酒难为乐，何处寻春可纵游。\r\n去雨来云天渺渺，轻蜂乱蝶日悠悠。\r\n绝怜短发无聊赖，一夜如丝白满头。"
        },
        {
            "title": "咏史（二十一首）",
            "content": "隋帝易广勇，天命以不长。\r\n唐宗昧治恪，本支竟摧笺。\r\n圣人有达节，变通亦何常。\r\n禹汤不同迹，万古皆明王。"
        },
        {
            "title": "杂诗（三十三首）",
            "content": "鹰本是鸷鸟，爪利翮劲疾。\r\n胡为化为鸠，钝拙无与匹。\r\n栖迟荆棘间，粒啄营口实。\r\n暮啼墙角雨，朝啼屋头日。\r\n昔为众鸟畏，今为众鸟咥。\r\n运命苦不常，孰为金石质。¤"
        },
        {
            "title": "邯郸才人嫁为厮养卒妇",
            "content": "邯郸有才人，艳色如朝霞。\r\n嫁作厮养妇，云鬓埋泥沙。\r\n忆昔赵王全盛日，夜夜绮筵张宝瑟。\r\n中山美酒盈羽觞，一笑黄金满千镒。\r\n繁华过眼如转蓬，故宫禾黍秋芃芃。\r\n明珠白璧走函谷，坠簪遗珥空悲风。\r\n人生最苦是衰老，白首无归向谁道。\r\n荜门夜永月光寒，卧听骀驽龁枯草。"
        },
        {
            "title": "次韵和石末公见寄（五绝）",
            "content": "春满郊原乐意融，野花庭草竞纤秾。\r\n惟余陵上青青柏，不向东风改旧容。"
        },
        {
            "title": "为启初门和尚题山水图",
            "content": "天下名山随处有，画图流传亦良久。\r\n祗园道人展横幅，观者称夸同一口。\r\n苍梧九疑高插天，卷而怀之不盈手。\r\n巨灵惊呼盘古怒，地轴坱圠昆仑剖。\r\n太阳出海开杳冥，嶓冢岷峨大如斗。\r\n华轩无人清昼闲，恍然置我匡庐间。\r\n金轮迥出牛女上，远近罗列千云鬟。\r\n江花野竹青锦斑，嵌岩断石蛟鼍颜。\r\n冈盘谷转绝径路，但见湖水回琼环。\r\n白沙洲暖春风起，南船挂帆北船舣。\r\n吴波不尽芳草外，楚岫半入长烟里。\r\n夜深小龙行雨归，宫亭月落彭郎矶。\r\n旌阳步虚卢老和，杂佩散作虹霓飞。\r\n百年尘世真梦寐，回首旌旗塞天地。\r\n旧游何处成渺茫，一曲狂歌数行泪。\r\n青丘弱水迷方壶，武陵桃源今有无？瑶台三岛消息断，安\r\n得羽翼归清都。"
        },
        {
            "title": "秦女休行",
            "content": "秦家女儿美且都，齿如编贝唇如朱。\r\n有生不幸遭乱世，弱肉强食官无诛。\r\n兄朝出门暮不返，家人怅望空倚闾。\r\n女休闻之肝胆裂，奋臂不惜千金躯。\r\n援矛一掷白日撼，仇血上溅天模糊。\r\n市人惊噪尘土沸，逻卒奔走驰金吾。\r\n有心杀人宁惜死，顾谓女吏何其愚。\r\n嫚法长奸谁所致，舍生得义吾何逋。\r\n精诚通天天为恻，赦书一夕来宸极。\r\n路旁观者咸叹嗟，女休出门无喜色。\r\n君不见景升本初之子空是男，亡家破国令人惭。"
        },
        {
            "title": "次韵和石末元帅见赠（二首）",
            "content": "元戎玉帐拥旌麾，武略文韬并出奇。\r\n构厦可堪无大匠，安邦曾见活危棋。\r\n此时山斗归民望，他日龙螭简帝思。\r\n我辈迂狂乖世务，趍风执御更何疑。"
        },
        {
            "title": "远如期",
            "content": "远如期，近别尚云可，远期能不悲。\r\n忆昔辞君出门去，手种庭前松柏树。\r\n树今成器人未归，洞房白发秋霏霏。\r\n高原有梧隰有綍，待君北邙山石下。"
        },
        {
            "title": "感寓（六首）",
            "content": "一日复一夕，一夕复一朝。\r\n青灯向暗壁，光焰坐自消。\r\n鞲鹰铩六翮，绝意于云霄。"
        },
        {
            "title": "青阳（一首）",
            "content": "青阳俶载，白日孔昭。\r\n草生于野，华发于条。\r\n随气成形，或蕊或翘。\r\n眷眷兴怀，中心飘遥麦有雉雊，藻有跳。\r\n嘤鸣在树，磬管箫《韶》。\r\n驾言出游，以犹以陶。\r\n皤不可髫，箨不可夭。\r\n自非松柏，不能后雕。\r\n来者弗畏，往者其消。"
        },
        {
            "title": "感怀二十四首",
            "content": "种树当中庭，不识美与恶。\r\n微阴未盈户，枝叶犹荏弱。\r\n一朝根柢成，延蔓蔽楼阁。\r\n离披引刺蚝，蒙昧喧鸟雀。\r\n毁垣施斧斤，得丧亦相若。\r\n万事不早谋，日暮徒骇愕。"
        },
        {
            "title": "次韵和石末公七月十五夜月蚀诗",
            "content": "招摇指坤月望日，大月如盘海中出。\r\n不知妖怪从何来，惝恍初惊天眼眣。\r\n儿童走报开户看，城角咿呜声未卒。\r\n蟾逃兔遁漠无踪，璧陨珠沉一何疾。\r\n丈夫愕视隘街巷，妇女喧呼动圭筚。\r\n辉辉稍辨河汉沬，耿耿渐明荒冢漆。\r\n百官袍笏群吏趋，伐鼓撞钲仍设肸。\r\n赤水难令罔象求，渑池莫效相如叱。\r\n升檐变阁到空旷，掩氛侵殊靡毕。\r\n广寒桂树劫火烬，借问嫦娥有何术？今年下土困炎沴，草\r\n木焦枯野萧瑟。\r\n蓱号暍死龙甲焮，赤熛当衢挂萍实。\r\n光芒照灼玄武烂，谁复琐琐怜蚌鹬。\r\n今夜慝作最差异，天道幽微孰能诘。\r\n太阴配日宰臣象，无乃常形多纵轶。\r\n近来营垒遍宇内，羽林惨澹空铁锧。\r\n荒郊废市何所见，夔罔蛟蛇兼蚤虱。\r\n此皆在地不在天，未若虾蟆狡而獝。\r\n黄文结邻上诉帝，赐以小戎骖牡骘。\r\n剖蟆洗魄还月光，再起咎繇明典秩。\r\n返蟾归兔复纤阿，万古游尘避清跸。"
        },
        {
            "title": "旅兴（四十首）",
            "content": "久旱草不生，一雨青满地。\r\n新荑与旧枿，好丑各自媚。\r\n喈喈黄莺吟，习习玄鸟至。\r\n闲庭人迹稀，白日澹清气。\r\n平生孟公绰，庶足无妄觊。\r\n但愿长若斯，拨置身外事。¤"
        },
        {
            "title": "杂诗（三十三首）",
            "content": "天地若大瓮，万物生其腹。\r\n人犹腹中虫，蠢蠢随化育。\r\n钻攻无时休，脏腑为翻覆。\r\n帝青调元气，岂不畏戎毒。\r\n皤然命涤荡，汗下兼涌衄。\r\n蚩蚩自狂猘，涫沸交杀戮。\r\n何当瞑眩定，风止水归渎。\r\n铸铁作锄犁，春耕待秋熟。¤"
        },
        {
            "title": "次韵和谦上人秋兴（六首）",
            "content": "江上悲风起白波，山中芳草奈愁何。\r\n紫菱青荇鲛人舞，翠藟苍藤木客歌。\r\n旷野烟尘迷虎兕，长亭泥泞没骊亹。\r\n浊河日夜东流去，肠断霓旌影馺娑。"
        },
        {
            "title": "杂诗（三十三首）",
            "content": "渴人常梦饮，饥人常梦餐。\r\n中宵羁旅梦，两臂生羽翰。\r\n腾身入紫青，吹面天风寒。\r\n惊觉凛毛发，感我涕汍澜。¤"
        },
        {
            "title": "少年行",
            "content": "骏马狐白裘，玉勒黄金羁。\r\n宾从如浮云，顾盼生光辉。\r\n朝驱紫陌尘，暮醉青楼姬。\r\n但见花月好，宁知霜雪飞。\r\n荏苒世途异，凄凉瑶草衰。\r\n田园皆易主，亲友尽暌违。\r\n学书时既晚，躬稼力已微。\r\n岁晏寒风生，倚墙听邻机。\r\n逝水不可挽，枯蓬安所依。\r\n伫立为尔叹，感我泪沾衣。"
        },
        {
            "title": "有感（七首）",
            "content": "黍穗高低菊有华，廛居恰似野人家。\r\n夕阳日向西墙过，只为微生换鬓华。"
        },
        {
            "title": "招隐（五首）",
            "content": "流水千百折，白云三四峰。\r\n上有喷壑泉，下有凌霜松。\r\n中有一老人，坐啸岩间风。\r\n素发垂两肩，朱颜映青瞳。\r\n年纪将百龄，容貌如孩童。\r\n长跪前致辞，子非列仙翁。\r\n笑谓汝孺子，语汝使心通。\r\n我生不偶俗，遗身在蒿蓬。\r\n结庐白水边，采药青林中。\r\n世语我不接，世士我不逢。\r\n箪瓢我不忧，轩盖我不崇。\r\n自耕足我食，自息安我躬。\r\n冥冥绝思虑，默默全和冲。\r\n持此摄吾生，仰荷元化功。\r\n何必插羽翰，远逐浮丘公。\r\n再拜受斯言，廓然如发蒙。\r\n投簪谢知己，一去无回踪。"
        },
        {
            "title": "夏夜台州城中作",
            "content": "江上火云蒸热风，欲雨不雨天梦梦。\r\n良田半作龟兆坼，粳稻日夕成蒿蓬。\r\n去年海贼杀元帅，黎民星散劫火红。\r\n耕牛剥皮作战具，锄犁化尽刀剑锋。\r\n农夫有田不得种，白日惨淡衡茅空。\r\n将军虎毛深玉帐，野哭不入辕门中。\r\n健儿斗死乌自食，何人幕下矜奇功。\r\n今年大军荡淮甸，分命上宰麾元戎。\r\n舞干再见有苗格，山川鬼神当效忠。\r\n胡为旱魃还肆虐，坐令毒沴伤和冲。\r\n传闻逆党尚攻剽，所过丘垅皆成童。\r\n阃司恐畏破和议，斥堠悉罢云边烽。\r\n杀降共说有大禁，无人更敢弯弧弓。\r\n山中悲啼海中笑，蜃气绕日生长虹。\r\n古时东海辟孝妇，草木枯瘁连三冬。\r\n六月降霜良有以，天公未必长瘖聋。\r\n只今幅员广无外，东至日出西太蒙。\r\n一民一物吾肺腑，仁者自是哀鳏恫。\r\n养枭殈凤天所厌，谁能抗疏回宸衷。\r\n夜凉木末挂河汉，海峤月出光玲珑。\r\n仰视皇天转北斗，呜呼愁叹何时终。"
        },
        {
            "title": "思悲翁",
            "content": "弱龄轻日月，迈景想神仙。\r\n顾往谅无及，待来徒自怜。\r\n黄金弃砂砾，劬心炼丹铅。\r\n凿石不得水，沉剑徒窥渊。\r\n流光不我与，白发盈华颠。\r\n杖策出门去，十步九不前。\r\n归来对妻子，尘灶午未烟。\r\n干时乏计策，退耕无园田。\r\n霜蒲怨青松，逝矢恨惊弦。\r\n已矣复何道，吞声赴黄泉。"
        },
        {
            "title": "咏史（二十一首）",
            "content": "吾爱闵仲叔，幽居翳茅茨。\r\n应辟思济世，利禄岂其私。\r\n进当致尧舜，退则老蒿藜。\r\n焉能犬马豢，以为天下嗤。"
        },
        {
            "title": "战城南",
            "content": "朝战城南门，暮战城北郭。\r\n杀气高冲白日昏，剑光直射旄头落。\r\n圣人以五服限夷夏，射猎耕织各自安土风。\r\n胡为彼狂不自顾，而与大国争长雄？高帝定天下，遗此平\r\n城忧。\r\n陛下宵旰不遑食，拥旄仗钺臣不羞。\r\n登南城，望北土。\r\n云茫茫，土釭釭，蚩尤祃牙雷击鼓。\r\n举长戟，挥天狼。\r\n休屠日逐浑邪王，毡车尾尾连马羊。\r\n橐驼载金人，照耀红日光，逍遥而来归帝乡。\r\n归帝乡，乐熙熙，际天所覆罔不来。\r\n小臣献凯未央殿，陛下垂拱安无为。"
        },
        {
            "title": "次胡元望郊行诗韵",
            "content": "谁言公馆清，晨气晚未散。\r\n岂乏树葱芊，尚有花烂熳。\r\n美人隔巷陌，可念不可唤。\r\n温温夜光璧，幽丱潜璀璨。\r\n鄙夫竞喧哗，达士善大观。\r\n世情如秋莲，零落风中瓣。\r\n少年喜纷纭，谈笑轻绛灌。\r\n进取务出奇，周虑非习惯。\r\n逝水难重回，芳时愁坐换。\r\n元臣镇方面，边戎仰成算。\r\n应怜四郊外，荆棘满耕畔。\r\n凄凄忧葵女，恻恻无床瓘。\r\n兴怀增感伤，展转过夜半。\r\n起行视青天，星河色凌乱。\r\n安能作野马，脱略谢羁绊。"
        },
        {
            "title": "江上曲（四首）",
            "content": "宾雁来时月满洲，于今雁去月如钩。\r\n雁来雁去何时了，月照离人又白头。"
        },
        {
            "title": "神祠曲",
            "content": "路旁古庙壁半斜，雨滴香案堆泥沙。\r\n槎牙死树当道卧，树上纸钱犹未化。\r\n春秋祭祀知几时，乌鸦得食号相随。\r\n人人欢喜得好珓，低昂拜跪山花飞。\r\n宁知祸发在旦夕，空村无烟唯瓦砾。\r\n庙傍乌鸦亦不来，独留土偶眠苍苔。"
        },
        {
            "title": "咏史（二十一首）",
            "content": "吾闻共工台，乃在昆仑北。\r\n长蛇戴九头，利吻错戈戟。\r\n呿呀恣啖食，抵厥成溪泽。\r\n呜呼三仞沮，可以警贪得。"
        },
        {
            "title": "杂诗（三十三首）",
            "content": "苍蝇眼昼明，蚊虫眼夜明。\r\n明眼利口觜，昼夜无时停。\r\n拍死纷籍籍，飞来更营营。\r\n一旦霜风起，棱威肃天刑。\r\n飞者不复飞，鸣者不复鸣。\r\n虽有太阳光，不能煦其生。\r\n乃知天胜人，智力徒斗争。¤"
        },
        {
            "title": "遣兴",
            "content": "江上潮来风卷沙，城头毕逋乌尾讹。\r\n燕泥半湿昨夜雨，蛛网忽粘何处花。\r\n孤坐日月自闲暇，出门歧路空交加。\r\n漫将白发对芳草，目送去鸿天一涯。"
        },
        {
            "title": "春兴（四首）",
            "content": "忆昔江南未起兵，吴山越水共知名。\r\n瑽萍日暖游鱼出，桃李风和乳燕鸣。\r\n紫陌尘埃嘶步景，画船歌管列倾城。\r\n于今征戍诛求尽，翻对莺花百感生。"
        },
        {
            "title": "赠周宗道六十四韵",
            "content": "天弓拨其弦，平地跃虎狼。\r\n腥风扇九泽，浊雾干太阳。\r\n琐琐蚊与虻，亦沸如蜩螗。\r\n帝阍隔蓬莱，弱水不可航。\r\n蝼蚁有微忱，抑塞无由扬。\r\n遥遥草茅臣，恕切忠愤肠。\r\n披衣款军门，披腹陈否臧。\r\n曰走居海隅，诗书传世芳。\r\n感荷帝王恩，禄食厕朝行。\r\n走身非己躯，安得缄其肮。\r\n走有目击事，敢布之庙堂。\r\n永嘉浙名郡，有州曰平阳。\r\n面海负山林，实维瓯闽疆。\r\n闽寇不到瓯，倚兹为保障。\r\n官司职防虞，当念怀善良。\r\n用民作手足，爱抚勿害伤。\r\n所以获众心，即此是仞墙。\r\n奈何纵毒淫，反肆其贪攘。\r\n破廪取菽粟，夷垣劫牛羊。\r\n朝出系空橐，暮归荷丰囊。\r\n丁男跳上山，妻女不得将。\r\n稍或违所求，便以贼见笺。\r\n负屈无处诉，哀号动穹苍。\r\n斩木为戈矛，染红作巾裳。\r\n鸣锣撼岩谷，聚众守村乡。\r\n官司大惊怕，弃鼓撇旗枪。\r\n窜伏草莽间，股栗面玄黄。\r\n窥伺不见人，喘汗走伥伥。\r\n可中得火伴，约束归营场。\r\n顺途劫寡弱，又各夸身强。\r\n将吏悉有献，欢喜赐酒觞。\r\n杀贼不计数，从横书荐章。\r\n民情大不甘，怨气结肾肠。\r\n遂令父子恩，化作虿与蝗。\r\n恨不斩官头，剔骨取肉尝。\r\n累累野田中，拜泣祷天皇。\r\n愿得贤宰相，飞笺奏岩廊。\r\n先封尚方剑，按法诛奸赃。\r\n择用忠荩臣，俾之提纪纲。\r\n弯弧落鸱枭，薙棘出凤凰。\r\n尚可存孑遗，耕稼纳官仓。\r\n失今不早计，如水决堤防。\r\n而后事堙筑，劳费何可当。\r\n走闻疽初生，灼艾最为良。\r\n焮成施剜割，所忧动膏盲。\r\n边戎大重寄，得人则金汤。\r\n龚遂到渤海，盗贼还农桑。\r\n张纲入广陵，健儿跪如羊。\r\n苟能任仁智，勿使憸邪妨。\r\n孟门虽险艰，可使成康庄。\r\n走非慕爵赏，自鬻求荐扬。\r\n痛惜休明时，消息无其方。\r\n又不忍乡里，鞠为狐兔场。\r\n陈词未及终，涕泣下滂滂。\r\n旁观发上指，侧听心中伤。\r\n天路阻且修，不得羽翼翔。\r\n可怜涸辙鱼，待汲西江长。\r\n况有蛟与虬，磨牙塞川梁。\r\n旄丘靡与同，载驰徒慨慷。\r\n严冬积玄阴，天色惨以凉。\r\n众鸟各自飞，孤鸾独徬徨。\r\n冥冥雁山云，木叶殷清霜。\r\n子去慎所过，我亦行归藏。"
        },
        {
            "title": "将进酒",
            "content": "有酒湛湛，亦盈于觞。\r\n酌言进之，思心洋洋。\r\n亦有兄弟，在天一方。\r\n安得致之，乐以徜徉。\r\n有酒在尊，既旨且清。\r\n何以酌之，有?其觥。\r\n岂不欲饮，惜无友生。\r\n怆悢伤怀，曷云其平。\r\n兄弟之合，如埙如篪。\r\n朋友既比，如冈如维。\r\n死丧急难，是责是庇。\r\n今日有酒，如何勿思。\r\n人亦有言，解忧惟酒。\r\n载惛载呶，亦孔之咎。\r\n我觞维琼，我斝维玖。\r\n以乐兄弟，以宴朋友。"
        },
        {
            "title": "江南曲（五首）",
            "content": "金陵好是帝王州，城下秦淮水北流。\r\n惆怅江南旧花月，女儿尽作北歌讴。"
        },
        {
            "title": "杂诗（三十三首）",
            "content": "爰居避风翔，岂冀粢牲祀。\r\n臧孙强自用，取笑于君子。\r\n拾虫养凤凰，将以为观美。\r\n徒令翚翟畏，长逝深林里。¤"
        },
        {
            "title": "次韵和石末公见寄（五绝）",
            "content": "越溪清水淬干将，鬼魅惊啼畏夜光。\r\n不共铅刀争利钝，何妨玉匣且深藏。"
        },
        {
            "title": "绝句漫兴（三首）",
            "content": "莫道花开便是春，莫言沙涨即成津。\r\n南风过了东风起，愁杀江头待渡人。"
        },
        {
            "title": "旅兴（四十首）",
            "content": "秋气虽可悲，秋色亦可悦。\r\n寥寥天宇旷，皎皎县象晰。\r\n雁来山叶红，龙卧江潭洁。\r\n彼美黄金花，含英耀穷节。\r\n佳人不可期，明月圆复缺。\r\n空庭夕阴尽，露草白如雪。\r\n伫立望四方，弥使忧念结。¤"
        },
        {
            "title": "春日杂兴（五首）",
            "content": "细雨冥冥昼掩扉，更无芳草有垣衣。\r\n人生一世邯郸梦，老病无眠梦亦希¤"
        },
        {
            "title": "感时述事（十首）",
            "content": "秦皇县九宇，三代法乃变。\r\n汉祖都咸阳，一统制荒甸。\r\n豪雄既铲削，疮痍获休宴。\r\n文皇继鸿业，垂拱未央殿。\r\n累岁减田租，频年赐缣绢。\r\n太仓积陈红，圜府朽贯线。\r\n是时江南粟，未尽输赤县。\r\n方今贡赋区，两际日月竁。\r\n胡为倚东吴，转饷给丰膳。\r\n径危冒不测，势与蛟龙战。\r\n遂令鲸与鲵，掉尾乘利便。\r\n扼肮要国宠，金紫被下贱。\r\n忠良怒切齿，奸宄竞攀援。\r\n包羞屈政典，尾大不可转。\r\n圣人别九州，田赋杨为殿。\r\n中原一何釭，所务非所先。\r\n豳风重稼穑，王业丘山奠。\r\n夫征厉未习，孰敢事游燕。\r\n哀哉罔稽古，生齿徒蕃羡。\r\n一耕而十食，何以奉征缮。\r\n长歌寄愁思，涕泪如流霰。\r\n\r\n【注释】：【注释】：\r\n（程孟阳曰：“《感时》十首可谓诗史，追配杜老，典重\r\n迈元、白矣。”）"
        },
        {
            "title": "春夜（一首）",
            "content": "春夜迢迢，微风不兴。\r\n六合无氛，银河欲冰。\r\n月流素波，星回玉绳。\r\n孤坐不寐，忧思相仍。\r\n壮年已谢，昔非莫惩。\r\n如彼老马，心念超腾。\r\n道路崎岖，励不可能。\r\n俯拨红炉，仰剔青灯。\r\n欲与晤语，谁其我应？"
        },
        {
            "title": "旅兴（四十首）",
            "content": "忡忡坐虚室，暧暧日向暮。\r\n空烟敛曾岑，暝色半高树。\r\n缅邈起遐思，逍遥散轻步。\r\n婵娟天上月，的醿草间露。\r\n物情岂异昔，人事殊非故。\r\n芳岁不可淹，衰年况多虑。\r\n谅无彭铿术，颓龄那能驻。¤"
        },
        {
            "title": "从军五更转（五首）",
            "content": "二更月上城，照见兜鍪光。\r\n侧身望山川，泪落百千行。"
        },
        {
            "title": "过苏州（九首）",
            "content": "姑苏台下垂杨柳，落叶萧萧日暮风。\r\n天地山河有真主，迎来送往总成空。"
        },
        {
            "title": "感时述事（十首）",
            "content": "八政首食货，钱币通有无。\r\n国朝币用楮，流行比金珠。\r\n至今垂百年，转布弥寰区。\r\n此物岂足贵，实由威令敷。\r\n庙堂喜新政，躁议违老夫。\r\n悠悠祖宗训，变之在朝晡。\r\n瞿然骇群目，疑怪仍揶揄。\r\n至宝惟艰得，韫椟斯藏诸。\r\n假令多若土，贱弃复谁沽。\r\n钱币相比较，好丑天然殊。\r\n譬彼絺与绤，长短价相如。\r\n互市从所取，孰肯要其粗。\r\n此理实易解，无用论智愚。\r\n矧兹四海内，五载横戈殳。\r\n赤子投枳棘，不知所归途。\r\n一口当万喙，唇缩舌亦瘏。\r\n导水必寻源，源达流乃疏。\r\n艺木必培根，根固叶不枯。\r\n慎勿庸迩言，扬火自焚躯。\r\n尚克诘戎兵，丕显厥祖谟。¤"
        },
        {
            "title": "淮南王",
            "content": "淮南王，好神仙。\r\n澄心炼气守自然，收拾真一归中圆。\r\n化为五色黄金丸，乘风驾景飞上天。\r\n飞上天，逍遥游。\r\n八鸾捧毂龙翼筜，虹霓缤纷夹彩斿，上窥九阳下六幽。\r\n回头大笑武皇帝，柏梁桂馆空清秋。"
        },
        {
            "title": "杂诗（三十三首）",
            "content": "人生如浮云，飘摇无根蒂。\r\n昨暮青山阿，今朝沧海氵筮。\r\n风波无定时，沦踬难为计。\r\n是中苟不爽，曷问耿与翳。\r\n申胥存楚国，仲连却秦帝。\r\n此士虽则亡，英名千万世。¤"
        },
        {
            "title": "即事",
            "content": "春半余寒似暮秋，掩门高坐日悠悠。\r\n树头独立知风鹊，屋角双鸣唤雨鸠。\r\n芳意自随流水逝，华年不为老人留。\r\n浮花冶叶休相笑，自古英贤总一沤。"
        },
        {
            "title": "旅兴（四十首）",
            "content": "庭前草华发，夜凉萤火流。\r\n有怀不能寐，超望女与牛。\r\n那无一苇航，繁念空悠悠。\r\n泪如宵露零，散漫不可收。¤"
        },
        {
            "title": "竹枝歌（三首）",
            "content": "荣华未必是荣华，园里甜瓜生苦瓜。\r\n记得水边枯楠树，也曾发叶吐鲜花。"
        },
        {
            "title": "杂诗（三十三首）",
            "content": "黄鹰食鸟雀，山鸡食虫豸。\r\n蜂食花上蜜，虾食苔间滓。\r\n兔食茅草根，凤食梧桐子。\r\n所嗜由性成，易之则皆死。\r\n冥观付一笑，谁与穷兹理。¤"
        },
        {
            "title": "白发",
            "content": "白发应同春草茎，风吹一夜满头生。\r\n欲收浮艳归根柢，故遣芳菲定老成。\r\n碧瓦晓霜怜变灭，纸窗宵月妒分明。\r\n据鞍上马非吾事，赖尔妆严意不轻。"
        },
        {
            "title": "久雨坏墙园蔬尽压怅然成诗",
            "content": "晚岁逼豺狼，漂摇去乡土。\r\n囊橐罄留储，釜甑恒若窳。\r\n开畦种蔬菜，拨借荷地主。\r\n晨兴率童稚，树艺躬伛偻。\r\n瓠实正累离，茄花亦争吐。\r\n鱼肉方绝交，恃此当醢脯。\r\n悲风吹江干，浩荡十日雨。\r\n幽泉涌阴窦，高墉拆修堵。\r\n苍蔓压泥沙，朱苞埋宿莽。\r\n凄凉紫芝英，乃与朝菌腐。\r\n数奇值时危，一饱不敢取。\r\n天地有穷愁，每望贫家聚。\r\n青苔满颓墙，日暮空倚柱。"
        },
        {
            "title": "夜泊桐江驿",
            "content": "伯夷清节太公功，出处非邪岂必同。\r\n不是云台兴帝业，桐江无用一丝风。"
        },
        {
            "title": "次韵和石末元帅见赠（二首）",
            "content": "雨过前溪晓色新，山城草木静埃尘。\r\n殊方负固犹蜗角，此地偷安赖虎臣。\r\n高阁绿萝相对晚，画阑红药不胜春。\r\n谁怜衰病兼疏拙，漂泊东西一旅人。¤"
        },
        {
            "title": "秋怀（五首）",
            "content": "蟋蟀已在宇，鸿雁方来宾。\r\n天秋风露寒，阴谷何时春。\r\n欲为商声歌，恐惊梁上尘。\r\n衡门掩仲蔚，庶用存吾真。¤"
        },
        {
            "title": "雨中寄用章上人",
            "content": "月盈复魄已过五，不见白日长见雨。\r\n美人娟娟隔巷陌，会面不得徒延伫。\r\n昔邪当门泉涌础，仲蔚蓬蒿塞环堵。\r\n阴风向人作秋气，芳草日夕成宿莽。\r\n玄圭上天禹穴闭，苍水使者今何许？玉京群仙翳烟雾，弱\r\n水西流隔玄圃。\r\n女夷鼓歌不自觉，朱凤翅湿那能举。\r\n自从干戈起淮甸，天下无处无豺虎。\r\n征敛频烦转输急，更有何乡为乐土。\r\n翳桑饿人谁复数，思家远客空凄楚。\r\n半生身世付浮云，独立看云百忧聚。\r\n晚来天南横绛虹，雨势未已愁雷公。\r\n井蛙谷鲋俱得意，泛滥潢潦登穹隆。\r\n方外文章谁最好，后有懒公前笑老。\r\n裁诗忽漫寄中情，万事茫茫听苍昊。"
        },
        {
            "title": "二月七日夜泊许村遇雨",
            "content": "漫喜晴天出北门，还愁急雨送黄昏。\r\n山风度水喧林麓，野树翻云动石根。\r\n宿麦已随江草烂，新泉休共井泥浑。\r\n鱼龙浩漫沧溟阔，泽畔谁招楚客魂。"
        },
        {
            "title": "画竹歌为道士詹明德赋",
            "content": "我所思兮在潇湘，苍梧九疑渺无际，但见绿竹参天长。\r\n上有寒烟凝不飞，下有流水声琅琅。\r\n中有万古不尽离别泪，化作五色丹霞浆。\r\n穿崖贯石出厚地，风吹露涤宵有光。\r\n我欲因之邀凤凰，天路修阻川无梁。\r\n孰知画史解人意，能以造化归毫芒。\r\n虚堂无人白日静，使我顾盼增慨慷。\r\n玄霜惨烈岁将宴，鼪啼鼯叫天悲凉。\r\n我所思兮杳茫茫，山中紫笋春可茹，归来无使遥相望。"
        },
        {
            "title": "诏书到日喜雨呈石末公",
            "content": "将军铁马高秋出，使者楼船渤海来。\r\n甘雨恰随天诏下，冻云应与地图开。\r\n枯黄背日纷纷落，细绿迎春苒苒回。\r\n怅望山中多病客，坐看乌鹊绕庭梅。"
        },
        {
            "title": "过苏州（九首）",
            "content": "满地寒风满面尘，荒烟白草旧通津。\r\n宴安鸩毒俱亡国，可但西施解误人。"
        },
        {
            "title": "江上曲",
            "content": "江上风吹沙石走，江中涛浪如牛吼。\r\n鄂君绣被寒无香，江水不如残夜长。"
        },
        {
            "title": "雨中呈石末公",
            "content": "去年三冬暖不雨，今年孟春寒有余。\r\n大云垂垂压宇宙，密雪兖兖飘庭除。\r\n安排白水与泛舸，酝酿青泥容没车。\r\n辛苦陌头杨柳树，含颦等待大阳舒。"
        },
        {
            "title": "杂诗（三十三首）",
            "content": "桓温一老兵，岂识扪虱士。\r\n拥众临上流，竟作跋扈鬼。\r\n苻坚氐羌竖，何能作天子。\r\n耽耽视中原，为有景略耳。\r\n知人圣难之，求贤在虚己。\r\n袁曹岂力敌，生死一弹指。\r\n惆怅后来人，慷慨前车轨。¤"
        },
        {
            "title": "隔谷歌",
            "content": "战鼓咽悲风，弓折不可把。\r\n弟兄隔谷不相闻，咫尺人间与泉下。\r\n丈夫誓许国，杀身非所怜。\r\n两心本一气，何能坐相捐。\r\n登埤四顾望，慷慨肝胆裂。\r\n不见救兵来，但见绕城铁甲光如雪。\r\n飞禽在罗网，尚或念其饥。\r\n身为高官马食粟，忍见手足居重围？相彼鸿与雁，亦各顾\r\n匹俦。\r\n挽弓射一猿，群猿拔箭声啾啾。\r\n鸟兽且有情，人心独何尤。\r\n呜呼！田家紫荆虽微木，不忍听君歌《隔谷》。\r\n\r\n【注释】：【注释】：\r\n（此诗与《孤儿行》皆为文宗而作。）"
        },
        {
            "title": "咏史（二十一首）",
            "content": "当途乱天纪，赤帝悬空名。\r\n宁知辟掾日，祸机已潜萌。\r\n晋主念私劳，荀冯巧相迎。\r\n抚床竟不寤，骨肉成鲵鲸。\r\n好还实大道，狙诈徒人情。"
        },
        {
            "title": "再用前韵（二首）",
            "content": "弟子舆尸漫有师，圯桥谁共老人期。\r\n龙鱼并出应难识，樗栎无庸幸见遗。\r\n每上楼台瞻北极，愿闻波浪帖南陲。\r\n吴山越水元相接，莫更中流下铁椎。"
        },
        {
            "title": "门有车马客行",
            "content": "门有车马客，云是故乡人。\r\n执手前借问，乡语知情真。\r\n自云别故乡，观光京国尘。\r\n经商涉代北，薄宦往西秦。\r\n绣凤锦鸳鸯，金鞍紫骐驎。\r\n结交贵公卿，出入拥众宾。\r\n剧孟气方锐，郭解家不贫。\r\n但见三春花，宁思秋露晨。\r\n断蓬失其根，风沙欻漂沦。\r\n前途塞虎狼，故里荒荆榛。\r\n昔为横海鲸，今为涸辙鳞。\r\n话言未及竟，涕泪各盈巾。\r\n居家倚骨肉，出家倚交亲。\r\n何当在异县，见此旧里邻。\r\n园蔬如蜜甘，市酒若醴醇。\r\n悲欢且弃置，生死同苦辛。\r\n短歌有深情，情深难具陈。"
        },
        {
            "title": "招隐（五首）",
            "content": "秦皇火六籍，黄绮之商山。\r\n汉帝握乾符，羊裘竟不还。\r\n古来遁世士，冥心丘壑间。\r\n于时苟无用，安事空摧颜。\r\n石泉清以芳，白云寒更闲。\r\n春蔬杂甘辛，秋果罗青殷。\r\n浊酒晚自酌，柴扉昼恒关。\r\n啸歌陟崇冈，濯足临潺湲。\r\n金马我何荣，羊肠我何艰。\r\n鸿鹄翔九霄，邈然不可攀。"
        },
        {
            "title": "感怀二十四首",
            "content": "鰕鱼涌姑射，月晕沧海风。\r\n鲸鲵吐高浪，白日寒曈昽。\r\n神仙下天阙，左右翳玉虹。\r\n金盘荐麟脯，翠蕤拥青童。\r\n酣歌殷溟徼，鱼鳖相噞喁。\r\n忽然乘云去，寥落寒江空。"
        },
        {
            "title": "旅兴（四十首）",
            "content": "青青潇湘竹，猗猗被寒水。\r\n游子如飞蓬，佳人旷千里。\r\n登高左右望，但见黄尘起。\r\n凤凰翔不下，梧桐化为枳。\r\n伤怀不可道，忧念何时已。¤"
        },
        {
            "title": "丙申岁十月还乡作（五首）",
            "content": "小舟冲雨清溪上，雨密溪深宿雾昏。\r\n游子到家无旧物，故人留客叹空尊。\r\n荒畦蔓草缠蒿草，落日青猿叫白猿。\r\n语罢不须还秉烛，耳闻目见总销魂。"
        },
        {
            "title": "将晓（以下拾遗诗六首）",
            "content": "愁梦不更续，寒天将欲明。\r\n雪风吹海树，霜月凛江城。\r\n衰病丹心在，艰虞素发盈。\r\n殷勤东注水，渺渺若为情。"
        },
        {
            "title": "薤露歌",
            "content": "蜀琴且勿弹，齐竽且莫吹。\r\n四筵并寂听，听我《薤露》诗。\r\n昨日七尺躯，今日为死尸。\r\n亲戚空满堂，魂气安所之。\r\n金玉素所爱，弃捐箧笥中。\r\n佩服素所爱，凄凉挂悲风。\r\n妻妾素所爱，洒泪空房栊。\r\n宾客素所爱，分散各西东。\r\n仇者自相快，亲者自相悲。\r\n有耳不复闻，有目不复窥。\r\n譬彼烛上火，一灭无光辉。\r\n譬彼空中云，散去绝余姿。\r\n人生无百岁，百岁复如何。\r\n谁能将两手，挽彼东逝波。\r\n古来英雄士，俱已归山阿。\r\n有酒且尽欢，听我《薤露歌》。"
        },
        {
            "title": "次韵和石末公闻海上使命之作因念西州怆然有",
            "content": "巫闾析木天空阔，桐柏终南水乱流。\r\n邑里萧条无吠狗，田畴芜秽少耕牛。\r\n萋萋蔓草随人远，淡淡残阳向客留。\r\n迟莫飘零偏感旧，几回垂泪睇神州。¤\r\n\r\n【注释】：【原题】：\r\n次韵和石末公闻海上使命之作因念西州怆然有感（二首）"
        },
        {
            "title": "送姚伯渊之清溪河泊所任",
            "content": "清溪之水通秋浦，石白水清鱼可数。\r\n鲦鲿鯩頠鲂与暐，小鱼如针大如杵。\r\n侵晨渔艇浮空来，千夫撒网云烟回。\r\n鸣皛击楫声如雷，水怪昚啄珠宫开。\r\n课鱼使者矢鱼急，冯夷嘘唏龙母泣。\r\n琴高赤鲤纵有神，何暇超腾作人立。\r\n吾观大江之中有壮鱼，名曰海豨头如猪。\r\n群行九十其朋徒，喷沫成雨倏欻盲风俱。\r\n旌阳仙人上天去已久，平池波涛随处有。\r\n春渊潜鳞陟负冰，时哉罔俾虞人后。\r\n小鱼琐碎獭所捐，大鱼多膏只自煎。\r\n君不见振振鹭，白玉沙头见鱼饥不啄。\r\n一朝飞上瑶华池，紫鹓黄鹄相追随。\r\n俯视秃鹤垂六羽，还共野鸟争腐鼠。"
        },
        {
            "title": "和石末公冬暖",
            "content": "世乱干戈日夜寻，可堪灾沴又相侵。\r\n烟霞出地皆成拏，雷电飞时肯作霖。\r\n祝蝪漫劳遵故事，问牛谁复轸忧心。\r\n小虫未寤年光晚，犹抱枯荄学苦吟。"
        },
        {
            "title": "感怀二十四首",
            "content": "东园多桃李，擢榦何交加。\r\n春秋互递代，衰荣竞相夸。\r\n摵摵去故物，英英发新花。\r\n花谢叶复作，空令人叹嗟。"
        },
        {
            "title": "漫成（二首）",
            "content": "萱草花空发，丁香子又生。\r\n浮云无处所，孤月不须明。"
        },
        {
            "title": "玉阶怨",
            "content": "长门灯下泪，滴作玉阶苔。\r\n年年傍春雨，一上苑墙来。"
        },
        {
            "title": "再次韵（二首）",
            "content": "深秋蔓草接天涯，极目飞鸿没远沙。\r\n绿水青山长送目，汀兰岸蓼各生花。\r\n风来西塞云阴合，涛落东溟蜃气斜。\r\n叹息笙歌旧亭馆，坏垣丛棘老王瓜。"
        },
        {
            "title": "重用韵答严上人（二首）",
            "content": "江水东流西日微，闲身不系独何依。\r\n尘埃爽飒枯蓬鬓，霜露凄凉破衲衣。\r\n百粤雨余山翠合，三韩云净海青飞。\r\n沧溟自古通天汉，梦绕黄姑织女机。"
        },
        {
            "title": "秋日即事（八首）",
            "content": "寒星无数月如钩，槁叶呼风入敝裘。\r\n人世可怜唯有老，镜中憔悴梦中愁。"
        },
        {
            "title": "秋怀（八首）",
            "content": "郁彼晨烟，亦曼于楚。\r\n瑟彼枯杨，策策其语。\r\n良辰几何，亦既徂暑。\r\n溥彼郊原，有禾有黍。\r\n凄风夕兴，雁鹜如雨。"
        },
        {
            "title": "杂诗（三十三首）",
            "content": "吾观神龙变，天地为晦冥。\r\n龙成宰元化，嘉泽浃四溟。\r\n出山不飘风，入水无震霆。\r\n枯萎仰沾溉，沃若生葱青。\r\n岂比蜧与蜦，裂石摧飖陉。\r\n俾民举疾首，抚神蹙眉。¤"
        },
        {
            "title": "秋怀（五首）",
            "content": "空阶走穴蚁，荒垤唳巢鹳。\r\n阴氛方腾达，密雨已弥漫。\r\n沉沉翳光景，昧昧感昏旦。\r\n林鸦湿休飞，檐雀饥相唤。\r\n哇步隔关河，四望空慨叹。\r\n凄凄衣裳单，戚戚岁年晏。\r\n微生如石火，徒劳暂时焕。\r\n永寤烂柯人，万事一梦幻。¤"
        },
        {
            "title": "旅兴（四十首）",
            "content": "寒灯耿幽幕，虫鸣清夜阑。\r\n起行望清天，明月在云端。\r\n美人隔千里，山河杳漫漫。\r\n玄云翳崇冈，白露凋芳兰。\r\n愿以绿绮琴，写作行路难。\r\n忧来无和声，弦绝空长叹。¤"
        },
        {
            "title": "漫成",
            "content": "春雨日日送愁来，雨中百花浑未开。\r\n青山不见神禹穴，碧草已满越王台。\r\n鱼儿弄水浮还没，燕子寻巢去却回。\r\n头白扬雄懒献赋，衡门从此掩蒿莱。"
        },
        {
            "title": "感兴（五首）",
            "content": "天上九关森虎豹，人间七泽起龙蛇。\r\n尘埃不辨风云色，雨露全归枳棘花。\r\n秦国有人迷鹿马，周郊无土载虫沙。\r\n淮濆何日歌《常武》，肠断严城戍鼓挝。"
        },
        {
            "title": "夜坐有怀呈石末公",
            "content": "西风白露下清寥，岸柳江蒲取次凋。\r\n诸将旌麾非一统，大藩衣服变三苗。\r\n雄豪窃据皆屠狗，功业舆台总续貂。\r\n弃马独知怀故枥，天涯涕泪北辰遥。"
        },
        {
            "title": "丙申岁十月还乡作（五首）",
            "content": "手种庭前安石榴，开花结子到深秋。\r\n可怜枝叶从人折，尚有根株为客留。\r\n枳枸悲风吹白日，苕华高影隔青丘。\r\n坏垣蟋蟀知离恨，长夜凄凉吊独愁。¤"
        },
        {
            "title": "大堤曲",
            "content": "大堤女儿颜如花，大堤堤上无豪家。\r\n东家女作西家妇，夫能棹船女沽酒。\r\n春去秋来年复年，生歌死哭长相守。\r\n君不见襄阳女儿嫁荆州，撞钟击鼓烹肥牛。\r\n楼船一去无回日，红泪空随江水流。"
        },
        {
            "title": "雪中有怀章三益叶景渊",
            "content": "岁莫怀人雪满天，饥乌病客对凄然。\r\n地炉无火同谁坐，石砚生冰尽日眠。\r\n栗里何时归白发，茅檐几处起青烟。\r\n稻畦麦陇看春及，土膏泉滋谶有年。"
        },
        {
            "title": "仍用韵酬衍上人（二首）",
            "content": "多愁只觉世情疏，愁极凭谁与破除。\r\n江海烟尘羁客泪，云山桑梓别人居。\r\n高风断雁惟将恨，衰草残萤不照书。\r\n世乱弓刀方有用，休夸新句逼黄初。¤"
        },
        {
            "title": "送翳士贾思诚还浙东（三首）",
            "content": "落木长亭独客回，蹇驴聊可当驽骀。\r\n还山须种千株杏，等待仙华道士来。"
        },
        {
            "title": "闻盗过界首季君山甫亦蒙访及以诗唁之",
            "content": "妖星何故犯奎躔，鹤上云霄鲤入渊。\r\n寇退喜闻曾子反，书焚尚赖伏生传。\r\n齑酸并与青毡去，瓜苦空余绿蔓牵。\r\n惭愧杜郊汤博士，白盐赤米数相怜。"
        },
        {
            "title": "秋夜感怀柬石末公申之",
            "content": "不寐知夜长，起视天宇阔。\r\n散漫草上风，朦胧云间月。\r\n寒禽鸣疏树，黄叶堕阶闼。\r\n俯仰观群物，惆怅不敢发。\r\n谁云蝼蚁壤，能使泰山幰。\r\n苍鹰铩六翮，狡兔营三窟。\r\n何当威弧正，王旅得肆伐。\r\n箘簵捴虽微材，尚可施羽筈。\r\n岂意风浪舟，心犹隔胡越。\r\n士生非金玉，有足难自达。\r\n周嫠不恤纬，楚放常怀阙。\r\n平生葵藿情，忍与霜露歇。\r\n玄冰胶坤轴，非君孰能斡？申章匪繁辞，悲愤不可遏。"
        },
        {
            "title": "雨中杂诗（四首）",
            "content": "多雨损万物，草烂麦生耳。\r\n青苔独得时，延蔓及堂戺。\r\n晨兴视天宇，滴沥殊未已。\r\n君子惧陆沉，小人忧饿死。\r\n凄凉大将营，鼓缦弧弓弛。\r\n朝廷竟知否，盗贼如流水。¤"
        },
        {
            "title": "正月廿三日得台州黄元徽书有感（三首）",
            "content": "结交无疏戚，艰难见平生。\r\n金石苟不渝，万里如两楹。\r\n重山非云远，邈若辽与荆。\r\n嬿婉岂不怀，蛇虺正骄狞。\r\n手持故人书，心念故人情。\r\n开书问故人，泪下如雨倾。¤"
        },
        {
            "title": "次韵和石末公用元望韵遣兴见寄",
            "content": "鹁鸠劝春耕，桴鼓帖宵逻。\r\n拊循余暇日，珠玉生咳唾。\r\n时维青阳初，天子在左个。\r\n布德顺木令，万国罔不和。\r\n禄食自纷纭，抚字谁最课。\r\n幅员若金瓯，丝发无璺破。\r\n涓溜可摧山，机祸不在大。\r\n中夜登高楼，遥瞻太微座。\r\n乾坤漭寥落，日月飞鸟过。\r\n愤惋空有心，盛时嗟已蹉。"
        },
        {
            "title": "秋怀（八首）",
            "content": "有爝者萤，载飞载扬。\r\n有倬云汉，载炳其章。\r\n白日易徂，玄夜何长。\r\n繁思交横，浮念无方。\r\n‘怀古人，中心怛伤。\r\n离娄冥行，历坎而僵。\r\n循墙以趋，虽瞽不伥。\r\n猛虎雷咆，斑文在床。\r\n妖狐鬼潜，毳裘黄黄。\r\n悠悠多歧，荡荡周行。\r\n慎尔驰驱，天命有常。"
        },
        {
            "title": "感怀二十四首",
            "content": "白璧惣顽矿，沦晦同泥沙。\r\n朽坏生夜光，见者咸惊嗟。\r\n君子分寂寞，小人互矜夸。\r\n枯瘁若秋蓬，鲜艳如春华。\r\n狂风忽簸荡，飘落归谁家。"
        },
        {
            "title": "有感（七首）",
            "content": "焚书千古讶嬴秦，逃难茫茫走缙绅。\r\n尚忆商山近京洛，白头容得采芝人。"
        },
        {
            "title": "仙人词（三首）",
            "content": "东海鲸鲵白昼游，南溟风浪涌吞舟。\r\n三山亦在沧波里，自是神仙未解愁。"
        },
        {
            "title": "旅兴（四十首）",
            "content": "江城夜来雨，雷音亦何砰。\r\n今晨视郊原，草木皆发荣。\r\n双双布谷儿，来我墙上鸣。\r\n园蔬犹可艺，无忘及时耕。\r\n倦翮得安巢，感荷天地生。¤"
        },
        {
            "title": "渡江遣怀",
            "content": "东风吹沧江，白日照花柳。\r\n山川半显晦，积雨晴未久。\r\n青阳好气候，群物竞苞剖。\r\n农夫荷锄犁，各自登陇亩。\r\n蒐鸠鸣相应，陂水光浏浏。\r\n天地起戈兵，荆榛塞原阜。\r\n兹邦特按堵，庶足憩奔走。\r\n故乡有园田，委弃没藜莠。\r\n老母年八十，头童齿牙朽。\r\n痴儿始垂髫，出入寡朋友。\r\n衣衾杂絮毳，羹食乏菘韭。\r\n儡然多病身，全家倚糊口。\r\n那令更远去，忧念成疾首。\r\n千金聘宿瘤，顾谓西施丑。\r\n盐车摧太行，骅骝不如狗。\r\n况我驽蹇质，困踣畏培曈。\r\n济河须巨舫，将焉用罂缶。\r\n朱弦纟互琴瑟，曷中洪钟纽。\r\n剡蒿射犀革，空贻养由咎。\r\n巍巍神祖烈，乾坤让高厚。\r\n蠢兹蛇豕俦，乘间恣哮吼。\r\n非无熊罴臣，土产分左右。\r\n更张吾岂能，习惯彼已狃。\r\n鹿麋曾伤虎，宵迈慑狸蹂。\r\n寤言乱心绪，忽若醉醇酒。\r\n疏贱等蚍蜉，捐躯复何有。\r\n夷吾匪每生，鞠育未宜负。\r\n怆悢忆松揪，泪湿蓬鬓垢。\r\n道途正艰阻，进退维窊臼。\r\n向风一陈情，何由达南斗？"
        },
        {
            "title": "发景州",
            "content": "澹澹夕风作，萧萧芦叶鸣。\r\n林间众鸟息，河上一舟行。\r\n海近云常湿，天虚月更清。\r\n神京看渐近，且缓望乡情。"
        },
        {
            "title": "杂诗（三十三首）",
            "content": "殊俗甘朐，比之刍牛腴。\r\n殷勤奉宾客，自谓敬有余。\r\n鸱吓虽异贯，赤惑谁能袪。\r\n霾阴蔽玄象，清渭混污渠。\r\n谁能继夏后，再分龙与鱼。¤"
        },
        {
            "title": "秋感（二首）",
            "content": "日白天青木叶凋，云山漫漫故乡遥。\r\n石床坠露珠光动，碧砌幽花玉色销。\r\n十载故人俱土壤，五更归梦负渔樵。\r\n怀来忆往成惆怅，蔓草羁虫对寂寥。"
        },
        {
            "title": "游仙（九首）",
            "content": "日月如过翼，瞬息春已秋。\r\n何不学神仙，缥缈凌虚游。\r\n雷霆以为舆，虹霓以为筜。\r\n清晨登阆风，薄暮宿不周。\r\n长啸曾城巅，濯足翠水流。\r\n俯视八极内，扰扰飞蜉蝣。"
        },
        {
            "title": "驿传杭台消息石末公有诗见寄次韵奉和并寓悲",
            "content": "丧乱如川未有涯，悲风满地是虫沙。\r\n衰迟两臂从生柳，疾病双眸但陨花。\r\n暗蛩寒蝉秋色老，丹枫紫菊夕阳斜。\r\n颇闻四国思郇伯，尚想诗人赋木瓜。\r\n\r\n【注释】：【原题】：\r\n驿传杭台消息石末公有诗见寄次韵奉和并寓悲感（二首）"
        },
        {
            "title": "秋思",
            "content": "梧桐生碧砌，密叶暗金井。\r\n惊心昨夜月，照见栖禽影。"
        },
        {
            "title": "次韵和石末公春晴诗",
            "content": "幽禽啧啧语朝阳，细绿骎骎入女桑。\r\n天上深宫调玉烛，人间和气应勾芒。\r\n赤眉青犊终何在，白马黄巾莫漫狂。\r\n将帅如林须发踪，太平功业望萧张。"
        },
        {
            "title": "侍宴钟山应制（时兰州方奏捷）",
            "content": "清和天气雨晴时，翠麦黄花夹路歧。\r\n万里玉关驰露布，九霄金阙绚云旗。\r\n龙文騕褭骖鸾辂，马乳蒲萄入羽卮。\r\n衰老自惭无补报，叨陪仪凤侍瑶池。"
        },
        {
            "title": "节妇吟",
            "content": "凄切复凄切，绿萍初生池水竭。\r\n兰根压霜芽不茁，春风泠泠逐秋月。\r\n蓼虫食苦甘如酒，卷葹虽生心已朽。\r\n扬州青镜蚀土花，玉匣琼台复何有？君不见人间日月如飞\r\n梭，地下相从应始多。"
        },
        {
            "title": "愁感代哭",
            "content": "燕鸿北去又南来，断垄荒冈几劫灰。\r\n慈母矶寒风落木，望夫石老雨添苔。\r\n江流定与天河合，客泪还经地底回。\r\n未必春光便销歇，白华犹发烧残梅。"
        },
        {
            "title": "秋怀（八首）",
            "content": "夕簟既清，瓶水既寒。\r\n浩歌临风，忧来多端。\r\n悬崖而栖，瞽以为安。\r\n菅茅在门，蒙以为兰。\r\n黍稷弗膳，腐鲍是餐。\r\n干将挂壁，敝履加冠。\r\n宛其悲矣，能不永叹。"
        },
        {
            "title": "旅兴（四十首）",
            "content": "微风振檐铎，玱如环佩响。\r\n登高看秋色，俯见明月上。\r\n木落天地宽，云散川原广。\r\n来者不可期，逝者日已往。\r\n离居岂无怀，恻怆萦远想。¤"
        },
        {
            "title": "老病叹",
            "content": "我身衰朽百病加，年未六十眼已花。\r\n筋牵肉颤骨髓竭，肤腠剥错疮与瘸。\r\n人皆爱我馈我药，暂止信宿还萌芽。\r\n肺肝上气若潮涌，旧剂再歠犹淋沙。\r\n有眼不视非我目，有齿不啮非我牙。\r\n三黄苦心徒自瘵，五毒浣胃空矛戈。\r\n因思造物生我日，修短已定无舛差。\r\n琚瓆不能使之少，卢秦焉能使之加。\r\n攻犀盬朽各有分，凫悲鹤悼何缪耶。\r\n不如闭户谢客去，有酒且饮辞喧哗。"
        },
        {
            "title": "感兴（五首）",
            "content": "清时不乐道干戈，鼯鼠其如虎豹何。\r\n淮海风云连鼓角，湖山花木怨笙歌。\r\n紫微画省青烟入，细柳空营白骨多。\r\n惆怅无人奏丹扆，侧身长望涕滂沱。¤"
        },
        {
            "title": "煌煌京洛行",
            "content": "齐讴且辍唱，吴趋亦停声。\r\n请君倾耳听，听我歌洛京。\r\n京洛何煌煌，卜宅自周王。\r\n五服画九州，兹惟土中央。\r\n周文四战地，恃德不恃强。\r\n叔世道虽微，灵源泻流长。\r\n汉祖殪秦项，定都由子房。\r\n马上得天下，继周焉敢当。\r\n光武起白水，龙飞扫搀抢。\r\n应天顺民心，戡暴安痍伤。\r\n冕旒正宸极，圭组崇俊良。\r\n功臣列爵土，循吏劝耕桑。\r\n诏书报臧马，玉关闭西羌。\r\n周严播高风，卓鲁树甘棠。\r\n廷无乳虎伏，邑有驯雉翔。\r\n涓涓醴泉液，烨烨朱草芳。\r\n继体更能贤，守成不逾常。\r\n南郊尊上帝，宗祀亲明堂。\r\n辟雍养耆德，灵台观祲祥。\r\n南宫画元勋，东观昭文章。\r\n诗书母后训，淫侈蕃封防。\r\n日年天再辟，四帝百重光。\r\n倾昃自满盈，宴安生怠荒。\r\n刑官窃威柄，义士死道旁。\r\n衅积千里草，祸成一星黄。\r\n大命始不挚，余晖尚悠扬。\r\n典午亦有初，言治称太康。\r\n用人混哲否，孽芽出萧墙。\r\n兄弟相啖食，同气成豺狼。\r\n金墉岂不固，清谈漫洋洋。\r\n妖星入太极，胡雏登御床。\r\n铜驼荆棘没，寝庙狐狸藏。\r\n落日照西城，寒云归北邙。\r\n辕无人行，伊洛广且长。\r\n衰荣若旦暮，道德信金汤。\r\n殷勤《京洛篇》，厥鉴不可忘。"
        },
        {
            "title": "旅兴（四十首）",
            "content": "晨兴梳短发，庭树生秋风。\r\n万物有容色，与故各不同。\r\n硕实属老成，天柔怨童蒙。\r\n英英黄金花，旎旎清露丛。\r\n岁暮等沦落，何异蒿与蓬。¤"
        },
        {
            "title": "过闽关（二首）",
            "content": "漠漠轻云结晚阴，依依斜日挂遥岑。\r\n炊烟忽起桑榆上，散作鲛绡抹半林。"
        },
        {
            "title": "秋怀（八首）",
            "content": "凉夜悠悠，华灯有辉。\r\n凄风动林，明月在帷。\r\n山川迢迢，游子无衣。\r\n瞻彼原隰，零露溰溰靡草不凋，无木不稀。\r\n不睹逝波，焉知昨非。\r\n亭亭南山，有蕨有薇。\r\n黄华晚荣，紫芝秋肥。\r\n岁云莫矣，胡宁不归。"
        },
        {
            "title": "春日杂兴（五首）",
            "content": "春雾冥冥木叶稠，苍鹰拂羽化为鸠。\r\n莫将松桂夸桃李，柱下先生早白头。"
        },
        {
            "title": "春兴（四首）",
            "content": "深春积雨感年芳，暮馆轻寒透客裳。\r\n翠柳条柔先改色，紫兰花冷不飘香。\r\n山中虎豹人烟少，海上楼台蜃气长。\r\n燕子新来畏沾湿，一双相对立空梁。¤"
        },
        {
            "title": "初食槟榔",
            "content": "槟榔红白文，包以青扶留。\r\n驿吏劝我食，可已瘴疠忧。\r\n初惊刺生颊，渐若戟在喉。\r\n纷纷花满眼，岑岑晕蒙头。\r\n将疑误腊毒，复想致无由。\r\n稍稍热上面，轻汗如珠流。\r\n清凉彻肺腑，粗秽无纤留。\r\n信知殷王语，瞑眩疾乃瘳。\r\n三复增永叹，书之遗朋俦。"
        },
        {
            "title": "萧山山行",
            "content": "积雨今朝天气佳，山亭晓色上林花。\r\n未须汗漫思身世，且可逍遥玩物华。\r\n偶值断桥妨去路，却随修竹到邻家。\r\n篱边鸭惊野人过，拨刺飞鸣落远沙。"
        },
        {
            "title": "旅兴（四十首）",
            "content": "秋风肃万物，百虫竞号鸣。\r\n蟪蛄最可怜，切切悲其生。\r\n屣履步庭除，素月圆且明。\r\n玩之不可掇，渺焉忽西倾。\r\n回身掩房闼，怆恍烦虑盈。\r\n太息以终宵，展转难为情。¤"
        },
        {
            "title": "次韵和石末公漫兴见寄（二首）",
            "content": "王侯古有兴屠狗，郎吏今无善牧羊。\r\n青海风波腾罔象，紫霄氛拏翳摇光。\r\n江寒逝水东流急，天远冥鸿北去长。\r\n莫笑乌鸢恶毛羽，翻飞齐得簉鹓行。¤"
        },
        {
            "title": "从军五更转（五首）",
            "content": "五更星斗稀，霜叶光烂烂。\r\n健儿争先起，拂拭宝刀看。"
        },
        {
            "title": "旅兴（四十首）",
            "content": "老不与懒期，身老懒自至。\r\n懒不与傲期，力惫难强事。\r\n茫茫视天宇，忽忽心如醉。\r\n劳生谅何庸，顾为形所累。\r\n弱水隔蓬莱，安得生两翅。¤"
        },
        {
            "title": "咏史（二十一首）",
            "content": "天狗吠梁野，七雄扇妖氛。\r\n吴徒二十万，剽若狼虎群。\r\n鼓行破棘壁，长驱似轻云。\r\n汉将三十六，朱旗燿天垠。\r\n救梁不奉诏，太尉真将军。\r\n遂令千载下，知人称孝文。\r\n哀哉潼关战，百万徒纷纭。"
        },
        {
            "title": "种怀香",
            "content": "怀香体虚柔，本自南土出。\r\n毛芒散纤叶，旖旎怯朝日。\r\n芳菲挺众卉，辛美更无匹。\r\n况能已疝瘘，兼理肠胃疾。\r\n种之近庭阶，离离看新茁。\r\n驱童斩竹枝，扶植待秋实。\r\n常恐风雨恶，摧折伤弱质。\r\n蒺藜生道傍，延蔓何绵密。\r\n岂无荷锄人，夕薙旦已出。\r\n上天意何如，感叹靡终毕。\r\n松柏多斧斤，山林日萧瑟。"
        },
        {
            "title": "感怀二十四首",
            "content": "翡翠翔江湖，亡身为毛羽。\r\n不如道旁李，尚得滋味苦。\r\n驱车上太行，还顾望梁甫。\r\n高冈多烈风，茂林化为岵。\r\n≌余涧底藤，蒙茏蔓烟雨。"
        },
        {
            "title": "从军五更转（五首）",
            "content": "四更城上寒，刁斗鸣不歇。\r\n披衣出户视，太白光如月。"
        },
        {
            "title": "梁甫吟（此诗云\"艳妻\"、\"牝鸡\"，亦为奇后而",
            "content": "谁谓秋月明，蔽之不必一尺云。\r\n谁谓江水清，淆之不必一斗泥。\r\n人情旦暮有翻覆，平地倏忽成山谿。\r\n君不见桓公相仲父，竖刁终乱齐，秦穆信逢孙，遂违百里\r\n奚。\r\n赤符天子明见万里外，乃以薏苡为文犀。\r\n停婚仆碑何震怒，青天白日生虹霓。\r\n明良际会有如此，而况童角不辨粟与稊。\r\n外间皇父中艳妻，马角突兀连牝鸡。\r\n以聪为聋狂作圣，颠倒衣裳行蒺藜。\r\n屈原怀沙子胥弃，魑魅叫啸风凄凄。\r\n《梁甫吟》，悲以凄。\r\n岐山竹实日稀少，凤凰憔悴将安栖？\r\n\r\n【注释】：【原题】：\r\n梁甫吟（此诗云\"艳妻\"、\"牝鸡\"，亦为奇后而作）"
        },
        {
            "title": "旅兴（四十首）",
            "content": "初秋积雨过，众绿光如濡。\r\n莎鸡啼高树，蟋蟀鸣阶除。\r\n时物已改故，芳年从此徂。\r\n荣名非我愿，守分敢求余。\r\n登楼眺远郊，肆目望天衢。\r\n明月出云中，照我华发疏。\r\n还归掩关卧，梦到园田居。¤"
        },
        {
            "title": "钓竿",
            "content": "斫竹作钓竿，抽茧作钓丝。\r\n沧洲日暖波涟漪，绿蒲茸茸柳叶垂，钩纤饵香鱼不知。\r\n石鳞激水溪毛动，玉燕回翔竿尾重。\r\n大鱼入馔腮颊红，小鱼却放渊沄中。\r\n更祝小鱼知我意，长逝深潭莫贪饵。"
        },
        {
            "title": "感时述事（十首）",
            "content": "虞刑论小故，夏誓殄渠魁。\r\n好生虽大德，纵恶非圣裁。\r\n官吏逞贪婪，树怨结祸胎。\r\n法当究其源，剪锄去根荄。\r\n蒙茏曲全宥，驾患于后来。\r\n滥觞不堙塞，滔天谷陵颓。\r\n总戎用高官，沐猴戴母渼。\r\n玉帐饫酒肉，士卒食菜苔。\r\n未战已离心，望风遂崩摧。\r\n招安乃倡议，和者声如雷。\r\n天高豹关远，日月照不该。\r\n俱曰贼有神，讨之则蒙灾。\r\n大臣怨及己，相视若衔枚。\r\n阿谀就姑息，华绂被死灰。\r\n奸宄争效尤，无风自扬埃。\r\n啸聚逞强力，谓是爵禄媒。\r\n黎民亦何辜，骨肉散草莱。\r\n倾家事守御，反以结嫌猜。\r\n恸哭浮云黑，悲风为徘徊。\r\n赤子母不怜，不如绝其胚。\r\n养枭逐凤凰，此事天所哀。\r\n胡为尚靡定，颠倒与颏。\r\n春秋戒肆眚，念此良悠哉。¤"
        },
        {
            "title": "有感（七首）",
            "content": "漫漫阳春不见秋，人生得意总忘愁。\r\n茱萸谢尽芙蓉发，清夜吹笙月满楼。"
        },
        {
            "title": "杂诗（五首）",
            "content": "季世罕上寿，百岁为长年。\r\n轩皇不可见，颜冉复谁怜。\r\n安期乘彩虹，羡门驾紫烟。\r\n朝游蓬莱岛，夕宿曾城巅。\r\n常恐声风枝，摧折沧海田。\r\n徒令骊山客，想望称神仙。¤"
        },
        {
            "title": "次韵和石末公春雨见寄",
            "content": "愁阴沴阳景，孟春犹苦寒。\r\n腾云涌岩岫，落雪蔽江干。\r\n街衢溢潢潦，井谷生狂澜。\r\n误疑蛙黾窟，中有蛟龙蟠。\r\n复忧扶桑日，坐为黄浊漫。\r\n顾瞻望四郊，侧足不遑安。\r\n却秦慕鲁连，存齐想田单。\r\n玄发虽向改，壮心终靡殚。\r\n小人务苟且，君子惭素餐。\r\n高牙对多垒，肉食徒王官。\r\n周纲虽云弛，一匡赖齐桓。\r\n莫惊沟浍盈，雨息当自干。"
        },
        {
            "title": "竹枝歌（三首）",
            "content": "相思无益莫相思，赢得霜髯换黑髭。\r\n明月自圆还自缺，蚌胎瘦减有谁知。"
        },
        {
            "title": "放歌行",
            "content": "鸿鹄搏紫霄，鸠守苞桑。\r\n岂惟异所志，羽翼有短长。\r\n玄阴变白昼，闇虚侵太阳。\r\n一鹿走中原，熊虎竞腾骧。\r\n植竿成垒壁，举袂为搀枪。\r\n叱咤倒江河，蹴蹋摧山冈。\r\n犬牙据险要，瓜瓣割土疆。\r\n六奇夸曲逆，三略称子房。\r\n磨牙各有伺，裂眦遥相望。\r\n龙蛇未分明，智力正争强。\r\n孔明鱼得水，毛遂锥脱囊。\r\n雾晦豹始变，海激鹏乃翔。\r\n嗟尔独何为，抱己自摧藏。"
        },
        {
            "title": "江南曲（五首）",
            "content": "江北垂杨未爆芽，江南水绿万重花。\r\n北人尽道江南好，江南才到便为家。"
        },
        {
            "title": "旅兴（四十首）",
            "content": "上古人一心，生荣死同哀。\r\n末世自为心，骨肉多嫌猜。\r\n沉沉十日雨，漫漫百亩苔。\r\n苔深车轮没，平路生蒿莱。\r\n呜呼张仲蔚，衡门何由开。¤"
        },
        {
            "title": "墙上难为趋行",
            "content": "弱水不可以航，石林不可以车。\r\n人生贵守分，墙上难为趋。\r\n茫茫八极内，挟径交通衢。\r\n纷纷皆辙迹，扰扰论锱铢。\r\n焦原诧齐踵，龙颔夸探珠。\r\n片言取卿相，杯酒兴剪屠。\r\n机事一朝露，妻子化为鱼。\r\n林间有一士，蓬蒿翳穷庐。\r\n种稻十数亩，种桑八九株。\r\n有酒且饮之，无事即安居。\r\n孰知五鼎食，聊保百年躯。\r\n悠悠身后事，汲汲复何如。"
        },
        {
            "title": "题秋江独钓图",
            "content": "秋风江上垂纶客，知是严陵是太公？细水浮岚天与碧，斜\r\n阳炙面脸生红。\r\n形容相像丹青在，岁月荒凉草泽空。\r\n日暮忽然闻款乃，蓼花枫叶忘西东。"
        },
        {
            "title": "青罗山房歌寄宋景濂",
            "content": "若有人兮乃在大江之南，浙河之东。\r\n连山掎拔瀛海上，上与河鼓天津通。\r\n忆昔四女下天来，遗鬟堕髢根庞鸿。\r\n仙华杰出最怪异，望之如云浮太空。\r\n嵚崟峛崺啮不可上，薈蔚杂树昏朣胧。\r\n虎龙咆号猿鹤叫，山鬼呵欻生悲风。\r\n嗟哉若人兮，胡为乎其中！梁檀柟兮柱桂枫，结青萝兮以\r\n帡幪。\r\n不剪不伐兮，不盬以攻。\r\n晨岚暮蔼滴晴雨，烟条雾叶相蒙茏。\r\n縿々兮蓬蓬。\r\n缭纠要绍兮，若苍龙垂胡降玄穹。\r\n巘丽披离兮，若翠鸾振迅飞氃。\r\n鹂黄和鸣桑扈应，仿佛牙旷之丝桐。\r\n幽泉发窦锵玲珑，六月赤日收蕴拢阳凌阴蓄春融融，岩花\r\n涧草纷白红。\r\n有时皇初平清夜，骑羊朝帝君琼蕤，羽盖冰玉珮，华月闪\r\n烁光成虹。\r\n松吹笙兮竹舞翿，影旆旆兮声沄沄。\r\n娱目悦耳兮乐不可言。\r\n世间尘土何梦梦。\r\n山有芝，隰有蘴，石凿凿兮水郤郤。\r\n猗若人兮美且充，饥食倦息兮可以保我躬。\r\n逍遥兮栖迟，又何必访广成于崆峒。"
        },
        {
            "title": "杂诗（三十三首）",
            "content": "二仪播元气，昼夜靡停机。\r\n有生即有死，化工亦何私。\r\n彼狂牵所欲，冥行失康逵。\r\n无航思利涉，发此百祸机。\r\n贼人还自贼，扰扰竟何为。¤"
        },
        {
            "title": "次韵和石末公元夜之作",
            "content": "八表流云澄夜色，九霄华月动春城。\r\n条风细细吹旗影，香蔼微微引漏声。\r\n河汉虹桥应断绝，沧溟鳌足漫峥嵘。\r\n愁来更听渔阳操，独倚阑干坐到明。"
        },
        {
            "title": "江南曲（五首）",
            "content": "桃叶渡头春水平，莫教城上哓莺声。\r\n中原无限英雄泪，并入江南送别情。"
        },
        {
            "title": "旅兴（四十首）",
            "content": "铩羽异高风，疲马厌长道。\r\n玄阴促暮节，何物能不老。\r\n自非松柏质，敢冀出众草。\r\n登山临流水，及此晴日好。\r\n春芳蔼兰蕙，秋实栗粳稻。\r\n黄精肥可食，石泉清可澡。\r\n荣名何足言，息心以为宝。"
        },
        {
            "title": "感怀二十四首",
            "content": "古人盗天地，利源不可穷。\r\n今人盗农夫，岁莫山泽空。\r\n纷纷九衢内，连袖如长虹。\r\n共笑沮溺鄙，各事游冶雄。\r\n悠悠方自此，衮衮何时终。"
        },
        {
            "title": "夏中病疟戏作呈石末公",
            "content": "晚浴烝骨毛，蹭蹬张万孔。\r\n不虞小人风，堀堁触埲塕。\r\n长驱毒暑气，熇若燎发曌。\r\n钻肤入经络，键钥砉冲捅。\r\n蚩蚩水帝子，鼠伏伺腥絜。\r\n痴琚与狡瓆，并出助摧挏。\r\n天君赫斯怒，六军躬自董。\r\n丹元将爽灵，逆击阚哮唝。\r\n主客相批亢，乾坤为摇动。\r\n初交且躇躇，再接遂咏咏。\r\n翛翛螽股切，々鵙翅翪。\r\n萧飕叶鸣軿，釐辘车转。\r\n惊沙走窸窣，落雪旋蠛蠓。\r\n凌竞剥床辨，敲琢摇佩琫。\r\n玄冰结太阴，河海溢银汞。\r\n俄然一阳复，日脚舒暡曚。\r\n微微细泉涌，拂拂轻烟?翁。\r\n柔枝披婀娜，弱叶散萋菶。\r\n如九乌焰，炽烈昧窥祼。\r\n炎炎祝融火，焮灼炀巃嵸。\r\n龙奔归大漠，虎逝蛰空巃。\r\n烘惔熟金石，闪烁歊螮蝀。\r\n肆伐殄嚚嚚，止齐安懵懵。\r\n岑头释戴压，雨汗涣流滃。\r\n黑酆群丑馘，黄庭百神总。\r\n颇怪天地气，去来何倥偬。\r\n集如蚁赴膻，散若蜂辞桶。\r\n弃置且勿思，宵鼓听谨谨。"
        },
        {
            "title": "送李子庚之金陵",
            "content": "含下微波涌碧鳞，湖边草色可怜人。\r\n也知使者征书急，莫厌轻舟出郭频。\r\n春酒盈缸清似水，时鱼带子白于银。\r\n山桃野杏能红紫，醉眼相看意自真。"
        },
        {
            "title": "杂诗（三十三首）",
            "content": "老眼眯昏夜，见萤以为灯。\r\n灯萤何足辨，所悲老且瞢。\r\n瞢老复何用，甘心就无能。\r\n逍遥麋鹿愿，所得良已弘。¤"
        },
        {
            "title": "为詹同文题浙江月夜观潮图",
            "content": "君不见四时平分成岁功，以秋继夏独不同。\r\n炎官挟长握天柄，七月赤日熺玄穹。\r\n蓐收抱钺蹲白水，野气赫赫摅涘虹。\r\n阳侯喘汗河伯暍，少昊上诉愁天公。\r\n会须万物长养遂，斯以仲月虚宵中。\r\n此夜姮娥魄正满，命驾四蟾骖两禋。\r\n指挥禺强出玄渚，荡涤歊清霾蒙。\r\n河汉发源牛斗下，曲江上与天津通。\r\n初看一发起溟徼，如曳组练来于东。\r\n渐闻殷惣鼍鼓发，倏忽万雷声撼风。\r\n天吴掉尾出溟涬，马衔扬鬐招海童。\r\n霓旌缟帐鹭羽帱，瑶台十二浮空蒙。\r\n蕊珠仙人乘玉辂，腾驾鹤鹄飞氋氃。\r\n长庚欻霍掞光耀，灵母扶龙嗥戛铜，宓妃起舞素女从，琼\r\n珮綷縩云帡幪。\r\n冰绡雾縠纷飒纚，霜旗雪幡高翳空。\r\n鲸鱼呀呷鲛鳄遁，蒲牢哮吼冯夷宫。\r\n瞿唐巫峡起平地，滟滪若象鏖回蜺。\r\n先驱已过赤亭嶂，后从始发龛山谼。\r\n商声爽淅合群籁，泽国凛溧寒欲冻。\r\n先生玩月坐楼上，夜气澄寂神和冲。\r\n凭阑快睹烦暑退，呼儿命酒浇喉咙。\r\n自舞自歌歌自作，月照白发三千总。\r\n歌声迤扬林壑应，竹树戛击丝与桐。\r\n渊鱼跃波栖鸟作，紫桂绕屋清香融。\r\n君歌曲终响未终，我歌激烈留征鸿。\r\n瞠眸相视俱老矣，况有众病来交攻。\r\n圣明天子御宇宙，威惠与天相比拢首丘倘许谢鞿绊，犹有\r\n古月光瞳胧。\r\n行当唱和三百首，永与潮汐流无穷。"
        },
        {
            "title": "游仙（九首）",
            "content": "大道久已晦，谁能识仙真。\r\n如何卖药翁，怪语惊市人。\r\n日月空明照，朝菌非大椿。\r\n已矣复何道，去去生愁辛。"
        },
        {
            "title": "圣人出",
            "content": "圣人出，临万方，赤若白日登扶桑。\r\n阴灵韬精星灭芒，群氛辟易归大荒。\r\n晻暧寒谷熙春阳，枯根发茁畅幽藏。\r\n潜鱼跃波谷鸟翔，花明草暖青天长。\r\n青天长，圣人寿，北斗轩辕调气候。\r\n北辰中居环列宿，八风应律九歌奏，圆方交格神灵辏。\r\n圣人出，阳道开。\r\n亿万年，歌康哉。"
        },
        {
            "title": "沁园春",
            "content": "万里封侯，八珍鼎食，何如故乡。奈狐狸夜啸，腥风满地，蛟螭昼舞，平陆沉江。中泽哀鸿，苞荆隼鸨，软尽平生铁石肠。凭栏看，但云霓明灭，烟草苍茫。 \r\n 不须踽踽凉凉，盖世功名百战场。笑扬雄寂寞，刘伶沉湎，嵇生纵诞，贺老清狂。江左夷吾，隆中诸葛，济弱扶危计甚长。桑榆外，有轻阴乍起，未是斜阳。"
        },
        {
            "title": "起夜来",
            "content": "微月就没银河烂，城乌哑哑夜将半。\r\n忧愁不寐揽衣起，仰看明星坐待旦。\r\n威弧历落连天狼，两旗欲动风不扬。\r\n槐根王侯梦未觉，岂知鸡声堪断肠。"
        },
        {
            "title": "春兴（四首）",
            "content": "忽听屋角闹晨鸠，起看园林绿渐稠。\r\n小雨霏霏涵日过，新泉细细入河流。\r\n残花断柳虚归计，远水他山聚客愁。\r\n鸿雁南飞限苍岭，伤心何处问松楸。¤"
        },
        {
            "title": "江南曲（五首）",
            "content": "生长吴侬不记春，乡音旋改踏京尘。\r\n丫头小伎相偎坐，众里矜夸是北人。"
        },
        {
            "title": "钱王箭头篇",
            "content": "鸱夷遗魂拗余怒，欲取吴山入江去。\r\n雷霆劈地水群飞，海门扶胥没氛雾。\r\n英雄一怒天可回，肯使赤子随鲛鲐。\r\n指挥五丁发神弩，鬼物辟易腥风开。\r\n三百年来人事改，涛落沙平箭空在。\r\n石梁饮羽未足夸，蜀国三犀漫欺绐。\r\n近闻黄河水乱流，青徐一半悲鱼头。\r\n安得壮士斡地轴，为拯斯民涂炭忧。"
        },
        {
            "title": "次韵和石末公红树诗",
            "content": "红树漫山驻岁华，玄冬惊见眼生花。\r\n井陉旗帜军容盛，汴水帆樯御气赊。\r\n春草凄迷金谷障，夕阳照灼赤城霞。\r\n靡蓱丹木扶桑里，惆怅谁乘博望槎。"
        },
        {
            "title": "次韵和谦上人秋兴（六首）",
            "content": "东海波涛激迅飚，西风氛雾虎狼骄。\r\n高牙画戟尊方伯，绣段黄封出内朝。\r\n无客金戈桩凿齿，有人玉帐舞弓腰。\r\n武陵日暮桃花尽，何处林泉可采樵。¤"
        },
        {
            "title": "感寓（六首）",
            "content": "暑退生夕凉，褰衣步微月。\r\n风来竹阴动，草暗萤光发。\r\n伫立忽怀人，江河渺难越。"
        },
        {
            "title": "春城",
            "content": "春尽江城不见花，似知白发畏韶华。\r\n战争故习俱无赖，丧乱余生未有涯。\r\n三岛虹霓昏日月，二仪风雨化龙蛇。\r\n何年百谷归沧海，寻取河源泛客槎。"
        },
        {
            "title": "次韵和谦上人秋兴（六首）",
            "content": "绣幕香帏隐日华，金鞍玉辔巧矜夸。\r\n深山雾雨沄生虎，大海波涛虺作蛇。\r\n朴樕有枝寒集鸨，梧桐无叶夜啼鸦。\r\n凉风袅袅吹游子，何处松楸是汝家。¤"
        },
        {
            "title": "送翳士贾思诚还浙东（三首）",
            "content": "西风袅袅水鳞鳞，一曲离歌泪满巾。\r\n残柳数株鸥数点，夕阳江上送归人。"
        },
        {
            "title": "咏史（二十一首）",
            "content": "美人皎如玉，挟瑟升高堂。\r\n泠泠向长风，操作孤凤凰。\r\n曲度未终竟，玄云蔽穹苍。\r\n走兽骇赴林，飞鸟号且翔。\r\n高山与流水，日暮空凄凉。"
        },
        {
            "title": "感寓（六首）",
            "content": "庭前金凤花，向晚争媚妩。\r\n但见白露滋，岂知繁霜苦。\r\n芳时良可惜，此物何足数。"
        },
        {
            "title": "次韵追和音上人",
            "content": "绝顶浮云锁石关，曲途危磴阻跻攀。\r\n他年甲楯孤臣泣，此日斋钟老衲闲。\r\n夜永星河低半树，天清猿鹤响空山。\r\n干戈未定归无处，拟结茅庐积翠间。"
        },
        {
            "title": "秋日即事（八首）",
            "content": "秋气萧条宋玉悲，西风唯有雁相宜。\r\n秦淮岸上青青草，想见繁霜未落时。"
        },
        {
            "title": "为丘彦良题牧谿〗和尚千雁图",
            "content": "往时惠崇昼芦雁，对之如在江湖游。\r\n只今此图又精妙，中有千里潇湘秋。\r\n乃知浮屠性多巧，意匠不与凡夫俦。\r\n吴松江长具区阔，天目虎丘青一发。\r\n西风九月粳稻黄，朔雁飞来翼相戛。\r\n农夫苦饥雁独饱，此意画师应识察。\r\n近者分明辨羽毛，远者缥缈瞻秋毫。\r\n或乘飘风入烟霄，或翳落日沉隍濠。\r\n起如武侯布八阵，集如万舞回旌旄。\r\n眠沙卧草鸣且翱，喋呷藻荇乱蓬蒿。\r\n木空穗尽却归去，紫塞漠漠春云高。\r\n我家南山限苍岭，雁飞不到川路永。\r\n深林大谷蛇豕盛，愁向他乡抚虚景。\r\n人言鸿雁比弟兄，我有兄弟隔两城。\r\n题诗卷画谢客去，无使感怆伤中情。"
        },
        {
            "title": "登高丘而望远海",
            "content": "登高丘，望远海。\r\n长风簸浪高于山，蓬莱宫阙无光采。\r\n云雾翳旸谷，羲和安所之？鲸鲵作队行，鳞鬛如朱旗。\r\n精卫衔石空有心，口角流血天不知。\r\n登高丘，望远海。\r\n弱水浩荡不可航，一望令人玄发改。"
        },
        {
            "title": "若耶溪杳郭深居精舍",
            "content": "上人好山居，入山惟恐浅。\r\n纡余涉渊沄，结构依嶘嵃。\r\n冈峦外挺拔，水木终隐显。\r\n其前对鹅鼻，突兀正冠冕。\r\n其傍连木禾，积翠森偃蹇。\r\n后有狮子岩，崷崒露龈涘。\r\n春花炫阳林，秋草馥阴畎。\r\n高通云雨过，侧见星斗转。\r\n桃源不远求，箕颍安足践。\r\n我来三伏凉，羁怀忽如展。\r\n谈经道心融，听法俗虑剪。\r\n疏窗夜深启，孤月挂遥岘。\r\n空蒙白毫光，闪铄动崖巘。\r\n何当此卜邻，永用辞淟湎。"
        },
        {
            "title": "长歌续短歌",
            "content": "短歌调促情苦悲，长歌引愁无绝期。\r\n短声欲尽长声续，似是荆山人泣玉。\r\n悲哉荆山泣玉人，但知贵玉不贵身。\r\n纵令哭尽歌堪听，何异春花委路尘。\r\n古称悲歌可当哭，伤心如中金石镞。\r\n更不必听蔡琰笳，又不必听渐离筑。\r\n长歌飘扬彻九天，短歌呜咽入九泉。\r\n徒言歌哭两情异，谁知歌声尤可怜。"
        },
        {
            "title": "吴歌（六首）",
            "content": "树头挂网枉求虾，泥里无金空拨沙。\r\n刺漆树边栽枸橘，几时开得牡丹花。"
        },
        {
            "title": "苦哉行",
            "content": "鸡不可使守门，狗不可使司晨。\r\n驱车梁弱水，日暮空悲辛。\r\n我欲乘风谒阊阖，虹霓弥天云雾合。\r\n九关虎豹森骇人，长跪陈辞阍不答。\r\n错石作玙璠，鬼神惊见欺。\r\n截梁为欂栌，般垂拊膺泪交颐。\r\n冲风结玄冰，道恶不可履。\r\n巫咸上天去，泽冻神蓍死。\r\n我欲竟此曲，此曲多苦声。\r\n鸿雁向天北，因之寄遐情。"
        },
        {
            "title": "道士周玄初鹤林行",
            "content": "鹤林道士轩辕徒，以飙为轮雷为舆。\r\n开山养鹤作骐骥，上下二仪周六虚。\r\n雏成洗髓扶桑窟，缟练羽毛曈铁骨。\r\n声飘碧落玉清扬，影拂太微云灭没。\r\n永夜月明风满林，竹柏戛击笙箫音。\r\n云是旌阳许县令，蹑蹻佩剑来相寻。\r\n靡蓱西枝摇倒景，借去林间两丹顶。\r\n伐蛟北海奠玄冥，斩蜃南讹封浪井。\r\n上穷列缺旁九围，却过度朔山中归。\r\n归来赠我桃树枝，朱衣赤郭手所持。\r\n令我鞭龙扶虓虎，摄缚臊魃如奴虏。\r\n授我尧时松子诀，转睛出电嘘成雨。\r\n钟山秀色连冶城，百花绕屋风泠泠。\r\n焚香独坐诵《真诰》，坠露点滴流华星。\r\n土伯骏奔从号令，鹤鸣闻天空谷应。\r\n寥阳宝殿歌《步虚》，河汉当窗回斗柄。\r\n嗟子衰朽杂病攻，盈颠素发吹秋蓬。\r\n空余硬骨如瘦鹤，因子致意浮丘公。"
        },
        {
            "title": "为王辅卿郎中题雪滩寒雁图",
            "content": "雪茫茫，水浪浪，林木脱叶无稻粱。\r\n乌啼雁叫天苍凉，岁云莫矣江山长。\r\n有竹有竹在高冈，三株冻折两复僵，小禽悲飞不能扬。\r\n苍梧悠悠隔沅湘，欲往从之川无梁。\r\n愿披寒宵见朝阳，勿令嗷嗷伤我肠。"
        },
        {
            "title": "秋怀（五首）",
            "content": "薄云散高风，天色青如染。\r\n盈庭露辉辉，当窗星焰焰。\r\n寒来爱兰狖，暑往却筠簦忧思浩无际，起坐数更点。\r\n晦明相代谢，避盈乃无歉。\r\n未尝陟孟门，谁识行路险。\r\n贾害岂无因，戒之在怀琰。\r\n冥豫何可长，用之以自检。"
        },
        {
            "title": "发安仁驿",
            "content": "鸡鸣发山驿，天黑路弥险。\r\n烟树出猿声，风枝落萤点。\r\n江秋气转炎，嶂湿云难敛。\r\n伫立山雨来，客愁纷冉冉。"
        },
        {
            "title": "漫成（二首）",
            "content": "八骏茫茫去不回，白云歌曲使人哀。\r\n鲮鱼风起鲸鲵涌，青鸟何由海上来。"
        },
        {
            "title": "咏史（二十一首）",
            "content": "燕昭志报复，金台求俊贤。\r\n下齐如破竹，大耻雪九泉。\r\n六王死灰人，安可与比肩。\r\n奈何骄气盈，妄想彼神仙。\r\n安期不可致，即墨火已然。\r\n煌煌召公业，委弃如浮烟。"
        },
        {
            "title": "旅兴（四十首）",
            "content": "大火没西南，昼短宵已长。\r\n志士郁慷慨，老年怨凄凉。\r\n萧萧草虫鸣，肃肃苍隼扬。\r\n物情各有定，人意苦不常。\r\n昽步陟崇丘，流目睇康庄。\r\n宁为款段驽，勿作骐骥良。\r\n款段驾鼓车，道里有限量。\r\n骐骥被重甲，力尽百战常死骨卖千金，虽贵亦何偿。¤"
        },
        {
            "title": "鸡鸣曲",
            "content": "日将出，鸡先鸣，千门万户听鸡声。\r\n美人锦帐愁欲曙，壮士苦心煎百虑。\r\n人间百年能几日，日日鸡鸣催日出。\r\n一朝过了复一朝，白发萧萧此生毕。\r\n齐妃播淑德，感彼虫薨薨。\r\n周宣悟姜后，功业光中兴。\r\n亦知国家共如此，莫怪鸡鸣催早起。"
        },
        {
            "title": "遣兴（二首）",
            "content": "迂疏乏世用，矫情非所安。\r\n投簪谢时辈，聊得心中宽。\r\n回首望故乡，枳棘日以繁。\r\n譬彼水上萍，随流且盘桓。\r\n楼头好山色，晴雨皆可观。\r\n未知明朝事，且尽今日欢。"
        },
        {
            "title": "上山采蘼芜",
            "content": "上山采蘼芜，山峻路迢递。\r\n山下逢故夫，悲风生罗袂。\r\n忆昔结发时，愿得终百年。\r\n变故不可期，中道相弃捐。\r\n莲实生水中，石榴生路侧。\r\n未尝挂齿牙，中心岂能识。\r\n上山采蘼芜，罗袖生芳菲。\r\n因君赠新人，莫遣秋霜霏。\r\n落叶辞故枝，不寄别条上。\r\n白日无回光，谁能不惆怅。"
        },
        {
            "title": "旅兴（四十首）",
            "content": "雨来群山暗，雨过群山明。\r\n山明猿鸟喜，山暗猿鸟惊。\r\n岁暮阴风起，白日西南倾。\r\n寒蝉枝上号，阜螽草间鸣。\r\n人生非草木，能无感中情。¤"
        },
        {
            "title": "社日偶成奉呈石末公",
            "content": "昔闻同社燕鸡豚，今见操戈竞一飧。\r\n松柏空坛饥鼠出，枌榆落日乱鸦喧。\r\n地连吴会嗟何蹙，民是周余不半存。\r\n疏懒浑愁闻世事，治聋有酒漫盈尊。"
        },
        {
            "title": "孤儿行",
            "content": "蓬头皲足谁家儿，满面尘埃双泪垂。\r\n爷娘弃我不待老，骨肉无人但兄嫂。\r\n两身一气不相知，陌路茫茫向谁道。\r\n清晨采薪日入归，残羹冷饭难充饥。\r\n欲言问兄兄不顾，嫂是他人更奚诉。\r\n人生一世为弟兄，同根自合同枯荣。\r\n爷娘在日曾眷恋，愿兄回看死人面。\r\n此诗亦有感于文宗兄弟之间而作。"
        },
        {
            "title": "咏史",
            "content": "六雄糜沸扰天纲，天下嗷嗷望禹汤。\r\n多事秦皇能一统，却教人忆楚怀王。"
        },
        {
            "title": "感怀二十四首",
            "content": "伏枕候明发，梦游沧海中。\r\n中有万斛船，荡漾随天风。\r\n舵师兀昏睡，环视立众工。\r\n波涛正汹涌，欲往迷西东。\r\n寤寐惕惊起，魂魄犹忡忡。"
        },
        {
            "title": "古歌（三首）",
            "content": "旧花欲落新花好，新人少年旧人老。\r\n佳人见此心相怜，举觞劝我学神仙。\r\n我闻神仙亦有死，但我与子不见耳。\r\n只言老彭寿最多，八百岁后还如何。¤"
        },
        {
            "title": "竹枝歌（三首）",
            "content": "鼋鼍在水虎在山，登山入水早防闲。\r\n别有一般真叵耐，虾蟆生在月中间。"
        },
        {
            "title": "杂诗（三十三首）",
            "content": "夷齐值明时，饿死西山阳。\r\n四老生乱世，采芝以徜徉。\r\n李业遇公孙，欲盖反受殃。\r\n严陵辞故人，万古清名扬。\r\n性也实有命，君子顺其常。\r\n漫漫云间鸟，冥冥随风翔。\r\n海宇岂不宽，六翮有短长。\r\n浩歌向日月，曲尽意茫茫。"
        },
        {
            "title": "吴歌（六首）",
            "content": "栽花图作看花人，谁料花开不及春。\r\n昨夜狂风今夜雨，为花落得两眉颦。"
        },
        {
            "title": "杂诗（三十三首）",
            "content": "阴崖有乔树，乾鹊巢其颠。\r\n朝食叶上露，暮食叶下蝉。\r\n巢成长众雏，鸣飞一何嬛。\r\n但愿本根固，风雨得安眠。\r\n如何就摇落，而不抱悁悁。¤"
        },
        {
            "title": "辛卯仲冬雨中作（二首）",
            "content": "岁云暮矣风萧萧，木叶脱落惟空条。\r\n云浓雨细白日短，惨惨不辨昏与朝。\r\n雨中行人足斛觫，去与公家制戎服。\r\n中原豺虎正横戈，天寒风急奈尔何。"
        },
        {
            "title": "燕歌行",
            "content": "霜飞动地燕草凋，沙飞石走天萧条。\r\n江河倒影陵谷摇，白日惨淡昼为宵。\r\n美人迢迢隔云霄，青冥无梯海无桥。\r\n鱼枯雁死星芒消，沉沉思君不自憀。\r\n愁如惊风鼓春潮，岁云暮矣山寂寥，梧桐叶落空干条。\r\n昆仑层城阻且辽，苍梧九疑烟雾遥。\r\n琼田瑶草芟芃荛，江蓠泽兰成艾萧。\r\n登高望远肝肺焦，安得羽翼抟长飚？"
        },
        {
            "title": "蜀国弦（七首）",
            "content": "商悲羽怒听未了，穷猿三声巫峡晓。\r\n瞿塘喷浪翻九渊，倒泻流泉喧木杪。"
        },
        {
            "title": "玉涧和尚西湖图歌",
            "content": "大江之南风景殊，杭州西湖天下无。\r\n浮光吐景十里外，叠嶂涌出青芙蕖。\r\n百年王气散荆棘，惟有歌舞留欢娱。\r\n重楼峻阁妒铅黛，媚柳娇花使人爱。\r\n老僧不善儿女情，故作粗豪见真态。\r\n想其泚笔欲画时，高视化工如小儿。\r\n千岩万壑吾意匠，夸娥巨灵吾指麾。\r\n却忆往年秋雨夕，画舫冲烟度空碧。\r\n苍茫不辨云与山，但觉微风响芦荻。\r\n须臾冷月迸深雾，时见松杉半昏黑。\r\n开尊命客弹焦桐，扣舷大笑惊海童。\r\n鲛人唱歌鱼鳖应，水底影动双高峰。\r\n只今倏忽成老翁，可怜此乐难再逢。\r\n愁来看画欲自摐，谁知感生愁转剧。"
        },
        {
            "title": "感怀二十四首",
            "content": "种苗甫田中，其叶何离离。\r\n上天降高泽，溥博无偏私。\r\n人力苟不至，不如茅与茨。\r\n常恐嘉实晚，坐伤零露滋。\r\n徘徊感节序，太息秋风时。"
        },
        {
            "title": "感时述事（十首）",
            "content": "十羊烦九牧，自古贻笑嗤。\r\n任贤苟不贰，焉用多人为。\r\n师行仰供给，州县方告疲。\r\n差徭逮所历，添官有权宜。\r\n奈何乘此势，争先植其私。\r\n百司并效尤，货贿从横飞。\r\n列坐隘公堂，号令纷披离。\r\n名称到舆隶，混杂无尊卑。\r\n正官反差出，道路不停驰。\r\n徇禄积日月，官吏之所希。\r\n此辈欲何求，朘剥图身肥。\r\n世皇一宇宙，四海均惠慈。\r\n盗贼乘间发，咎实由官司。\r\n云胡未悔祸，救焚用膏脂。\r\n姻娅遂连茹，公介弃草茨。\r\n农郊日增垒，良民死无期。\r\n天关深虎豹，欲语当因谁。¤"
        },
        {
            "title": "感怀二十四首",
            "content": "谁云鲁酒薄，邯郸被戈矛。\r\n楚馆困两君，乃为马与裘。\r\n举世共如此，太息复何尤。\r\n振衣箕山顶，引领望许由。\r\n终然不可见，涕泪交膺流。"
        },
        {
            "title": "十二月一日",
            "content": "耿耿夜不寐，源源忧思来。\r\n岁余三十日，肠定九千回。\r\n江响风初发，天昏月未开。\r\n白头真合得，非是楚猿哀。"
        },
        {
            "title": "感与（二首）",
            "content": "二月江南雪片飞，吴山寒色动征衣。\r\n莫寻花径防泥滑，且掩衡门待日晞。\r\n弱柳先舒应自损，蛰虫已出更安归。\r\n乾坤处处旌旗满，肉食何人问采薇。"
        },
        {
            "title": "冬暖",
            "content": "今年南国天气暖，十月赤城桃有花。\r\n江枫未肯换故色，汀草强欲抽新芽。\r\n野畦落日舞残蝶，小池过雨喧鸣蛙。\r\n城上几时罢击柝，愁见海云蒸晚霞。"
        },
        {
            "title": "过苏州（九首）",
            "content": "成败由天众所知，乌江拔剑更何疑。\r\n谁言碧海剸蛟手，也学临春井底儿。"
        },
        {
            "title": "宿蜡烛菴俊上房",
            "content": "城外春江动客愁，江边细草绿悠悠。\r\n还将短发临歧路，畏向东风忆旧游。\r\n斜日远天归雁急，薄寒孤馆落花稠。\r\n青灯不放还乡梦，一夜肠回一万周。"
        },
        {
            "title": "咏史（二十一首）",
            "content": "四七续炎运，渐台殪狂新。\r\n建侯首褒德，拳拳念生民。\r\n富春有遗老，终竟不为臣。\r\n遂令节义士，视身若埃尘。\r\n前车屡折轴，后驾无回轮。\r\n不有锢党禁，何由起黄巾。\r\n为邦贵知本，明主宜书绅。"
        },
        {
            "title": "旅兴（四十首）",
            "content": "疏庸厌人事，疲病畏交游。\r\n得闲愿已惬，敢有分外求。\r\n开门对钟山，山翠盈我眸。\r\n日中市声远，草绿空庭幽。\r\n登临观万象，玄理足可搜。\r\n谁能走逐逐，自使生悔尤。¤"
        },
        {
            "title": "旅兴（四十首）",
            "content": "死别不可追，生别那可思。\r\n悼往恨节促，待来恚时迟。\r\n人生百岁间，苦乐相牵攀。\r\n念生复念死，何时一开颜。\r\n登高望八荒，目眷飞鸟还。\r\n有愿不克遂，泪下空潺湲。¤"
        },
        {
            "title": "病妇行",
            "content": "夫妻结发期百年，何言中路相弃捐。\r\n小儿未识死别苦，哑哑向人犹索乳。\r\n箱中探出黄金珥，付与孤儿买筼饵。\r\n不辞瞑目归黄泥，泉下常闻儿夜啼。\r\n低声语郎情不了，愿郎早娶怜儿小。"
        },
        {
            "title": "过苏州（九首）",
            "content": "姑苏台下垂杨柳，曾为张王护禁城。\r\n今日淡烟芳草里，暮蝉犹作管弦声。"
        },
        {
            "title": "和石末公种棘用胡元望韵",
            "content": "力役困年侵，种棘代遮逻。\r\n豫防苟无失，有地孰敢唾。\r\n风条曲抽乙，雨叶细垂个。\r\n是时春载阳，土脉如膏和。\r\n分强督艺植，勤惰各有课。\r\n挥锄绿烟披，转石苍藓破。\r\n稍看萌蘖长，渐睹根株大。\r\n结荫冒长堤，开花映高座。\r\n猿公不敢窥，貉子那得过。\r\n慨慕陶公言，罔俾分阴蹉。"
        },
        {
            "title": "遣闷柬石末公",
            "content": "绿杨落尽白杨枯，坐石徒令岁月徂。\r\n尚想藩臣知患盗，岂期驿使似投巫。\r\n当时粳稻通辽海，今日风涛隔具区。\r\n豺獭可堪专节钺，衣冠何以拔泥涂？"
        },
        {
            "title": "次韵",
            "content": "句曲峰高倚太阳，不风岩谷自清凉。\r\n四时岚彩霏琼雪，百道泉流湛玉霜。\r\n雅称采芝追绮季，尤宜散发学嵇康。\r\n龙鳞璀错松当径，凤尾摛鹴竹过墙。\r\n月上海门蟾先觉，露寒天宇鹤先尝。\r\n仙人卓剑降魑魅，道士书符禁獝狂。\r\n宝气丹光生夜寂，黄精白术引年长。\r\n茅君虎卧瑶坛上，萧史鸾栖碧殿旁。\r\n桂树寒山违谢客，桃花流水忆刘郎。\r\n猿猱任占青萝帐，薜荔从生绿石床。\r\n世难有身空自累，诗成无雁倩谁将？欲凭锦瑟传幽思，才\r\n理朱弦意已忘。"
        },
        {
            "title": "咏史（二十一首）",
            "content": "食毒偶不死，谓言堇可餐。\r\n堕河偶不溺，谓是天所完。\r\n侈心不自顾，利欲纷多端。\r\n百胜困一踬，名灭躯体残。\r\n君子戒徼幸，小人乐灾患。\r\n不见瑶与羽，千载遗悲酸。"
        },
        {
            "title": "普济寺遣怀",
            "content": "江上西风一叶黄，莎鸡络纬满丛篁。\r\n物华乘兴看都好，时序逢愁速不妨。\r\n露下星河光潋滟，月明岩谷气清凉。\r\n愿闻四海销兵甲，早种梧桐待凤凰。"
        },
        {
            "title": "四月二十二日郊外游得水字",
            "content": "草根蝼蝈鸣，湖上蒹葭靡。\r\n繁林溺深绿，清池散圆紫。\r\n离居昧节序，陶情赖佳士。\r\n泛舟出郊甸，缓步信所履。\r\n壶觞展倡酬，及此晴日美。\r\n啸歌望山川，慷慨集悲喜。\r\n豺狼未鼎镬，郊野尚多垒。\r\n铁衣挂儒冠，好爵逮麻屣。\r\n吾侪幸味苦，得似道旁李。\r\n无思身外忧，摐意聊复尔。\r\n归云入禹穴，返照射宛委。\r\n鸟啼树有风，帆过烟生水。\r\n兴尽各言还，月明城角起。"
        },
        {
            "title": "汉宫曲",
            "content": "小雨如烟昼掩扉，卷帘忽见燕双飞。\r\n不知春色能多少，总向昭阳柳上归。"
        },
        {
            "title": "芳树",
            "content": "蔚彼芳树，生于兰池。\r\n景风昼拂，荣泉夜滋。\r\n烨如其光，炫于朱曦。\r\n含华吐芬，嘤鸣满枝。\r\n君子有酒，以邀以嬉。\r\n羽觞交横，吹竹弹丝。\r\n相彼草木，允惟厥时。\r\n良辰易徂，能不怀思。\r\n沛其迈矣，其谁女悲？"
        },
        {
            "title": "雨中寄季山甫（二首）",
            "content": "长夜雨多泥没车，白日闭门人迹疏。\r\n阶下水衣看上壁，庭前檐溜欲成渠。\r\n闲花自发无劳种，蔓草从生不遣锄。\r\n想见幽栖张仲蔚，蓬蒿如树塞园庐。"
        },
        {
            "title": "感与（二首）",
            "content": "病骨愁寒忆见春，及观春色却愁人。\r\n转添细草当门径，不惜秾华委路尘。\r\n去国杜鹃红泪尽，伤时庾信白头新。\r\n风波满地鸬鹚鸟，相趁衔鱼饱一身。¤"
        },
        {
            "title": "杂诗（三十三首）",
            "content": "急雨涨潢潦，沟池成五湖。\r\n青蛙与耿黾，得意鸣相呼。\r\n自谓乐无似，至足不求馀。\r\n蓬莱有玄鹤，曾见东海枯。\r\n清夜唳长风，哀音绕天衢。\r\n使我起太息，黑髯变霜须。¤"
        },
        {
            "title": "岁晏",
            "content": "岁晏悲风急，空江白昼阴。\r\n黄芦与红蓼，无处不伤心。"
        },
        {
            "title": "蜀国弦（七首）",
            "content": "白盐雪消春水满，谷鸟相呼锦城暖。\r\n巴姬倚歌汉女和，杨柳压桥花纂纂。"
        },
        {
            "title": "绝句漫兴（三首）",
            "content": "病客无钱试药方，出门聊复信行藏。\r\n争知头上萧萧发，却与游丝较短长。"
        },
        {
            "title": "不雨遣闷",
            "content": "池上芹泥即渐干，梁间燕子拾虫难。\r\n绿窗无限伤春意，看尽斜阳更倚阑。"
        },
        {
            "title": "杂诗（三十三首）",
            "content": "郭南有穷夫，黄发对老妻。\r\n见人抱儿女，仰面看天啼。\r\n郭北有宕子，鲜服明春闺。\r\n累累倚门亲，疏茹乏盐醯。\r\n盛年异欣戚，薄暮空噬脐。\r\n达生贵知命，胡为苦悲凄。\r\n咬咬水中凫，谷谷墙下鸡。\r\n良无返哺望，乳菢何栖栖。\r\n冥目思此理，惆怅中自迷。¤"
        },
        {
            "title": "过南望时守闸不待行",
            "content": "客路三千里，舟行二月余。\r\n壮颜随日减，衰鬓受风疏。\r\n蔓草须句国，浮云少昊墟。\r\n愁心如汶水，荡漾绕青徐。"
        },
        {
            "title": "望孤山作",
            "content": "晓日千山赤，寒烟一岛青。\r\n羁心霜下草，生态水中萍。\r\n黄屋迷襄野，苍梧隔洞庭。\r\n空将垂老泪，洒恨到沧溟。"
        },
        {
            "title": "绝句（三首）",
            "content": "花落江皋宿雨晴，野烟消尽见芜城。\r\n凤箫一去无回日，不及年年绿草生。"
        },
        {
            "title": "次韵和天童良上人见寄",
            "content": "不辞尘匣掩青萍，愿见天边陨盗星。\r\n白日有时容黑子，紫微终古照玄冥。\r\n轻风瀹雪归兰汜，细雨涵春入草亭。\r\n但得此身强健在，江山相见眼长青。"
        },
        {
            "title": "绝句漫兴",
            "content": "永夜西风袅袅来，露华如玉委苍苔。\r\n碧鸡啼落山头月，肠断槐根梦不回。"
        },
        {
            "title": "绝句漫兴（三首）",
            "content": "五湖风雨夜垂纶，一叶扁丹一粟身。\r\n至竟云涛归大壑，烟波还属钓鱼人。"
        },
        {
            "title": "感怀二十四首",
            "content": "我有绿绮琴，其材出空桑。\r\n金徽映玉轸，音韵锵琳琅。\r\n上弦感薰风，下弦来凤皇。\r\n世耳不欲闻，子期今则亡。\r\n愿持献重华，路阻川无梁。"
        },
        {
            "title": "咏史（二十一首）",
            "content": "香饵获死鱼，重赏致死士。\r\n自古以为训，世俗宁知此。\r\n陈汤困刀笔，壮夫皆切齿。\r\n如何中兴主，终竟惑薏苡。"
        },
        {
            "title": "癸巳正月在杭州作（二首）",
            "content": "徘徊西湖上，怆悢有所思。\r\n所思不可见，涕泪下沾衣。\r\n死生一瞬息，逝者安可追。\r\n狼曋信君子，李陵非男儿。¤"
        },
        {
            "title": "从军五更转（五首）",
            "content": "三更悲风起，树上乌鹊鸣。\r\n枕戈不能眠，荷戈绕城行。"
        },
        {
            "title": "长相思",
            "content": "长相思，在沅湘，九疑之山郁苍苍。\r\n青天荡荡林木暗，落日虎啸风飞扬，欲往从之水无航。\r\n仲尼有德而不用，孟轲竟死于齐梁。\r\n松柏摧折桂生蠹，但见荆棘如山长。\r\n长相思，断人肠。"
        },
        {
            "title": "感时述事（十首）",
            "content": "豢狗不噬御，星驰慕民兵。\r\n民兵尽乌合，何以壮干城。\r\n百姓虽云庶，教养素无行。\r\n譬彼原上草，自死还自生。\r\n安知徇大义，捐命为父兄。\r\n利财来应召，早怀逃窜情。\r\n出门即剽掠，所过沸如羹。\r\n总戎无节制，颠倒迷章程。\r\n威权付便嬖，赏罚昧公平。\r\n饥寒莫与恤，锐剉怨乃萌。\r\n见贼不须多，奔溃土瓦倾。\r\n旌旗委田野，鸟雀噪空营。\r\n将军与左右，相顾目但瞠。\r\n此事已习惯，智巧莫能争。\r\n庙堂忽远算，胸次猜疑并。\r\n岂乏计策士，用之非至诚。\r\n德威两不立，何以御群氓。\r\n慷慨思古人，恻怆泪沾缨。¤"
        },
        {
            "title": "夏日杂兴（四首）",
            "content": "夏至阴生景渐催，百年已半亦堪哀。\r\n葺鳞不入龙螭梦，铩羽何劳燕雀猜。\r\n雨砌蝉花粘碧草，风檐萤火出苍苔。\r\n细观景物宜消遣，寥落兼无浊酒杯。¤"
        },
        {
            "title": "悼废圃残菊",
            "content": "旧菊将芜尚有根，高秋相顾耿无言。\r\n芳心不共青莎死，生态犹欺白露繁。\r\n要待灵均餐落蕊，从教元亮耻空尊。\r\n何人解识凄凉意，分付寒棨仔细论。"
        },
        {
            "title": "咏史（二十一首）",
            "content": "永嘉昔溃乱，南渡驰五马。\r\n长江画天堑，九庙扇灰灺。\r\n岂无运甓人，亦有誓江者。\r\n眢池不扬波，灵物栖旷野。\r\n哀哀黍离泪，空向新亭洒。"
        },
        {
            "title": "题钟馗役鬼移家图",
            "content": "髯夫当前黧妇后，腊鬼作粮驱鬼负。\r\n虹霓可驾雷可车，胡为役鬼来肩舆？乃知老馗未公正，怙\r\n威植私干律令。\r\n玄云沈阴鬼怪多，馗乎馗乎奈尔何！"
        },
        {
            "title": "感怀二十四首",
            "content": "苏秦佩六印，宾从何纵横。\r\n当时机中妇，倩笑远相迎。\r\n黄金生意气，蚕蠋见人情。\r\n岂无箪瓢士，今为时所轻。"
        },
        {
            "title": "鸡鸣一首赠宗文侄",
            "content": "鸡鸣朝晖，草露未晞，巢乌于飞。\r\n鸡鸣夕阴，草露淋淫，鸟归于林。\r\n鸡鸣匪司时，鸟举匪有期。\r\n氓之蚩蚩，盖亦何思。\r\n朝露白如玉，我不敢躅，恐湿我足。\r\n夕露光如珠，我不敢逾，恐湿我裾。\r\n谁谓河弗广？可航可荡。\r\n风波无期，不如勿往。\r\n谁谓林弗幽？可邀可游。\r\n豺虎无虞，不如勿由。\r\n中田有禾，园有树麻。\r\n发石有泉，可以为家。\r\n中田有麦，园有树核。\r\n采山有蔬，可以为宅。"
        },
        {
            "title": "游仙（九首）",
            "content": "娟娟姮娥女，灼灼芙蓉姿。\r\n一入月宫去，千秋闭蛾眉。\r\n凉风清玉除，碧云生桂枝。\r\n凤歌不可听，长夜有余悲。"
        },
        {
            "title": "蒿里曲（三首）",
            "content": "山花冥冥啼子规，鸟衔纸钱挂花枝。\r\n山中游人莫相笑，君到此中当自知。"
        },
        {
            "title": "松叶酒歌寄梁安宅",
            "content": "道人赠我松叶酒，味似琼浆色琼玖。\r\n咽之骨爽神魂清，令我寿同金石久。\r\n我生疏懒无所能，瘦皮粘骨危崚嶒。\r\n病来啖药犹啖水，梦寐恍惚风中灯。\r\n常闻徂徕有嘉木，玄醴涤濯黄露沐。\r\n上有兔丝扬翠旍，下有茯苓蹲白鹿。\r\n咀华嚼叶咽以津，岁久定化肠为筋。\r\n便从偓佺觐黄帝，身骑肉角青骐惣。\r\n我欲求之百忧集，满眼蚊蝇随出入。\r\n踆乌箭逝纤阿急，日暮空瞻邓林泣。\r\n道人此酒还有方，我欲与子同徜徉。\r\n世上神仙亦何限，留侯辟谷应未晚。"
        },
        {
            "title": "蜀国弦（七首）",
            "content": "楼头仲宣羁旅客，故乡渺渺音尘隔。\r\n含凄更听蜀国音，不待天明头尽白。"
        },
        {
            "title": "为本大师题唐临晋帖",
            "content": "乾符天子万机暇，宫中扈从多儒冠。\r\n玉堂开宴出晋帖，翠气荡摇山雪寒。\r\n侍臣模写各臻妙，碧树琼柯相照耀。\r\n令孜嗟叹至尊喜，内官拜舞宫娥笑。\r\n日斜宴罢归内园，外门有事人不言。\r\n君不见关东夜飞赤白丸，昭陵玉匣秋风酸。"
        },
        {
            "title": "题烟波泛舟图",
            "content": "旧游忆鼓湘湖棹，日净风微江练平。\r\n小艇曲穿花底出，游鱼相伴镜中行。\r\n别来漫想心徒切，画里重看眼亦明。\r\n素石苍松是何处，愿从巢父濯冠缨。"
        },
        {
            "title": "秋怀（五首）",
            "content": "清晨启扉坐，微风动游龙。\r\n离离墙上花，切切砌下蛩。\r\n喓喓自成音，灼灼各有容。\r\n四序迭推移，衰病情所钟。\r\n身羸足已弱，有愿不得从。\r\n愧负天地生，怆悢填心胸。¤"
        },
        {
            "title": "旅兴（四十首）",
            "content": "乌鸣朝哑哑，鹊鸣暮啾啾。\r\n闻鹊既不喜，闻乌复何忧。\r\n世人务苟得，君子绝外求。\r\n沧浪迅风波，无风即安流。\r\n胡为自冰炭，以贻达者羞。¤"
        },
        {
            "title": "僧道士蒋玉壶长歌",
            "content": "先生清如玉壶冰，神闲志一精粹凝。\r\n玄黄健顺六子承，和气块圠粗秽澄。\r\n冲虚澹澹廓以弘，冥茫沕穆恬无能。\r\n火乌入海阴液升，鹑蛇受约不敢腾。\r\n束缚龙虎如寒蝇，虚无黄堂帝所凭。\r\n四方上下齐钩绳，北幽罗酆对朱陵。\r\n女夷鼓歌王母应，琼宫夜半张华灯。\r\n金葩碧叶红赩，素霞郁滃玄云烝。\r\n沆瀣厌浥沦泉兴，牵牛织女来相仍。\r\n用之不减亦不增，地官锡福天官征。\r\n老蚌迸壳骊珠升，太一象舆骖八鹏。\r\n翼以六蜺前五腾，风轮萧萧生夏凌。\r\n参旗九斿茷纟昆縢，二八青蛾美目。\r\n翠蕤交翟翱翪，属车九九如连绳。\r\n最后雷轺子所乘，流苏勃窣垂镂膺。\r\n斒斓驳马骝骆翾，蹴霞踏雾碎绮绫。\r\n天津阁道轥趯昽，归来瑶台十二层。\r\n月光照耀玻璃棚，下视瀛海波涛砯。\r\n龙宫蜃窟寒竞竞，归塘旸谷清可凭。\r\n鳞甲镜莹鳄与鲮，湘妃鼓瑟冰丝纟互。\r\n摐金戛玉万穴渹，琅玕风吹殷崚嶒。\r\n玻璃云母龟贝朋，琳房璧甓珵阶升。\r\n素鸾振迅霜女扔，璇题琐窗肃??。\r\n洞晃闉朗眩遥瞪，瘁肌砭髓魂欲殑。\r\n忽然刚堕杳瞢，飙驰电羽脱肱。\r\n天衢阻遐世网罾，昏昏日月敲炎蒸。\r\n句曲之山崒硱磳，枫杉桧柏槠桂。\r\n蘅兰杜若蕙茝{艹琴}，缘冈被岭幂涧塍。\r\n大地浪井瀑练漰，萍濒绣绘芙蓉菱。\r\n鼍虬蚴蚪千年藤，缠络薜荔县鬅鬙。\r\n敷芳发馥菲芬艿，獑猢犭畾蜼苍鹰。\r\n攀援倏砉岩崿崩，寒螀蟪蛄范。\r\n岚餐霭饮喧岌峘，先生皮冠衣绛缯。\r\n桃枝七尺穿虺螣，三茅真君共嗟称。\r\n星根绝顶时同登，黄斑黑虎陟降凭。\r\n石鏬甘浆溢若渑，神芝吐焰如飗簦。\r\n食时动机保不薨，驱斥琚瓆除瘕症。\r\n眸光照座生紫棱，举觞引满鲸喉{冯水}。\r\n解后见之喜莫胜，扬眉抵掌开蒙懵。\r\n人生嘉会安得恒，靖恭正直天所，作诗持赠匪妄譝\r\n。"
        },
        {
            "title": "秋日即事（八首）",
            "content": "垂垂密两瑀修杨，点点青苔绘短墙。\r\n不是雁声天畔过，争知今日是重阳。"
        },
        {
            "title": "招隐（五首）",
            "content": "浮景无根株，逝川不可留。\r\n昨日□草春，今朝蓬梗秋。\r\n鼎食岂不美，鸩毒潜戈矛。\r\n华轩岂不贵，长路能摧筜。\r\n子胥弃吴江，屈原赴湘流。\r\n韩彭竟菹醢，萧樊亦累囚。\r\n何如张子房，脱屣万户侯。\r\n深韬黄石略，去从赤松游。"
        },
        {
            "title": "游仙（九首）",
            "content": "天高河汉清，露白秋宵永。\r\n朝华炫红芳，蟪蛄吊驰景。\r\n繁思靡志帅，内疚积心梗。\r\n涉江无方舟，汲井悲短绠。\r\n岁暮霜雪寒，泣涕沾项领。"
        },
        {
            "title": "招隐（五首）",
            "content": "豫章长千仞，挺生崇崖阴。\r\n布叶连青云，交柯蔽曾岑。\r\n结根岂不固，斤斧将见寻。\r\n有柏生石间，屈曲丛灌林。\r\n古根啮飞溜，电火焚中心。\r\n大不中梁柱，小不堪瑟琴。\r\n风霜自摇落，偃蹇独至今。"
        },
        {
            "title": "次韵高则诚雨中（三首）",
            "content": "短棹孤篷访昔游，冷风凄雨不胜愁。\r\n江湖满地蛟螭浪，粳稻连天鼠雀秋。\r\n莫怪贾生偏善哭，从来杞国最多忧。\r\n绝怜窗外如珪月，只为离人照白头。¤"
        },
        {
            "title": "秋夕",
            "content": "柏叶萧疏柳叶黄，露华如玉缀空廊。\r\n丹心欲共灯花结，白发偏随漏水长。\r\n月色故园同窈窕，虫声此夜独凄凉。\r\n寒鸦莫更啼金井，衰病能堪几断肠。"
        },
        {
            "title": "感时述事（十首）",
            "content": "古人有战伐，诛暴以安民。\r\n今人尚杀戮，无问豺与麟。\r\n滥官舞国法，致乱有其因。\r\n何为昧自反，一体含怒瞋。\r\n斩艾若草芥，虏掠无涯津。\r\n况乃多横敛，殃祸动辄臻。\r\n人情各畏死，谁能坐捐身。\r\n所以生念虑，啸聚依荆榛。\r\n暴寡惮强梁，官政惟因循。\r\n将帅各有心，邈若越与秦。\r\n迁延相顾望，退托文移频。\r\n坐食挫戎机，养虺交蛇鳞。\r\n遂令耕桑子，尽化为顽嚚。\r\n大权付非类，重以贻笑颦。\r\n鼠璞方取贵，和璧非所珍。\r\n但恐胥及溺，是用怀悲辛。¤"
        },
        {
            "title": "寒夜谣（二首）",
            "content": "今夕何夕，岁聿其徂。\r\n草木雕落，山川萦纡。\r\n瞻彼鸿雁，拂翼天衢。\r\n雍雍和鸣，载悠载徐。\r\n虽无羽翰，心与之俱。\r\n华月出云，青镫在隅。\r\n歌以写怀，云何其旴"
        },
        {
            "title": "驿传杭台消息石末公有诗见寄次韵奉和并寓悲",
            "content": "被谗去国终思楚，厚貌深情漫剧秦。\r\n未识庞萌真老贼，妄期侯景作忠臣。\r\n池鱼幕燕依栖浅，轩鹤冠猴宠渥新。\r\n何处荃兰不萧艾，种蔬犹得养闲身。¤\r\n\r\n【注释】：【原题】：\r\n驿传杭台消息石末公有诗见寄次韵奉和并寓悲感（二首）"
        },
        {
            "title": "题富好礼所畜村乐图",
            "content": "我昔住在南山头，连山下带清溪幽。\r\n山巅出泉宜种稻，绕屋尽是良田畴。\r\n家家种田耻商贩，有足懒踏县与州。\r\n西风八月淋潦尽，稻穗崿比无蝗蟊。\r\n黄鸡长大白鸭重，瓦瓮琥珀香新篘。\r\n芋魁如拳栗壳赤，献罢地主还相酬。\r\n东邻西舍迭宾主，老幼合坐意绸缪。\r\n山花野叶插巾帽，竹箸漆碗兼瓯。\r\n酒酣大笑杂语话，跪拜交错礼数稠。\r\n或起顿足舞侏儒，或坐拍手歌瓯篓。\r\n倾盆倒榼混醯酱，烂熳沾渍方未休。\r\n儿童跳跃助喧噪，执遁逐走同俘囚。\r\n出门不记舍前路，颠倒扶掖迷去留。\r\n朝阳照屋且熟睡，官府亦简少所求。\r\n宁知宴安含酖毒，耒耜一变成戈矛。\r\n高门大宅化灰烬，蓬蒿瓦砾塞道周。\r\n春燕营巢在林木，深山露宿随猿猴。\r\n三年避乱客异县，侧身天地如浮沤。\r\n亲朋阻隔童仆散，疏食水饮不自谋。\r\n有时惝恍梦闾里，惊觉五内攒百忧。\r\n君家画图称绝妙，鉴别曾遇柯丹丘。\r\n想应临榻出秘府，笔意精到世罕俦。\r\n村歌社舞自真率，何用广乐张公侯。\r\n太平气象忽在眼，令我感怆涕泪流。\r\n近者乡人来报喜，今岁高下俱有秋。\r\n豺狼食饱卧窟穴，军师已运招安筹。\r\n人情自古共怀土，况乃霜雨凄松楸。\r\n神龟且被预且困，予所弗念天我尤。\r\n积薪厝火非远计，谁能献纳陈嘉猷。\r\n长江波浪接淮泗，白日惨澹腾蛟虬。\r\n天下农夫总供给，陇亩不得安锄耰。\r\n市中食物贵百倍，一豕之价过于牛。\r\n鱼盐菜果来卖米，官币束阁若赘瘤。\r\n朝餐仅了愁夕膳，谁复有酒浇其喉。\r\n循环天运往必复，邪气暂至不远瘳。\r\n此生此景须再睹，引领怅望心悠悠。"
        },
        {
            "title": "白苎词（二首）",
            "content": "暖香结暝娇青春，翠钗珠压光照人。\r\n凤箫十二烟雾匀，惊鸿燕娇波龙鳞。\r\n玉觞交飞酒如沼，门外斜阳在林杪，宫中沉沉天未晓。"
        },
        {
            "title": "旅兴（四十首）",
            "content": "赤霞变玄云，风起烟雾塞。\r\n飕飕木叶响，曀曀原野黑。\r\n青泥没委巷，关塞生咫尺。\r\n水深蛟龙恣，山湿鸟兽寂。\r\n留滞荷戈人，艰难去乡客。\r\n翘首望太阳，忧思萃朝夕。¤"
        },
        {
            "title": "采莲歌",
            "content": "采得红莲爱白莲，双桡快转怕人先。\r\n争知要紧翻成慢，菱叶中间绊却船。"
        },
        {
            "title": "次韵和刘宗保秋怀",
            "content": "眼见宾鸿去复回，可堪云雾隔瑶台。\r\n黄花自在山中发，青鸟何由海上来。\r\n墙角虫号瓜蔓索，树头禽吓栗房开。\r\n凉蟾照幕还清夜，惭愧千村野哭哀。"
        },
        {
            "title": "江上曲（四首）",
            "content": "紫桂香销五夜霜，碧云收尽玉蟾光。\r\n琅玕不是人间树，何处朝阳有凤凰。"
        },
        {
            "title": "咏史（二十一首）",
            "content": "田横不事汉，刎颈送咸阳。\r\n二客既冢穿，岛中皆自笺。\r\n虽非中庸道，要亦有耿光。\r\n英雄久沦没，世俗但炎凉。\r\n嗟嗟翟廷尉，慷慨令人伤。"
        },
        {
            "title": "春日杂兴（五首）",
            "content": "雨隐沧江雾隐山，乡关迢递寄书难。\r\n病来只盼春风到，不拟春风晓更寒。"
        },
        {
            "title": "感时述事（十首）",
            "content": "先王制民产，曷分兵与农。\r\n三时事耕稼，阅武在严冬。\r\n乱略齐愤疾，战伐厥有庸。\r\n那令异编籍，自使殊心胸。\r\n坐食不知恩，怙势含威凶。\r\n将官用世袭，生长值时雍。\r\n岂惟昧韬略，且不习击童刂。\r\n悍卒等骄子，有令亦无从。\r\n跳踉恣蒙横，鼓气陵愚蠢。\r\n所以丧纪律，安能当贼锋。\r\n崩腾去部曲，蚁合寻归踪。\r\n时方务姑息，枉法称宽容。\r\n宁知养豺虎，反噬中自钟。\r\n国家立制度，恃此为垣墉。\r\n积弊有根源，终成肠肺痈。\r\n何由复古道，一视均尧封。¤"
        },
        {
            "title": "题陆放翁卖花叟诗后",
            "content": "君不见会稽山阴卖花叟，卖花得钱即买酒。\r\n东方日出照紫陌，此叟已作醉乡客。\r\n破屋含星席作门，湿萤生灶花满园。\r\n五更风颠雨声恶，不忧屋倒忧花落。\r\n卖花叟，但愿四海无尘沙，有人卖酒仍卖花。"
        },
        {
            "title": "感寓（六首）",
            "content": "凄凄素秋霜，苒苒高原草。\r\n运穷相值遇，黝颜就枯槁。\r\n浩叹采薇歌，惭愧商山老。"
        },
        {
            "title": "次韵和石末公见寄（五绝）",
            "content": "汉殿千门锦绣开，不堪一夜柏梁灾。\r\n鲁般骨朽萧何死，肠断无人为取材。"
        },
        {
            "title": "感兴（五首）",
            "content": "落日悲风云满川，家家闭户少炊烟。\r\n也知渤海无龚遂，漫忆邯郸有鲁连。\r\n三尺青萍思出匣，数茎白发望归田。\r\n请看如镜南楼月，此夜清光最可怜。¤"
        },
        {
            "title": "旅兴（四十首）",
            "content": "别离多苦怀，三年当百载。\r\n来者非所知，往者今安在。\r\n浮云旦夕起，白日埋光彩。\r\n天地亦有形，岂能长不改。\r\n去去东园公，紫芝犹可采。¤"
        },
        {
            "title": "感怀二十四首",
            "content": "晨登吴山上，四望长叹嗟。\r\n借问胡叹嗟？狭路险且邪。\r\n子胥竭忠谏，抉目为夫差。\r\n宰狖善逢迎，越刃复相加。\r\n守正累则多，从人祸亦奢。\r\n遭逢贵明良，不尔俱泥沙。"
        },
        {
            "title": "蒿里曲（三首）",
            "content": "白杨树头风恻恻，寡乌悲啼山月黑。\r\n殡宫冷落清夜长，银鸭金凫不堪食。"
        },
        {
            "title": "杂诗（三十三首）",
            "content": "冲霄难为羽，泛海难为舟。\r\n缚羊驾我辂，猛志空悠悠。\r\n农时失耕耨，何以望有秋？决藩盗菽粟，鹰隼不如鸠。\r\n韶华不我与，去若川水流。\r\n岁莫独彷徨，凛凛怀百忧。¤"
        },
        {
            "title": "遣怀",
            "content": "鸿鹄会高风，拂翼凌云霓。\r\n蛟龙不得水，葺鳞困涂泥。\r\n惟昔望诸君，一战举强齐。\r\n秦穆伯西戎，能用百里奚。\r\n傅说筑商岩，太公钓磻溪。\r\n韩信寄食饮，孔明躬耕犁。\r\n立贤苟无方，曷问鹜与珝。\r\n驱车上太行，峻极不可跻。\r\n重云蔽层岑，流潦绝荒蹊。\r\n豺狼当我嗥，魑魅向我啼。\r\n顾瞻望九州，欲去惑东西。\r\n嘉谷委蔓草，良田养蒿藜。\r\n乘黄避跛鳖，狐貉骄虎貔。\r\n谁言纵壑鱼，竟为触藩羝。\r\n长夜起啸叹，邪气凭我脐。\r\n梦登舜苍梧，遥望禹会稽。\r\n援琴奏将归，日暮增惨凄。\r\n盲飚正滃勃，孤凤将安栖。"
        },
        {
            "title": "题山水图为宝林衍上人作",
            "content": "雨过秋山日欲暾，白云如雪拥山根。\r\n高松浥露和烟冷，迸水穿沙出谷浑。\r\n拟向萝阴缘石径，却寻花片入桃源。\r\n画图应有通神处，他日相从子细论。"
        },
        {
            "title": "以野狸饷石末公因侑以诗",
            "content": "野狸性狡猾，夜动昼则潜。\r\n絷之笼槛中，耳弭口不呥。\r\n当其得意时，足爪长且銛。\r\n跳踉逞俊捷，攫噬靡有餍。\r\n贫家养一鸡，冀用易米盐。\r\n尔黠弗自食，寻声窃窥觇。\r\n破栅舔肉血，淋漓汗毛髯。\r\n老幼起顿足，心如刺刀镰。\r\n东邻借筌蹄，西邻呼猲猃。\r\n系饵翳丛灌，设伏抽阴钤。\r\n彼机倏已发，此欲方未丱。\r\n丝绳急缠绕，四体如黐粘。\r\n野人大喜慰，不敢私烹罝。\r\n持来请科断，数罪施剜帟。\r\n使君镇方面，残贼职所歼。\r\n械送致麾下，束缚仍加钳。\r\n腥膏忝污钺，膻胔或可醃。\r\n芼芳和糟酱，颁赐警不廉。\r\n黄雀利螳螂，碎首泥涂沾。\r\n乌鸦殉腐肉，喷墨身受淹。\r\n此物亦足戒，申章匪虚讠冉。"
        },
        {
            "title": "感时述事（十首）",
            "content": "五谿旧三苗，蛇蚓相杂处。\r\n其人近禽兽，巢穴依险阻。\r\n起居任情欲，斗狠竞爪距。\r\n况能识君臣，且不顾子父。\r\n所以称为凶，分北劳舜禹。\r\n先朝慎羁縻，罔俾来中土。\r\n胡为倏而至，驰骤如风雨。\r\n见贼但趑趄，逢民辄俘虏。\r\n腰缠皆金银，衣被俱绣组。\r\n所过恶少年，改服投其伍。\r\n农家劫掠尽，何人种禾黍。\r\n盗贼有根源，厥咎由官府。\r\n任将匪能贤，败衄乃自取。\r\n奇材何代无，推诚即心膂。\r\n谁哉倡此计，延寇入堂宇。\r\n割鼻救眼睛，于身竟奚补。\r\n浙西耕桑地，百载安生聚。\r\n自从甲兵兴，征敛空轴杼。\r\n疲氓真可怜，忍令饲豺虎。\r\n追忆至元年，忧来伤肺腑。¤"
        },
        {
            "title": "秋怀（八首）",
            "content": "中庭有枣，累累其实。\r\n零露既降，岁事孔疾。\r\n循彼阶轩，有鸣蟋蟀。\r\n岂其觱发，而不栗烈。\r\n南山崒嵂，松柏萧瑟。\r\n彼兰斯莸，彼枳斯橘。\r\n安得羽翼，载飞载鸩。\r\n泛滥八荒，以终永日。"
        },
        {
            "title": "郑同夫饯别图诗",
            "content": "江上潮始白，林端霞半紫。\r\n微风扬归帆，红叶映行子。\r\n芳醪耻金樽，清歌犹在耳。\r\n马鸣不见人，愁来若流水。"
        },
        {
            "title": "巫山高",
            "content": "巫山高哉郁崔嵬，下有江汉浮天回。\r\n深林日月照不到，洞谷阖辟生风雷。\r\n危峰半出赤道上，落日猿狖鸣声哀。\r\n虎牙赤甲斗雄壮，风气以之而隔阂。\r\n楚王遗迹安在哉？但见麋鹿跳蒿莱。\r\n当时忠臣放泽畔，乃与靳尚相徘徊。\r\n山中妖狐老不死，化作妇女莲花腮。\r\n潜形谲迹托梦寐，变幻涕泪成琼瑰。\r\n神灵震怒不可祷，云雾惨淡昏阳台。\r\n猛风吹雨洗不尽，假手秦炬歊飞灰。\r\n精诚感应各以类，世间妖孽匪自来。\r\n君不见商王梦中得良弼，傅岩之美今安匹。\r\n巫山何事近楚宫，终古怨恨流无穷。\r\n\r\n【注释】：【注释】：\r\n（《巫山高》，刺奇后也。庚申君宠高丽奇妃，立以为后\r\n，专权植党，浊乱宫闱，故作《巫山高》以讽谏焉。）"
        },
        {
            "title": "班婕妤",
            "content": "昭阳秋清月如练，笙歌嘈嘈夜开宴。\r\n长信宫中辞辇人，独倚西风咏纨扇。\r\n倾城自古有褒妲，红颜失宠何须怨。\r\n泠泠玉漏掩重门，一点金缸照书卷。"
        },
        {
            "title": "摇落",
            "content": "摇落江天气惨凄，野黄云白惑东西。\r\n可怜饥鼠当人立，无奈寒鸦向客啼。\r\n杳杳夕阳葭浦阔，茫茫秋水稻田低。\r\n锁魂何地归衰疾，触处烟尘沸鼓鼙。"
        },
        {
            "title": "偶兴",
            "content": "劳人怨长途，壮士悲老别。\r\n那将望乡心，对此伤神月。\r\n凄凉寒风至，惆怅芳草歇。\r\n瑶琴无子期，丝弦为君绝。"
        },
        {
            "title": "吴歌（六首）",
            "content": "侬做春花正少年，郎做白日在青天。\r\n白日在天光在地，百花谁不愿郎怜。"
        },
        {
            "title": "秋日即事（八首）",
            "content": "秋风吹雨冷翛翛，阶下金钱烂漫愁。\r\n鸿雁不来巢燕去，草虫辛苦独知秋。"
        },
        {
            "title": "杂诗（三十三首）",
            "content": "豺狼食人肉，蚊虫食人血。\r\n食肉死须臾，食血死不辍。\r\n哀哀露筋女，肉尽惟皮骨。\r\n谁谓蚊虫微，积锈能销铁。¤"
        },
        {
            "title": "秋日即事（八首）",
            "content": "挂壁青缸照不眠，相看到此亦堪怜。\r\n露寒霜重残萤尽，肠断秋风忆往年。"
        },
        {
            "title": "旅兴（四十首）",
            "content": "夭夭芙蓉花，向晚犹媚妩。\r\n娟娟明月辉，粲粲当庭户。\r\n寒衾耿长夜，梦寐空自语。\r\n劳生遘六极，老病在羁旅。\r\n将思诉穹玄，恨无抟风羽。¤"
        },
        {
            "title": "杂诗（三十三首）",
            "content": "鲁阳仰挥戈，羲和为纡辔。\r\n耿恭俯拜井，涌液出荒地。\r\n粗诚所感格，高厚靡不至。\r\n人生亦良难，如何殄其类。\r\n蓬蒿满六合，惭愧真宰意。¤"
        },
        {
            "title": "有感（七首）",
            "content": "甲楯孤栖死不疑，那将宗社换西施。\r\n想应尝胆秋风夜，恰似无忘?李时。"
        },
        {
            "title": "题水墨蓼花草虫",
            "content": "为爱江头红蓼花，秋来独作草虫家。\r\n寻香粉蝶应随梦，采蜜黄蜂不趁衙。\r\n络纬语残凉露滴，蜻蜓立困晚风斜。\r\n画图水墨惊初见，却似扁舟过赤沙。"
        },
        {
            "title": "懊憹歌（五首）",
            "content": "食蘖苦在口，食莲苦在心。\r\n苦心无人知，苦口泪沾襟。"
        },
        {
            "title": "绝句（三首）",
            "content": "天堑长江似海深，江头山鬼笑埋金。\r\n东家酿酒西家醉，世上英雄各有心。"
        },
        {
            "title": "题太公钓渭图",
            "content": "璇室群酣夜，璜溪独钓时。\r\n浮云看富贵，流水澹须眉。\r\n偶应非熊兆，尊为帝者师。\r\n轩裳如固有，千载起人思。"
        },
        {
            "title": "短歌行",
            "content": "凉风西来天气清，云飞水落山峥嵘。\r\n发肤剥削棱骨生，鲜芳菸悒成枯茎。\r\n百虫哀号百窍鸣，凡有形色皆不平。\r\n成之孔艰坏厥轻，羁人含愁起夜行。\r\n列星满天河汉横，繁思攒心剧五兵。\r\n天高何由达其情，归来托梦通精诚。"
        },
        {
            "title": "巴陵女子行",
            "content": "巴陵女子天下奇，石作心肝冰作脾。\r\n生平见义不见己，抆泪恨杀襄阳儿。\r\n临终裂素写怨语，生气犹能起风雨。\r\n君不见虎符系颈东海樯，令人愧死巴陵女。"
        },
        {
            "title": "秋怀（八首）",
            "content": "陟彼高原，望美中陵。\r\n玄商夕振，白露宵零。\r\n蔚彼茂草，化为枯莛。\r\n我有素琴，玉轸朱绳。\r\n弹为阳春，旭日满庭。\r\n怆悢兴怀，悲来填膺。\r\n子期逝矣，其谁汝听。"
        },
        {
            "title": "长门怨",
            "content": "白露下玉除，风清月如练。\r\n坐看池上萤，飞入昭阳殿。"
        },
        {
            "title": "秋日即事（八首）",
            "content": "槿华数树夕阳时，收拾秋光在短篱。\r\n自紫自红还自碧，只应独有暮蝉知。"
        },
        {
            "title": "山鹧鸪（三首）",
            "content": "山禽一处一般声，不是乡音便动情。\r\n多事江南子规鸟，天津桥上对人鸣。"
        },
        {
            "title": "雪鹤篇赠詹同文",
            "content": "有鹤有鹤丁令威，碧玉为骨玄霜衣。\r\n曾城十二身所依，千年伐毛一度归。\r\n洗髓织女黄姑矶，瑶台雪花大十围。\r\n食之神爽肉不肥，乘风振羽芳菲菲。\r\n丹砂结顶烨有辉，咳唾璀错生珠玑。\r\n朝游明星夕大霡，腾光蹑景超巍危滕六骖乘虹霓，蕊宫仙\r\n娥顼帝妃。\r\n熔云炼雨成琼葳，眩晃昼夺扶桑辉。\r\n离眸闪烁不可睇，回猋襜襜翼缟旂。\r\n白虎觳觫艮厥腓，鸾鹓鸟鸿鹑鹄翚。\r\n鹭鹗鹳鹊篸与飖，局促缩朒潜崿崎。\r\n惟有皓鹤从之飞，竦翮夜过东皇畿。\r\n玲珑琪树戛金徽，砉然长鸣惊海圻。\r\n海波喷作烟雾霏，马衔罔象蹲若寔。\r\n鲲鲸夭矫相嘘唏，银河腹坚胶蜄豨。\r\n王母桃花冻不绯，五色石裂女娲噫。\r\n祝融上诉开九扉，帝命养之青锁闱。\r\n赐以沆瀣怜其饥，朝朝暮暮朝太微。\r\n翅翎披拂天香馡，北斗粲烂星依希翠赮抱日露未晞，圆肮\r\n修趾逸且颀。\r\n跄跄蹈舞霍以挥，散仙引领空相希。\r\n嗟哉清峻天下稀，勿叹辽东城郭非。\r\n桂华窅洼甘露溰，味美远胜商山薇。\r\n撷英为羞堪咀叽，比之琅玕亦庶几。\r\n盘空硬语去脂韦，歌以赠君君莫讥。"
        },
        {
            "title": "晚泊海宁州舟中作",
            "content": "春雾今宵气稍清，空江一舸客心惊。\r\n东流浊浪冲山动，西望长庚似月明。\r\n不有龚黄为郡县，徒令耒耜化戈兵。\r\n溥天何处非王土，无地安身愧此生。"
        },
        {
            "title": "赠柯遂卿一首（并序）",
            "content": "雷霆蛰神威，妖蜃跃海滨。\r\n将军战败死，玉帐空无人。\r\n腥涎之所被，蛭螾皆蛇鳞。\r\n天弧不张弦，民情曷由申。\r\n县购亦令典，奉行在明仁。\r\n谁令奸宄徒，并缘逞顽嚚。\r\n俄然齿发躯，化作豺狼身。\r\n剽金既无畏，况复枉平民。\r\n壮哉柯夫子，义气冲九旻。\r\n曳裾公府门，抗论回星辰。\r\n坐令霜雪间，朽骨生阳春。\r\n睨视夸毗儿，精魂散飞尘。\r\n我忽耳闻之，肝胆张轮困。\r\n安得似卿辈，落落千百人。\r\n出应休明时，翊赞皋陶臣。\r\n旌别鸾与枭，再使权衡均。\r\n上天意茫茫，感叹空悲辛。\r\n\r\n【注释】：【注释】：\r\n（今年夏四月，余至台，闻柯遂卿抗言释诬囚事，甚异而\r\n伟之。夫天下之大，岂无慷慨激烈之士见义而勇为之者哉\r\n？其作也非有私，其进也非有求，触于其心，形于其言，\r\n发于其言，信于其事，可不谓之大丈夫哉！惜其晦而弗彰\r\n也，于是乎为之诗曰：）"
        },
        {
            "title": "感怀二十四首",
            "content": "朝登会稽山，逍遥望南讹。\r\n禹穴已芜没，禹功长不磨。\r\n惆怅感往昔，沉吟发新歌。\r\n谁言专车骨，冠弁高嵯峨。\r\n为虺且复尔，为蛇当奈何。\r\n天门隔虎豹，空悲泪滂沱。"
        },
        {
            "title": "题李陵见苏武图",
            "content": "中原无书羝不乳，狐裘蒙茸奈何许。\r\n老身汉节死生俱，地角天涯见明主。\r\n金鞍骏马空故人，相看一笑增悲辛。\r\n悲来风沙吹上马，河水东流日西下。"
        },
        {
            "title": "有感（七首）",
            "content": "鸿雁来时月满天，客途僮仆自相怜。\r\n荒村触眼惟茅屋，榆柳萧疏起暮烟。"
        },
        {
            "title": "杨柳枝词",
            "content": "多事垂杨管送迎，长条折尽短条生。\r\n不知几许东风里，犹带轻烟冒晚晴。"
        },
        {
            "title": "再用前韵（二首）",
            "content": "常闻星宿能环拱，未见江河解逆流。\r\n无肉可供徐勉狗，有刍难啖景升牛。\r\n梧桐冷落鸾先逝，芦荻苍茫雁独留。\r\n苏息疲氓还有术，那无一斗博凉州。¤"
        },
        {
            "title": "大墙上蒿行",
            "content": "墙上蒿，方春擢秀何芃芃。\r\n炎天六月旱无雨，枝叶枯死随飘风。\r\n世情翻覆不可拟，人生有身莫依倚。\r\n君不见樊将军，一朝函首西入秦。\r\n又不见刘越石，仰天长歌握中璧。\r\n三士自残因二桃，子胥终弃吴江涛。\r\n世人见机苦不早，何不看取墙上蒿。"
        },
        {
            "title": "杂诗（三十三首）",
            "content": "愚公志移山，精卫思填海。\r\n山高海茫茫，心事金石在。\r\n松柏冒雪霜，秀色终不改。\r\n春阳熙幽林，卓立有光彩。¤"
        },
        {
            "title": "晨诣祥符寺",
            "content": "上马鸡始鸣，入寺钟未歇。\r\n草际起微风，林端淡斜月。\r\n僧房湛幽寂，假寐待明发。\r\n松径断无人，经声在清樾。"
        },
        {
            "title": "秋怀（五首）",
            "content": "东风吹晨霞，初日垂白足。\r\n湿烟屯檐栋，飞雨鸣朴樕。\r\n厌厌叶就黄，萋萋草还绿。\r\n索居谢喧嚣，庭绝车马躅。\r\n念来多所怀，追往不可复。\r\n懒随老共至，病与年相促。\r\n省穷惭寡尤，守分无望福。\r\n驽骀立皂枥，慕敢骐骥逐。¤"
        },
        {
            "title": "江上曲（四首）",
            "content": "月出前山青黛寒，雁声遥下碧云端。\r\n草根错认骊珠吐，自是西风白露团。"
        },
        {
            "title": "过东昌有感",
            "content": "夜发高唐湾，旦及东昌郭。\r\n乔树拂疏星，霜飞月将落。\r\n仰观天宇清，平见原野廓。\r\n白杨号悲风，蔓草杳漠漠。\r\n但见荆棘丛，白骨翳寒箨。\r\n圣道悬日月，斯人非虺蝁。\r\n教养既迷方，欲炽性乃凿。\r\n展季骨已朽，清风散藜藿。\r\n弦歌灭遗音，茧丝尽笼络。\r\n鸱啸魍魉凭，螽鸣草虫跃。\r\n遂令一变姿，化为跖与蹻。\r\n况闻太行东，水旱荐为虐。\r\n饥氓与暴客，表里相倚着。\r\n赈恤付群吏，所务惟刻削。\r\n征讨乏良谋，乃反恣剽掠。\r\n坐令参苓剂，翻成毒肠药。\r\n今年秋租登，行止稍有托。\r\n余波尚披頠，未敢开一噱。\r\n但恐习俗成，何由返初昨。\r\n藩宣有重寄，胡不慎远略。\r\n往者谅难追，来者犹可作。\r\n歌诗附里谣，大猷希圣莫。"
        },
        {
            "title": "夏日杂兴（四首）",
            "content": "菱叶荷花渐满池，红榴绿筿正相宜。\r\n天边日出园葵觉，地底云生柱础知。\r\n长夏未应炎暑过，薄寒恰似晚秋时。\r\n朝来苦怪双青鬓，辄向风前学素丝。"
        },
        {
            "title": "感怀二十四首",
            "content": "射于生曾崖，不识寒涧阴。\r\n池鱼贯安流，宁知江海深。\r\n殷王相版筑，垂名耀来今。\r\n后世重阀阅，田野多呻吟。"
        },
        {
            "title": "秋日即事（八首）",
            "content": "病眼昏昏四顾迷，独行浑似雪中鸡。\r\n花开叶落真成梦，愁听门前过马蹄。"
        },
        {
            "title": "次韵和新罗严上人秋日见寄（二首）",
            "content": "负郭无田生事疏，微官已谢不须除。\r\n散愁漫入高僧舍，乘兴还过野老居。\r\n草冷虫声悲杼轴，霜余蕉叶碎缄书。\r\n黄花素发相将暮，独立凄凉忆往初。¤"
        },
        {
            "title": "又用前韵（二首）",
            "content": "西风吹面雨霏微，片片浮云水上依。\r\n鸿雁群翔营口实，凫珝对立惜毛衣。\r\n关河惨烈时将晚，原野萧条叶自飞。\r\n惭愧江湖一萍梗，厌听咿轧响邻机。"
        },
        {
            "title": "枯树图歌",
            "content": "道傍古树身半枯，白蚁穴根虫穴肤。\r\n风摧雨撼霜雪冻，断石臲卼无人扶。\r\n忆昔勾芒肇初政，百卉腾达随呵虚。\r\n新柯荏苒旧柯壮，雾露膏沐光如濡。\r\n黄鹂翡翠语娇滑，桑扈戴胜鸣相呼。\r\n白鹤来巢鹿止荫，匠石愕睨争叹誉。\r\n宁知忧患生旦夕，野火倏忽起不虞。\r\n燎原烈焰难向迩，孰问柞栎杉与槠。\r\n枝燔叶焮根半赤，朽腐瞒液非时须。\r\n山林摇落岁方晏，聊以薜为荔衣袽。\r\n呜呼！广厦栋梁具，委弃草莽同薪刍。\r\n皇天未必替生意，更盼玉烛回旸乌。"
        },
        {
            "title": "咏史（二十一首）",
            "content": "夫差卧薪日，勾践尝胆时。\r\n人生各有志，况乃身践之。\r\n宁知姑苏鹿，已与西施期。\r\n≌令千载下，痛恨于鸱夷。"
        },
        {
            "title": "感怀二十四首",
            "content": "峨峨蓬莱山，渺渺大瀛水。\r\n神仙有窟宅，亦在玄黄里。\r\n大壑多惊风，不辨龙与鲤。\r\n吹沙乘波出，汹若鲸鲵起。\r\n阳侯贯深渊，海若汩泥滓。\r\n马衔恣馋食，罔象潜谲诡。\r\n谁能报王母，弱水不可履。\r\n羲和近虞渊，日暮空已矣。"
        },
        {
            "title": "望行人",
            "content": "朝听乾鹊鸣，暮见灯花结。\r\n鹊鸣灯结无定期，镜里青云看成雪。\r\n人生百岁难长保，天上孤鸾海中老。\r\n滔滔逝水不回西，灼灼秋花几时好。\r\n一朝复一朝，一夕复一夕，只恐君心念妾时，妾身已作山\r\n头石。"
        },
        {
            "title": "感怀二十四首",
            "content": "孟轲去齐魏，贾谊之长沙。\r\n圣贤良已矣，吾道空咨嗟。\r\n徒言青松枝，不如桃李花。\r\n太息安陵子，知时为世夸。"
        },
        {
            "title": "悲杭城",
            "content": "观音渡头天狗落，北关门外尘沙恶。\r\n健儿被发走如风，女哭男啼撼城郭。\r\n忆昔江南十五州，钱塘富庶称第一。\r\n高门画戟拥雄藩，艳舞清歌乐终日。\r\n割膻进酒皆俊郎，呵叱闲人气骄逸。\r\n一朝奔迸各西东，玉斝金杯散蓬荜。\r\n清都太微天听高，虎略龙韬缄石室。\r\n长夜风吹血腥入，吴山浙河惨萧瑟。\r\n城上阵云凝不飞，独客无声泪交溢。"
        },
        {
            "title": "夏日访王友文留饮赠诗",
            "content": "长夏园林白昼闲，高轩留客雨漫山。\r\n倾壶竹叶沉沉绿，落树杨梅颗颗殷。\r\n槛外新荷摇水佩，檐前弱柳舞风鬟。\r\n醉来带月浮舟去，忘却尘埃世路艰。"
        },
        {
            "title": "东飞伯劳歌",
            "content": "南飞鹧鸪北飞鹄，黄昏鸣鸡白日烛。\r\n珊瑚石上栽兔丝，鸳鸯独宿枯桑枝。\r\n永夜凉蟾入罗幕，蝉翼不如秋鬓薄。\r\n寒塘露莲千叶红，可怜零露空随风。"
        },
        {
            "title": "惆怅（二首）",
            "content": "与君为别几清秋，鸿雁来时辄上楼。\r\n今日倚楼无雁过，断肠风水隔瀛洲。"
        },
        {
            "title": "寒夜谣（二首）",
            "content": "良夜悠悠，星河满天。\r\n风吹窗棂，声如管弦。\r\n无酒可饮，寒不能眠。\r\n枯肠饥鸣，百虑交煎。\r\n人生一世，不满百年。\r\n寤寐怀思，曷维其然。\r\n内省不疚，有愧圣贤。¤"
        },
        {
            "title": "杂诗（三十三首）",
            "content": "楚人将摐蜀，扬帆信江水。\r\n江阔多西风，帆逸行不止。\r\n日暮入海涛，极目无涯涘。\r\n鲸鱼吹高浪，舵折樯竿圮。\r\n顿足空号呼，烟波千万里。¤"
        },
        {
            "title": "古歌（三首）",
            "content": "双燕双飞入我堂，衔泥养雏何太忙。\r\n养得雏成却飞去，双燕双飞复如故。\r\n东园桃李春萋萋，日华烘露生紫霓。\r\n一朝实熟付人采，叶枯枝折空成蹊。"
        },
        {
            "title": "感怀二十四首",
            "content": "柔桑生中国，婀娜当阳春。\r\n下滋灵泉液，上承膏露津。\r\n美人望蚕月，倾筐竞明晨。\r\n荣盛方及时，采捋一何频。\r\n≥根不盈拱，何以御霜辰。\r\n复闻刍荛子，磨砺待为薪。\r\n冥观成感激，踯躅含酸辛。"
        },
        {
            "title": "双燕离",
            "content": "双燕营巢时，双飞复双语。\r\n轻盈柳陌风，振迅芹塘雨。\r\n巢成近绣帏，双宿更双飞。\r\n为蒙主人爱，不信有暌违。\r\n四月温风起，榴花发红蕊。\r\n拾虫还哺雏，出入无停觜。\r\n五月教雏飞，绕巢舞乌衣。\r\n侧避蛛丝过，斜萦柳线归。\r\n六月雏翼老，分飞各相保。\r\n脉脉傍珠帘，依依集兰橑。\r\n世事有转旋，陵谷一朝迁。\r\n昆明延劫火，甲第化歊烟。\r\n带睡惊飞出，尘沙两相失。\r\n死生不得知，嬿婉从兹毕。\r\n回看旧主人，粉黛成灰尘。\r\n天高云渺渺，海阔波鳞鳞。\r\n荏苒朝还暮，惸惸向何处。\r\n毛凋半夜霜，泪滴三春露。\r\n露寒霜又浓，憔悴不成容。\r\n同心谅难隔，魂魄终相从。"
        },
        {
            "title": "蜀国弦（七首）",
            "content": "铜梁翠气通青蛉，碧鸡啼落天上星。\r\n山都号风寡狐泣，杜鹃呜咽愁幽冥。"
        },
        {
            "title": "旅兴（四十首）",
            "content": "久雨得晚霁，豁然如醉醒。\r\n幽花衒余红，远峰出孤青。\r\n独坐无与娱，蜻蛚吟空庭。\r\n良辰能几何，逝者忽如倾。\r\n啸歌欲自慰，歌竟还伤情。¤"
        },
        {
            "title": "泾县东宋二编修长歌",
            "content": "浙东行人过江左，正值蕤宾之管吹轻葭。\r\n阴气黯黕天地闭，仰面不见扶桑鸦。\r\n谷风哀鸣灌木应，雨脚四垂如乱麻。\r\n崩湍涌溜汩奔会，平地碾啮作臼洼。\r\n使疑桑田变沧海，流汞荧眼无津涯。\r\n菅茅披猖黄竹拜，蛙黾狼籍助喧哗。\r\n满路青泥杂陨箨，局缩畏触蛭与蛇。\r\n破瓦荒畦旧市井，荆榛秽奥巢麏?。\r\n翠眉蝉鬓转蓬去，颓墙缺甃劫火閟。\r\n善淫祸福不可料，韶艳夭阏令人嗟。\r\n丛祠佛殿总销歇，但见木偶眠泥苴。\r\n前度长洲绝短涧，舆从沾湿水没胯。\r\n寒飔瑟透衣袖，虽有毡盖那能遮。\r\n水边老鹳学人立，鹭鸶侍傍如小婐。\r\n废田蔓草结旌旆，农夫尽化为虫沙。\r\n布谷不知时事异，劝耕终日声查查。\r\n晚来雨歇到泾县，只有蒿荻无人家。\r\n县官趋迎入公廨，筋挛骨解肉半麻。\r\n萧条破灶冷灰灺，饥童冻口张唅呀。\r\n滹沱麦饭那能致，新丰酒醪何处赊。\r\n古称悲歌可当哭，莫怪笑谑同儿哇。\r\n夜深月出照庭树，鬼磷一似青莲华。\r\n惊魂遁魄稍归舍，收入志虑无令邪。\r\n愁愁晓雾子规叫，起坐更盼羲和车。"
        },
        {
            "title": "杂诗（五首）",
            "content": "月明栖鸟动，月暗栖鸟定。\r\n茅鸱潜枳枸，大眼挂宵镜。\r\n皇天生万物，一物畀一性。\r\n遂令盖壤间，扰扰事争竞。\r\n喧呶穷日夕，岂不慁天听。\r\n化工虽云巧，为法只自玻沉思令人嗟，欲问谁与应。¤"
        },
        {
            "title": "游仙（九首）",
            "content": "今日何不乐，振策登高山。\r\n深林仰无见，藤蔓阴以繁。\r\n鼪鼯绕树啼，黄鹄空飞翻。\r\n揽辔向西北，思欲赴昆仑。\r\n琼楼十二重，豹虎夹陛阍。\r\n青溟欲何之，谁向王母言。\r\n徘徊岁华晚，感激生愁怨。"
        },
        {
            "title": "题谢皋羽传后",
            "content": "阮籍哭穷途，墨翟哭素丝。\r\n贾谊上书期寤主，卞和抱玉无人知。\r\n人生有情不可塞，谢生恸哭非狂痴。\r\n神奔鬼遁天地革，龙鱼猫虎三辰黑。\r\n黼裳玄衮换毡裘，鞮唱羌歌满中国。\r\n生也何辜逢此时，有才不用空男儿。\r\n伯益丘墟管仲没，孤根弱植谁扶持？既不能学申胥顿首血\r\n沾臆，却吴再建荆社稷。\r\n又不能学邹衍长号彻帝关，飞霜六月凄燕山。\r\n空将泪洒荒冈雨，添作秋涛撼江浦。\r\n君不见杞梁之妻善哭夫，哭得城崩又何补？夜猿叫罢天晦\r\n冥，哭声摇动虚危星。\r\n潇湘竹死凤凰去，但见白波连洞庭。\r\n呜呼！此士今安在，金石可销心不改。\r\n应将魂魄化精卫，衔取南山填北海。"
        },
        {
            "title": "次韵和石末公见寄（五绝）",
            "content": "楩楠割截为椽杙，岁暮搜材到柞薪。\r\n怅望无因见夏后，再平水土叙彝伦。"
        },
        {
            "title": "懊憹歌（五首）",
            "content": "昨夜霜风起，入户复吹帷。\r\n儿啼母心酸，母愁儿不知。"
        },
        {
            "title": "杂诗（三十三首）",
            "content": "雷藏蛰虫伏，雷动蛰虫起。\r\n虫雷不相期，冥契非人使。\r\n英雄应有时，何异膻致蚁。\r\n神剑无风胡，铜花蚀泥滓。¤"
        },
        {
            "title": "杂诗（三十三首）",
            "content": "惟豺知祭兽，獭亦知祭鱼。\r\n豺獭有报本，人道当何如。\r\n华堂饫玉食，盗贼塞中涂。\r\n那能不自愧，而以耀庸愚。\r\n嗟吁千载下，枯骨空专车。¤"
        },
        {
            "title": "再用前韵",
            "content": "虞渊谽谺纳归日，金枢吐月相承出。\r\n初离积水看若飞，稍映微云盻犹眣。\r\n是时蓐收肇视政，莎鸡振羽鸣蜩卒。\r\n姮娥靓妆觐玉帝，砍轲中途婴祸疾。\r\n旅人苦热爱清凉，快睹光辉满蓬筚。\r\n愿开宝鉴照覆盆，岂拟瘴尘昏点漆。\r\n隋珠惭固重革柜，和璧嗟蒙韎韦靴。\r\n吴罡树折不自谋，纤阿马弱无人叱。\r\n三足蟾惊入坎洼，八窍兔走罹罝毕。\r\n围灰破晕谩传方，屑玉补凹空著术。\r\n雷公骇惧罢灵鼓，湘女幽忧舍鸣瑟。\r\n故老谓是虾蟆精，潜伏奸妖营口实。\r\n羲和尸位罔闻知，可以人而不如鹬。\r\n往岁威弧弛其彀，蛇豕陆梁谁复诘。\r\n高牙大纛拥藩垣，肠断吞声受陵轶。\r\n江淮汹涌湖浙沸，骇骨成山连鬼锧。\r\n万姓喁喁釜里鱼，百官蠢蠢裈中虱。\r\n黄茅白苇弃贤良，赤绂玄裳宠狞獝。\r\n昊穹示变盍警畏，惟德动天天自骘。\r\n况今旱又为厉，东作西成不平秩。\r\n安得缄辞伏阊阖，圣主如闻应驻跸。"
        },
        {
            "title": "游仙（九首）",
            "content": "秦皇煽虐焰，烈烈燔九州。\r\n平原旷如赭，鸿鹄安所投。\r\n所以避世士，慨想乘桴浮。\r\n楼船载侲子，去作污漫游。\r\n何必蓬莱山，远人即瀛洲。\r\n虎视徒逐逐，竟死于沙丘。"
        },
        {
            "title": "咏史（二十一首）",
            "content": "景公返雀襜，晏子称其仁。\r\n鳏寡既有室，长年不负薪。\r\n焉知予玉节，遗祸逮天伦。\r\n推恩限目见，太息此君臣。"
        },
        {
            "title": "感春（三首）",
            "content": "朝采山上蕨，暮采涧底薇。\r\n虽无粱肉味，聊可以御饥。\r\n羔羊荐美酒，饱食同豢牺。\r\n玄庐苟未闭，彼此谁是非。¤"
        },
        {
            "title": "杂诗（三十三首）",
            "content": "海鲸乘扶摇，激水腾九旻。\r\n退潮触泥沙，颅骨空嶙峋。\r\n猛虎掉尾行，饮血不满唇。\r\n跳哮逞雄攫，系首八尺缗。\r\n赋命虽在天，成之亦由人。\r\n嗟嗟灯上蛾，亦岂厌其身。¤"
        },
        {
            "title": "春日杂兴（五首）",
            "content": "日出江空晓气柔，白筼风起渚烟收。\r\n夜来一饷三更雨，送尽飞花入海流。"
        },
        {
            "title": "咏史（二十一首）",
            "content": "野马不豢食，强受组与羁。\r\n低头衡□下，各自东西驰。\r\n秦人任法令，斩艾尊君师。\r\n六合始一家，恩爱已乖离。\r\n一旦山东客，揭竿以为旗。\r\n叫呼骊山徒，天下响应之。\r\n素车拜轵道，谁复为嗟咨。"
        },
        {
            "title": "重用韵答严上人（二首）",
            "content": "坐见风霜百草疏，却怜光景渐消除。\r\n萍蓬飘荡三年客，松菊荒凉五亩居。\r\n陋巷苍苔封蚁垤，空庭黄叶带虫书。\r\n江枫恰似知人意，强学芳菲二月初。¤"
        },
        {
            "title": "丙申二月别绍兴诸公",
            "content": "劳生属时艰，将老萃忧牴。\r\n风尘隘九野，何土为乐国？兹邦控吴越，名胜闻自昔。\r\n湖山竞奇丽，物产亦充斥。\r\n交游尚质俭，而不事华饰。\r\n况有良友朋，时来慰岑寂。\r\n全家免寒饿，几欲忘旅客。\r\n胡为复舍此，僶俛就行役。\r\n轩车远追送，酒至泪辄滴。\r\n还乡人所乐，我独愁苦剧。\r\n故山有松柏，摧折为荆棘。\r\n岂无骨肉亲，太半生死隔。\r\n此语不可闻，此景那堪觌。\r\n愁情如波涛，澒洞胸与臆。\r\n伫立向穹苍，一叹双鬓白。"
        },
        {
            "title": "越山亭晚望",
            "content": "越绝孤城枕海湄，越王亭下景迟迟。\r\n云埋夏后藏书穴，草没秦皇颂德碑。\r\n凿齿未驯虞礼乐，戈船犹驻汉旌旗。\r\n春风淡荡吹杨柳，笑看吴钩有所思。"
        },
        {
            "title": "丙申岁十月还乡作（五首）",
            "content": "风急霜飞天地寒，草黄木落水泉干。\r\n千村乱后荒榛满，孤客归来抆泪看。\r\n野宿狐狸鸣户外，巢居烟火出云端。\r\n黍苗处处思阴雨，王粲诗成损肺肝。¤"
        },
        {
            "title": "游仙（九首）",
            "content": "费生市井儿，未尝识神仙。\r\n偶然壶中去，谓是别有天。\r\n幻化且不解，《真诰》安能传。\r\n那将食色身，妄弄刑赏权。\r\n果然失符后，众鬼不见怜。"
        },
        {
            "title": "钟山作",
            "content": "白雁萧萧柿叶红，野花开尽六王宫。\r\n空余一道秦淮水，著意西流竟向东。"
        },
        {
            "title": "仙人词（三首）",
            "content": "上帝宸居俨肃森，九关虎豹立崟崟。\r\n群龙自有三珠树，不见扶桑水浅深。"
        },
        {
            "title": "望江亭",
            "content": "柳拂江亭旧画栏，望潮人去地应闲。\r\n寝园寂寞秋风里，行殿荒凉野草间。\r\n白塔尽销龙虎气，荒城空锁凤凰山。\r\n兴亡莫问前朝事，江水东流去不还。"
        },
        {
            "title": "旅兴（四十首）",
            "content": "徼福非所希，避祸敢不慎。\r\n富贵实祸枢，寡欲自鲜吝。\r\n疏食可以饱，肥甘乃锋刃。\r\n探珠入龙堂，生死在一瞬。\r\n何如坐蓬荜，默默观大运。¤"
        },
        {
            "title": "旅兴（四十首）",
            "content": "薄云敛微雨，返照涵空烟。\r\n黄葵间红蓼，烂若濯锦鲜。\r\n老侧无欢，坐为忧所缠。\r\n自恨非松乔，不能还少年。\r\n援琴写此曲，曲尽心茫然。¤"
        },
        {
            "title": "潜溪图歌为宋景濂赋",
            "content": "金华山水天下希，潜溪龙门尤绝奇。\r\n群峰峻极河汉上，一峰独立芙蓉陂。\r\n先生结庐在其下，文追班扬兼贾马。\r\n遂令此山增壮观，野有朴樕皆梧矰。\r\n上清道士方方壶，乘兴为作《潜溪图》。\r\n丹崖翠麓神仙居，东望日出树如苏。\r\n溪流穿林还度谷，十里一达五里伏。\r\n龙湫吐景生白虹，藤萝振雨松呼风。\r\n却忆往时清夜月，帝女乘云下天阙。\r\n钟镛铿惸萧鼓发，霓裳羽衣飘灭没。\r\n初平骑羊前启行，长髯牴飞玉霜。\r\n秦娥吹笙玄鹤舞，牵牛河鼓凝寒芒。\r\n相思迢迢频入梦，梦驾两鸾从一凤。\r\n觉来毛发犹爽淅，目送征鸿度空碧。\r\n山有蔬，水有鱼，幽涧有泉清可晙。\r\n何时上疏乞骸骨，寄声先遣双飞凫。"
        },
        {
            "title": "白苎词（二首）",
            "content": "铿华钟，伐灵鼓，青娥弹丝《白苎》舞。\r\n文竿迎风雉振羽，长袖奋迅若云举。\r\n博山雾合春蒙蒙，玉絪摇火生长虹，翠荡红翻如梦中。"
        },
        {
            "title": "正月廿三日得台州黄元徽书有感（三首）",
            "content": "客从何乡来，遗我尺素书。\r\n道路险且艰，故人情有余。\r\n妖气晦斗极，黄浊混龙鱼。\r\n何荃不为莸，何麟不为沄。\r\n殷勤故人心，炯若明月珠。\r\n投之千丈泥，万古光不渝。\r\n安得致阊阖，以照君王车。"
        },
        {
            "title": "过苏州（九首）",
            "content": "小雨如膏渍陌尘，一沟寒碧晓生鳞。\r\n余年已自无多子，更向途中见早春。"
        },
        {
            "title": "包与直题太乙真人图",
            "content": "太乙真人庞眉须，不知所持何代书。\r\n既不学昴星，降精下辅隆准公。\r\n又不学傅说，请帝通梦寐左右。\r\n商王陈范谟，眇然一叶莲花荂。\r\n清秋风吹落泥涂，红凋粉瘵不可扶。\r\n君何为乎以为桴，荡漾九河凌五湖。\r\n夸耀水伯惊天吴，坐令文成五利之辈假借神圣欺庸愚。\r\n灵旗风翻壮荆符，獐鹿无鬼夫何辜。\r\n汉宫天禄连石渠，金缸衔璧丽绮疏。\r\n青藜有焰如芙蕖，何不分饷依光夜绩之徐吾？高堂耽耽县\r\n画图，作歌一笑骇里闾。"
        },
        {
            "title": "惆怅（二首）",
            "content": "紫薇花树小楼东，日炙霞蒸似锦红。\r\n过了春风到秋露，可堪零落碧苔中。"
        },
        {
            "title": "气出唱",
            "content": "今日不乐，振策远游。\r\n东上泰山，巍何修修。\r\n道逢仙人，要我同仇。\r\n蒸霞为粮，烹玉为羞。\r\n玄英素蕤，光华蔓流。\r\n日观菡萏，葩华九州。\r\n令我从之，身轻若浮。\r\n道以五鸾，翼以两虬。\r\n朝翔玄圃，夕止蓬丘。\r\n谒见王母，云眉月眸。\r\n青娥三千，或舞或讴。\r\n风吹琅玕，声如鸣球。\r\n杂花并开，莫知春秋。\r\n洪崖先生，劝我此留。\r\n自揣凡骨，非仙者俦。\r\n七情交煎，一触百抽。\r\n又病戆僻，无药可瘳。\r\n崇崇清宫，荡无涯陬。\r\n列仙如沙，不少一沤。\r\n王母笑听，拜谢扣头。\r\n归来山林，曷标曷钩。\r\n熙熙泰和，长乐无忧。"
        },
        {
            "title": "漫成",
            "content": "老去知心更有谁，愁将短发对花枝。\r\n花残更发新春叶，发白空垂满面丝。\r\n纵酒放歌怜往日，倚阑听雁立多时。\r\n若为化得抟风翮，汗漫东西信所之。"
        },
        {
            "title": "次韵和石末公无题之作",
            "content": "秋风袅袅作商音，落叶枯荄日夜深。\r\n已为抵乌投白璧，徒劳点铁冀黄金。\r\n轩辕未必迷襄野，夸父终当死邓林。\r\n笑撚东篱菊花蕊，天寒岁晚尔知心。"
        },
        {
            "title": "咏史（二十一首）",
            "content": "周昌勇廷诤，子房善奇谋。\r\n王陵抗高议，平勃终安刘。\r\n经权两不废，道立知亦周。\r\n煌煌东都士，节义明清秋。\r\n孰知谗佞巧，举足触戈矛。\r\n顾此悲世运，泫然涕交流。"
        },
        {
            "title": "王子乔",
            "content": "王子乔，乃是髭王之子，皇王之孙。\r\n深宫洞房不称意，却驾白鹤寻轩辕。\r\n虹霓为旆云为幡，飘然乘风上昆仑。\r\n王子乔，去何之？朝发旸谷暮崦嵫，六龙九凤相追随。\r\n穆王西上不得王母诀，胡为元气独尔私？王子乔，去不还\r\n。\r\n后稷功业委如山，犹有九鼎知神奸。\r\n王城日夕生茅菅，尔独胡为白云间？王子乔，空长叹！\r\n\r\n【注释】：【注释】：\r\n（《王子乔》，刺爱猷识里达腊也。太子阻兵拒父，白琐\r\n住挟以出奔，不称主器，宗社将覆，故托王子乔以刺焉。\r\n）"
        },
        {
            "title": "癸巳正月在杭州作（二首）",
            "content": "碬铁当用椎，析薪当用斧。\r\n拔蓼而植荼，去辛还得苦。\r\n峨峨九阳门，卫以豹与虎。\r\n微微蝼蚁忱，郁郁不得吐。"
        },
        {
            "title": "感怀二十四首",
            "content": "壶公下天阙，聊以观世纷。\r\n卖药汝南市，时人俱不闻。\r\n顾此非我徒，飘然乘白云。\r\n方驾双虬龙，被服九霞文。\r\n但见北邙阪，岧峣尽高坟。"
        },
        {
            "title": "有感",
            "content": "浪动江淮战血红，羽书应不达宸聪。\r\n紫薇门下逢宣使，新向湖州召画工。"
        },
        {
            "title": "钱塘遣怀",
            "content": "江风吹浪雨冥冥，云暗春山雾压城。\r\n箭镞不随钱氏化，黍苗还向宋陵生。\r\n海门潮击千年恨，渔浦帆开万里情。\r\n昔日繁华总徂谢，苍茫流水乱蛙鸣。"
        },
        {
            "title": "丙申岁十月还乡作（五首）",
            "content": "舍北草池寒己枯，草中时复见菰蒲。\r\n滥泉觱沸无留鲋，弱藻蒙茸不系凫。\r\n绿叶红花空代谢，春蛙秋蚓任喧呼。\r\n窥临最忆琴高鲤，腾驾风雷定有无。¤"
        },
        {
            "title": "吴歌（六首）",
            "content": "六月栽禾未是迟，死中求活是高棋。\r\n夕阳若有回头照，遮莫黄昏一饷时。"
        },
        {
            "title": "旅兴（四十首）",
            "content": "望舒乘罕车，潜蜦跃重渊。\r\n二仪烟雾交，九泽风云连。\r\n丘陵冒潢潦，沟浍成通川。\r\n鹊鹤失其巢，穷猿鸣可怜。\r\n蛙黾一何乐，喧呼聒宵眠。¤"
        },
        {
            "title": "艾如张",
            "content": "有菀者林，众鸟萃之。\r\n我欲张罗，榛枯翳之。\r\n既砺我斧，又饬我徒。\r\n孰是奥秽，而不剪除。\r\n爰升于虚，以相乃麓。\r\n有条我网，载秩我目。\r\n有鸟有鸟，五采其章。\r\n々喈喈，率彼高冈。\r\n张之弗获，忧心且伤。\r\n寤寐怀思，曷云能忘！有鸟五采，亦既来止。\r\n昭其德音，以相君子。\r\n君子岂弟，其仪是若。\r\n艾而张矣，云胡不乐。"
        },
        {
            "title": "次韵和新罗严上人秋日见寄（二首）",
            "content": "爱汝精蓝抱翠微，青松绿竹共依依。\r\n龟台落日明霞绮，鳗井寒潮长石衣。\r\n银杏子成边雁到，木犀花发野莺飞。\r\n钟残永夜禅心定，一任秋虫促杼机。"
        },
        {
            "title": "远游篇",
            "content": "三山六鳌背，翠水扶桑东。\r\n鸡鸣上海日，海面玻璃红。\r\n仙人骑鸾凤，呼我游云中。\r\n云中有金阙，谓是天帝宫。\r\n明星列两藩，琪树光玲珑。\r\n太一坐端门，白发映青瞳。\r\n授我玉篆文，赤蛇蟠九虹。\r\n出入元化先，寿命齐老童。\r\n因逢青鸟使，遂造东王公。\r\n素女知莲华，歌喉弦管同。\r\n顾盼动环佩，振迅若轻鸿。\r\n化为五色光，倏然随长风。"
        },
        {
            "title": "如梦令",
            "content": "一抹斜阳沙觜，几点闲鸥草际，乌榜小渔舟，摇过半江秋水。风起，风起，棹入白苹花里。"
        },
        {
            "title": "田家",
            "content": "田家无所求，所求在衣食；\r\n丈夫事耕稼，妇女攻纺绩，\r\n侵晨荷锄出，暮夜不遑息。\r\n饱暖匪天降，赖尔筋与力。\r\n租税所从来，官府宜爱惜。\r\n如何恣刻剥，渗漉尽涓滴。\r\n怪当休明时，狼藉多盗贼。\r\n岂无仁义矛，可以弥锋镝。\r\n安得廉循吏，与国共欣戚，\r\n清心罢苞苴，养民瘳国脉。"
        },
        {
            "title": "过闽关",
            "content": "关头雾露白蒙蒙，关下斜阳照树红。\r\n过了秋风浑未觉，满山秔稻入闽中。"
        },
        {
            "title": "梁甫吟",
            "content": "谁谓秋月明？蔽之不必一尺翳。\r\n谁谓江水清？淆之不必一斗泥。\r\n人情旦暮有翻覆，平地倏忽成山溪。\r\n君不见桓公相仲父，竖刁终乱齐；\r\n秦穆信逢孙，遂违百里奚。\r\n赤符天子明见万里外，乃以薏苡为文犀。\r\n停婚仆碑何震怒，青天白日生虹蜺。\r\n明良际会有如此，而况童角不辨粟与稊。\r\n外间皇父中艳妻，马角突兀连牝鸡。\r\n以聪为聋狂作圣，颠倒衣裳行蒺藜。\r\n屈原怀沙子胥弃，魑魅叫啸风凄凄。\r\n梁甫吟，悲以凄。\r\n岐山竹实日稀少，凤凰憔悴将安栖！\r\n【注释】：(1)梁甫：泰山下山名，喻小人。李有《冬夜醉宿龙门觉起言志》云“而我何为者，叹息龙门下。富贵未可期，殷忧向谁写？去去泪满襟，举声《梁父吟》，青云当自致，何必求知音”\r\n(2)见阳春：《九辩》“恐溘死而不得见乎阳春”\r\n(3)屠叟：周初名相太公吕望。五十时在棘津（河南延津）卖吃，七十在朝歌（殷都，今河南淇县）屠牛，八十渭水垂钓，九十辅佐周文王。\r\n(4)三千六百钓：垂钓十年\r\n(5)风期：品格志气\r\n(6)大贤虎变:《易经·革卦》“大人虎变”。虎秋后换皮毛，文采缤焕。喻贤者能骤得志。\r\n(7)按：汉初郦食其，高阳（河南杞县）人，家贫落魄，人谓狂生，自称高阳酒徒。刘邦领兵过高阳，郦往，刘正让两女为洗脚。郦长揖不拜，曰刘对长者（时郦六十余）无礼。刘于是停洗礼待。后郦游说诸侯，使齐王田广以七十二城降汉。\r\n(8)隆准：高鼻子。“高祖为人隆准而龙颜”\r\n(9)攀龙：古以追随君王为“攀龙鳞，附凤翼”\r\n(10)投壶：古宴饮时，宾主依次投箭入一瓶状壶中，负者饮。\r\n(11)三时：春、夏、秋\r\n(12)驺虞：黑纹白虎，不食生物，不踏生草。《诗经》“仁如驺虞，则王道成也”\r\n(13)忧天：《列子·天瑞篇》“杞国有人，忧天地崩坠，身无所寄，废寝食者。”\r\n(14)飞猱：《尸子》载：古勇士中黄伯能左接飞猱，右搏斑驳猛虎。另载有石名焦原，广五十步，下临百仞深渊，无胆者不敢近。《晏子春秋》载齐景公有公孙接、田开疆、古冶子三勇武之士，一日晏子过，三人皆未行礼，晏对景曰三士无尊卑，将为后患，遂计赏三人两桃，曰功高者可吃桃，公孙和田拿，古冶言二人功不过己，应退回，二人羞愤自杀，古也觉独生不义，也自杀。古诗《梁甫吟》咏“力能排南山，文能绝地纪。一朝被谗言，二桃杀三士”\r\n(15)亚夫：据《史记》，吴楚叛，汉景帝命周亚夫出兵，周在河南得剧孟。遂笑吴楚弄兵不识才。\r\n(16)龙剑：张华任雷焕为丰城（江西）令，焕掘双宝剑送一给华。华信云“详观剑文，乃干将也，莫邪何复不至？虽然，天生神物，终当合耳。”后华被杀，剑不知去向。焕死后，子雷华带剑过延平津，剑跃入水。下水不见剑，但见数丈双龙。【赏析】：　　《梁甫吟》系乐府旧题，后人多用于抒发心中不平之气。如李白《梁甫吟》，即充满志不得伸、怀才不遇的忿懑之情。刘基这首乐府诗，表达他对于元代末年社会现实的不满。诗中运用了大量忠臣被弃、小人得志之典，体现了诗人因现实而起的不平之气，具有深广的历史蕴涵。全诗虽无精巧的结构安排，却一气呵成，感人至深。"
        },
        {
            "title": "五月十九日大雨",
            "content": "风驱急雨洒高城，云压轻雷殷地声。\r\n雨过不知龙去处，一池草色万蛙鸣。"
        },
        {
            "title": "题沙溪驿",
            "content": "涧水弯弯绕郡城，老蝉嘶作车轮声。\r\n西风吹客上马去，夕阳满川红叶明。"
        },
        {
            "title": "旅兴",
            "content": "倦鸟冀安巢，风林无静柯。\r\n路长羽翼短，日暮当如何？\r\n登高望四方，但见山与河。\r\n宁知天上雨，去去为沧波。\r\n慷慨对长风，坐感玄发皤。\r\n弱水不可航，层城岌嵯峨。\r\n凄凉华表鹤，太息成悲歌。"
        },
        {
            "title": "绝句",
            "content": "人生无百岁，百岁复如何？\r\n古来英雄士，各已归山河。"
        },
        {
            "title": "北风行",
            "content": "城外萧萧北风起，城上健儿吹落耳。\r\n将军玉帐貂鼠衣，手持酒杯看雪飞。"
        },
        {
            "title": "会稽",
            "content": "会稽南镇夏王封，蔽日腾空紫翠重。\r\n阴壑烟霞辉草木，古祠风雨出蛟龙。\r\n玄夷此日归何处，玉简他年岂再逢？\r\n安得普天休战伐，不令竹箭困输供。"
        },
        {
            "title": "畦桑词",
            "content": "编竹为篱更栽刺，高门大写畦桑字。\r\n县官要备六事忙，村村巷巷催畦桑。\r\n畦桑有增不可减，准备上司来计点。\r\n新官下马旧官行，牌上却改新官名。\r\n君不见古人树桑在墙下，五十衣帛无冻者。\r\n今日路傍桑满畦，茅屋苦寒中夜啼。"
        },
        {
            "title": "蜀国弦",
            "content": "胡笳拍断玄冰结，湘灵曲终斑竹裂。\r\n为君更奏《蜀国弦》，一弹一声飞上天。\r\n蜀国周道五千里，  蛾眉岧岧连玉垒。\r\n岷嶓出水作大江，地砉天浮戒南纪。\r\n舒为五色朝霞晖，惨为虎豹嘷阴霏。\r\n翕为千障云雨入，嘘为百里雷霆飞。\r\n白盐雪消春水满，谷鸟相呼锦城暖。\r\n巴姬倚歌汉女和，杨柳压桥花纂纂。\r\n铜梁翠气通青蛉，碧鸡啼落天上星。\r\n山都号风寡鹄泣，杜鹃呜咽愁幽冥。\r\n商悲羽怒呀未了，穷猿三声巫峡晓。\r\n瞿塘喷浪翻九渊，倒泻流泉喧木抄。\r\n楼头仲宣羁旅客，故乡渺渺皆尘隔。\r\n含凄更听《蜀国弦》，不待天明头尽白。"
        },
        {
            "title": "感怀",
            "content": "结发事远游，逍遥观四方。\r\n天地一何阔，山川杳茫茫。\r\n众鸟各自飞，乔木空苍凉。\r\n登高见万里，怀古使心伤。\r\n伫立望浮云，安得凌风翔。"
        },
        {
            "title": "感怀",
            "content": "槁叶寒槭槭，罗帐秋风生。\r\n凄凄侯虫鸣，呖呖宾鸿惊。\r\n美人抱瑶瑟，仰视河汉明。\r\n丝桐岂殊音，古调非今声。\r\n沉思空幽寂，岁月已徂征。"
        },
        {
            "title": "旅兴",
            "content": "寒灯耿幽暮，虫鸣清夜阑。\r\n起行望青天，明月在云端。\r\n美人隔千里，山河淼漫漫。\r\n玄云翳崇冈，白露雕芳兰。\r\n愿以绿绮琴，写作行路难。\r\n忧来无和声，弦绝空长叹。"
        },
        {
            "title": "感怀",
            "content": "驱车出门去，四顾不见人。\r\n回风卷落叶，飒飒带沙尘。\r\n平原旷千里，莽莽尽荆榛。\r\n繁华能几何，憔悴及兹辰。\r\n所以芳桂枝，不争桃李春。\r\n云林耿幽独，霜雪空相亲。"
        },
        {
            "title": "水龙吟",
            "content": "鸡鸣风雨萧萧，侧身天地无刘表。\r\n啼鹃迸泪，落花飘恨，断魂飞绕。\r\n月暗云霄，星沉烟水，角声清袅。\r\n问登楼王粲、镜中白发，\r\n今宵又添都少？\r\n极目乡关何处？\r\n渺青山，髻螺都校\r\n几回好梦，随风归去，被渠遮了。\r\n宝瑟弦僵，玉笙簧冷，冥鸿天杪。\r\n但侵阶落草，满庭绿树，不知昏晓"
        },
        {
            "title": "古戍",
            "content": "古戍连山火，新城殷地笳。\r\n九洲犹虎豹，四海未桑麻。\r\n天迥云垂草，江空雪覆沙。\r\n野梅烧不尽，时见两三花。"
        },
        {
            "title": "登卧龙山写怀二十八韵",
            "content": "白云在青天，\r\n可望不可即。\r\n浩歌梁甫吟，\r\n忧来凭胸臆。"
        }
    ]
}