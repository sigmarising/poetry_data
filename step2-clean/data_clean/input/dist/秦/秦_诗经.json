{
    "dynasty": "秦",
    "author": "诗经",
    "intro": "《诗经》约在公元前六世纪中叶编纂成书，据说是由儒家创始人孔子编定的。它是我国第一部诗歌总集，共收作品三百零五篇，分为“风”、“雅”、“颂”三部分，都因音乐得名。“风”是地方乐调，收录当时十五国的民歌；“雅”分大、小雅，多为贵族所作的乐章；“颂”是用于宗庙祭祀的乐歌。",
    "items": [
        {
            "title": "静女",
            "content": "静女其姝，俟我於城隅。爱而不见，搔首踟蹰。\r\n静女其娈，贻我彤管。彤管有炜，说怿女美。\r\n自牧归荑，洵美且异。匪女以为美，美人之贻。"
        },
        {
            "title": "谷风",
            "content": "习习谷风，维风及雨。将恐将惧，维予与女。\r\n将安将乐，女转弃予。习习谷风，维风及穨。\r\n将恐将惧，寘予于怀。将安将乐，弃予如遗。\r\n习习谷风，维山崔嵬。无草不死，无木不萎。\r\n忘我大德，思我小怨。"
        },
        {
            "title": "柏舟",
            "content": "泛彼柏舟，在彼中河。髧彼两髦，实维我仪。\r\n之死矢靡它。母也天只！不谅人只！\r\n泛彼柏舟，在彼河侧。髧彼两髦，实维我特。\r\n之死矢靡慝。母也天只！不谅人只！"
        },
        {
            "title": "简兮",
            "content": "简兮简兮，方将万舞。日之方中，在前上处。\r\n硕人俣俣，公庭万舞。有力如虎，执辔如组。\r\n左手执龠，右手秉翟。赫如渥赭，公言锡爵。\r\n山有榛，隰有苓。云谁之思？西方美人。\r\n彼美人兮，西方之人兮。"
        },
        {
            "title": "遵大路",
            "content": "遵大路兮，掺执子之祛兮，\r\n无我恶兮，不寁[1]故也！\r\n遵大路兮，掺执子之手兮，\r\n无我丑兮，不寁好也！"
        },
        {
            "title": "驺虞",
            "content": "彼茁者葭，壹发五豝[1]，于嗟乎驺虞！\r\n彼茁者蓬，壹发五豵[2]，于嗟乎驺虞！"
        },
        {
            "title": "子衿",
            "content": "青青子衿，悠悠我心。纵我不往，子宁不嗣音？\r\n青青子佩，悠悠我思。纵我不往，子宁不来？\r\n挑兮达兮，在城阙兮。一日不见，如三月兮。"
        },
        {
            "title": "酌",
            "content": "於铄王师，遵养时晦。\r\n时纯熙矣，是用大介。\r\n我龙受之，蹻蹻王之造。\r\n载用有嗣，实维尔公允师。"
        },
        {
            "title": "著",
            "content": "俟我于著乎而。\r\n充耳以素乎而，尚之以琼华乎而。\r\n俟我于庭乎而。\r\n充耳以青乎而，尚之以琼莹乎而。\r\n俟我于堂乎而。\r\n充耳以黄乎而，尚之以琼英乎而。"
        },
        {
            "title": "缁衣",
            "content": "缁衣之宜兮，敝予又改为兮。\r\n适子之馆兮，还予授子之粲兮。\r\n缁衣之好兮，敝予又改造兮。\r\n适子之馆兮，还予授子之粲兮。\r\n缁衣之蓆[1]兮，敝予又改作兮。\r\n适子之馆兮，还予授子之粲兮。"
        },
        {
            "title": "竹竿",
            "content": "籊籊[1]竹竿，以钓于淇。岂不尔思？远莫致之。\r\n泉源在左，淇水在右。女子有行，远兄弟父母。\r\n淇水在右，泉源在左。巧笑之瑳[2]，佩玉之傩。\r\n淇水滺滺[3]，桧楫松舟。驾言出游，以写我忧。"
        },
        {
            "title": "株林",
            "content": "胡为乎株林？从夏南兮？匪适株林，从夏南兮！\r\n驾我乘马，说于株野。乘我乘驹，朝食于株。"
        },
        {
            "title": "螽斯",
            "content": "螽斯羽，诜诜兮。\r\n宜尔子孙，振振兮。\r\n螽斯羽，薨薨兮。\r\n宜尔子孙，绳绳兮。\r\n螽斯羽，揖揖兮。\r\n宜尔子孙，蛰蛰兮。"
        },
        {
            "title": "终南",
            "content": "终南何有？有条有梅。君子至止，锦衣狐裘。\r\n颜如渥丹，其君也哉。\r\n终南何有？有纪有堂。君子至止，黻衣绣裳。\r\n佩玉将将，寿考不忘。"
        },
        {
            "title": "终风",
            "content": "终风且暴，顾我则笑，谑浪笑敖，中心是悼。\r\n终风且霾，惠然肯来，莫往莫来，悠悠我思。\r\n终风且曀[1]，不日有曀，寤言不寐，愿言则嚏。\r\n曀曀其阴，虺虺其雷，寤言不寐，愿言则怀。"
        },
        {
            "title": "陟岵",
            "content": "陟彼岵兮，瞻望父兮。\r\n父曰：嗟！予子行役，夙夜无已。\r\n上慎旃哉！犹来！无止！\r\n陟彼屺兮，瞻望母兮。\r\n母曰：嗟！予季行役，夙夜无寐。\r\n上慎旃哉！犹来！无弃！\r\n陟彼冈兮，瞻望兄兮。\r\n兄曰：嗟！予弟行役，夙夜无偕。\r\n上慎旃哉！犹来！无死！"
        },
        {
            "title": "执竞",
            "content": "执竞武王，无竞维烈。\r\n不显成康，上帝是皇。\r\n自彼成康，奄有四方，斤斤其明。\r\n钟鼓喤喤，筦磬将将。\r\n降福穰禳，降福简简。\r\n威仪反反，既醉既饱，福禄来反。"
        },
        {
            "title": "正月",
            "content": "正月繁霜，我心忧伤。\r\n民之讹言，亦孔之将。\r\n念我独兮，忧心京京。\r\n哀我小心，癙忧以痒。\r\n父母生我，胡俾我瘉。\r\n不自我先，不自我後。\r\n好言自口，莠言自口。\r\n忧心愈愈，是以有侮。\r\n忧心惸惸，念我无禄。\r\n民之无辜，并其臣仆。\r\n哀我人斯，于何从禄。\r\n瞻乌爰止，于谁之屋。\r\n瞻彼中林，侯薪猴蒸。\r\n民今方殆，视天梦梦。\r\n既克有定，靡人弗胜。\r\n有皇上帝，伊谁云憎。\r\n谓山盖卑，为岗为陵。\r\n民之讹言，宁莫之惩。\r\n召彼故老，讯之占梦。\r\n具曰予圣，谁知乌之雌雄。\r\n谓天盖高，不敢不局。\r\n谓地盖厚，不敢不蹐。\r\n维号斯言，有伦有脊。\r\n哀今之人，胡为虺蜴。\r\n瞻彼阪田，有菀其特。\r\n天之扤我，如不我克。\r\n彼求我则，如不我得。\r\n执我仇仇，亦不我力。\r\n心之忧矣，如或结之。\r\n今兹之正，胡然厉矣。\r\n燎之方扬，宁或灭之。\r\n赫赫周宗，褒姒灭之。\r\n终其永怀，又窘阴雨。\r\n其车既载，乃弃尔辅。\r\n载输尔载，将伯助予。\r\n无弃尔辅，员于尔辐。\r\n屡顾尔仆，不输尔载。\r\n终逾绝险，曾是不意。\r\n鱼在于沼，亦匪克乐。\r\n潜虽伏矣，益孔之炤。\r\n忧心惨惨，念国之为虐。\r\n彼有旨酒，又有嘉殽。\r\n洽比其邻，昏姻孔云。\r\n念我独兮，忧心慇慇。\r\n佌佌佊有屋，蔌蔌方有谷。\r\n民今之无禄，天夭是椓。\r\n哿矣富人，哀此惸独。"
        },
        {
            "title": "烝民",
            "content": "天生烝民，有物有则，民之秉彝，好是懿德。\r\n天监有周，昭假天下，保兹天子，生仲山甫。\r\n仲山甫之德，柔嘉维则，令仪令色，小心翼翼。\r\n古训是式，威仪是力，天子是若，明命使赋。\r\n王命仲山甫，式是百辟，缵戎祖考，王躬是保。\r\n出纳王命，王之喉舌，赋政于外，四方爰发。\r\n肃肃王命，仲山甫将之，邦国若否，仲山甫明之。\r\n既明且哲，以保其身，夙夜匪解，以事一人。\r\n人亦有言，柔则茹之，刚则吐之。\r\n维仲山甫，柔亦不茹，刚亦不吐。\r\n不侮矜寡，不畏强御。\r\n人亦有言，德輶如毛，民鲜克举之。\r\n我仪图之，维仲山甫举之，爱莫助之。\r\n衮职有阙，维仲山甫补之。\r\n仲山甫出祖，四牡业业，征夫捷捷，每怀靡及。\r\n四牡彭彭，八鸾锵锵，王命仲山甫，城彼东方。\r\n四牡骙骙，八鸾喈喈，仲山甫徂齐，式遄其归。\r\n吉甫作诵，穆如清风，仲山甫永怀，以慰其心。"
        },
        {
            "title": "振鹭",
            "content": "振鹭于飞，于彼西雝。\r\n我客戾止，亦有斯容。\r\n在彼无恶，在此无斁。\r\n庶几夙夜，以永终誉。"
        },
        {
            "title": "中谷有蓷",
            "content": "中谷有蓷[1]，暵[2]其乾矣。有女仳离，慨其叹矣。\r\n慨其叹矣，遇人之艰难矣。\r\n中谷有蓷，暵其修矣。有女仳离，条其啸矣。\r\n条其啸矣，遇人之不淑矣。\r\n中谷有蓷，暵其湿矣。有女仳离，啜其泣矣。\r\n啜其泣矣，何嗟及矣。"
        },
        {
            "title": "召旻",
            "content": "旻天疾威，天笃降丧，瘨我饥馑，民卒流亡。\r\n我居圉卒荒。\r\n天降罪罟，蟊贼内讧，昏椓靡共，溃溃回遹。\r\n实靖夷我邦。\r\n皋皋訿訿，曾不知其玷。\r\n兢兢业业，孔填不宁，我位孔贬。\r\n如彼岁旱，草不溃茂，如彼栖苴。\r\n我相此邦，无不溃止。\r\n维昔之富不如时，维今之疚不如兹。\r\n彼疏斯粺，胡不自替，职兄斯引。\r\n池之竭矣，不云自频，泉之竭矣，不云自中。\r\n溥斯害矣，职兄斯弘，不烖我躬。\r\n昔先王受命，有如召公。\r\n日辟国百里，今也日蹙国百里。\r\n於乎哀哉，维今之人，不尚有旧。"
        },
        {
            "title": "湛露",
            "content": "湛湛露兮，匪阳不晞，厌厌夜饮，不醉无归。\r\n湛湛露斯，在彼丰草，厌厌夜饮，在宗载考。\r\n湛湛露斯，在彼杞棘，显允君子，莫不令德。\r\n其桐其椅，其实离离，岂弟君子，莫不令仪。"
        },
        {
            "title": "瞻卬",
            "content": "瞻卬昊天，则不我惠，孔填不宁，降此大厉。\r\n邦靡有定，士民其瘵，蟊贼蟊疾，靡有夷届。\r\n罪罟不收，靡有夷瘳。\r\n人有土田，女反有之，人有民人，女覆夺之。\r\n此宜无罪，女反收之，彼宜有罪，女覆说之。\r\n哲夫成城，哲妇倾城，懿厥哲妇，为枭为鸱。\r\n妇有长舌，维厉之阶，乱匪降自天，生自妇人。\r\n匪教匪诲，时维妇寺。\r\n鞫人懠忒，谮始竟背，岂曰不极，伊胡为慝。\r\n如贾三倍，君子是识，妇无公事，休其蚕织。\r\n天何以刺，何神不富，舍尔介狄，维予胥忌。\r\n不吊不祥，威仪不类，人之云亡，邦国殄瘁。\r\n天之降罔，维其优矣，人之云亡，心之忧矣。\r\n天之降罔，维其几矣，人之云亡，心之悲矣。\r\n觱沸槛泉，维其深矣，心之忧矣，宁自今矣。\r\n不自我先，不自我后，藐藐昊天，无不可巩。\r\n无忝皇祖，式救尔后。"
        },
        {
            "title": "泽陂",
            "content": "彼泽之陂，有蒲与荷。有美一人，伤如之何？\r\n寤寐无为，涕泗滂沱。\r\n彼泽之陂，有蒲与莲。有美一人，硕大且卷。\r\n寤寐无为，中心悁悁[1]。\r\n彼泽之陂，有蒲菡萏。有美一人，硕大且俨。\r\n寤寐无为，辗转伏枕。"
        },
        {
            "title": "载芟",
            "content": "载芟载柞，其耕泽泽。\r\n千耦其耘，徂隰徂畛。\r\n侯主侯伯，侯亚侯旅，侯强侯以。\r\n有嗿其馌，思媚其妇，有依其土。\r\n有略其耜，俶载南亩。\r\n播厥百谷，实函斯活。\r\n驿驿其达，有厌其杰，万亿及姊。\r\n为酒为醴，烝畀祖妣，以洽百礼。\r\n有飶其香，邦家之光。\r\n有椒其馨，胡考之宁。\r\n匪且有且，匪今斯今，振古如兹。"
        },
        {
            "title": "载驱",
            "content": "载驱薄薄，簟茀[1]朱鞹[2]。鲁道有荡，齐子发夕。\r\n四骊济济，垂辔沵沵[3]。鲁道有荡，齐子岂弟。\r\n汶水汤汤，行人彭彭。鲁道有荡，齐子翱翔。\r\n汶水滔滔，行人儦儦[4]，鲁道有荡，齐子游敖。"
        },
        {
            "title": "载见",
            "content": "载见辟王，曰求厥章。\r\n龙旂阳阳，和铃央央。\r\n鞗革有鶬，休有烈光。\r\n率见昭考，以孝以享，以介眉寿。\r\n永言保之，思皇多祜。\r\n烈问辟公，绥以多福，俾缉熙于纯嘏。"
        },
        {
            "title": "瞻彼洛矣",
            "content": "瞻彼洛矣，维水泱泱。\r\n君子至此，福禄如茨。\r\n韎韐有奭，以作六师。\r\n瞻彼洛矣，维水泱泱。\r\n君子至此，鞞琫有珌。\r\n君子万年，保其家室。\r\n瞻彼洛矣，维水泱泱。\r\n君子至此，福禄既同。\r\n君子万年，保其家邦。"
        },
        {
            "title": "载驰",
            "content": "载驰载驱，归唁卫侯。驱马悠悠，言至于漕。\r\n大夫跋涉，我心则忧。\r\n既不我嘉，不能旋反。视而不臧，我思不远。\r\n既不我嘉，不能旋济。视而不臧，我思不閟[1]。\r\n陟彼阿丘，言采其芒。女子善怀，亦各有行。\r\n许人尤之，众樨且狂。\r\n我行其野，芃芃[2]其麦。控于大邦，谁因谁极？\r\n大夫君子，无我有尤。百尔所思，不如我所之。"
        },
        {
            "title": "云汉",
            "content": "倬彼云汉，昭回于天，王曰於乎，何辜今之人。\r\n天降丧乱，饥馑荐臻，靡神不举，靡爱斯牲。\r\n圭璧既卒，宁莫听我。\r\n旱既大甚，蕴隆虫虫，不殄禋祀，自郊徂宫。\r\n上下奠瘗，靡神不宗，后稷不克，上帝不临。\r\n耗「怿去忄右加攵」下土，宁丁我躬。\r\n旱既大甚，则不可推，兢兢业业，如霆如雷。\r\n周馀黎民，靡有孑遗，昊天上帝，则不我遗。\r\n胡不相畏，先祖于摧。\r\n旱既大甚，则不可沮，赫赫炎炎，云我无所。\r\n大命近止，靡瞻靡顾，群公先正，则不我助。\r\n父母先祖，胡宁忍予。\r\n旱既大甚，涤涤山川，旱魃为虐，如惔如焚。\r\n我心惮暑，忧心如熏，群公先正，则不我闻。\r\n昊天上帝，宁俾我遁。\r\n旱既大甚，黾勉畏去，胡宁瘨我以旱，憯不知其故。\r\n祈年孔夙，方社不莫，昊天上帝，则不我虞。\r\n敬恭明神，宜无悔怒。\r\n旱既大甚，散无友纪，鞫哉庶正，疚哉冢宰。\r\n趣马师氏，膳夫左右，靡人不周，无不能止。\r\n瞻卬昊天，云如何里。\r\n瞻卬昊天，有嘒其星，大夫君子，昭假无赢。\r\n大命近止，无弃尔成，何求为我，以戾庶正。\r\n瞻卬昊天，曷惠其宁。"
        },
        {
            "title": "月出",
            "content": "月出皎兮。佼人僚兮。舒窈纠兮。劳心悄兮。\r\n月出皓兮。佼人懰[1]兮。舒忧受兮。劳心慅[2]兮。\r\n月出照兮。佼人燎兮。舒夭绍兮。劳心惨兮。"
        },
        {
            "title": "园有桃",
            "content": "园有桃，其实之肴。心之忧矣，我歌且谣。\r\n不知我者，谓我士也骄。彼人是哉，子曰何其？\r\n心之忧矣，有谁知之！有谁知之！盖亦勿思！\r\n园有桃，其实之食。心之忧矣，聊以行国。\r\n不知我者，谓我士也罔极。彼人是哉，子曰何其？\r\n心之忧矣，有谁知之！有谁知之！盖亦勿思！"
        },
        {
            "title": "鸳鸯",
            "content": "鸳鸯于飞，毕之罗之，君子万年，福禄宜之。\r\n鸳鸯在梁，戢其左翼，君子万年，宜其遐福。\r\n乘马在厩，摧之秣之，君子万年，福禄艾之。\r\n乘马在厩，秣之摧之，君子万年，福禄馁之。"
        },
        {
            "title": "棫朴",
            "content": "芃芃棫朴，薪之槱之，济济辟王，左右趣之。\r\n济济辟王，左右奉璋，奉璋峨峨，髦士攸宜。\r\n淠彼泾舟，烝徒楫之，周王于迈，六师及之。\r\n倬彼云汉，为章于天，周王寿考，遐不作人。\r\n追琢其章，金玉其相，勉勉我王，纲纪四方。"
        },
        {
            "title": "雨无正",
            "content": "浩浩昊天，不骏其德。\r\n降丧饥馑，斩伐四国。\r\n旻天疾威，弗虑弗图。\r\n舍彼有罪，既伏其辜。\r\n若此无罪，沦胥以铺。\r\n周宗既灭，靡所止戾。\r\n正大夫离居，莫知我勚。\r\n三事大夫，莫肯夙夜。\r\n邦君诸侯，莫肯朝夕。\r\n庶曰式臧，覆出为恶。\r\n如何昊天，辟言不信。\r\n如彼行迈，则靡所臻。\r\n凡百君子，各敬尔身。\r\n胡不相畏，不畏于天。\r\n戎成不退，饥成不遂。\r\n则我暬御，憯憯日瘁。\r\n凡百君子，莫肯用讯。\r\n听言则答，谮言则退。\r\n哀哉不能言，匪舌是出，维躬是瘁。\r\n哿矣能言，巧言如流，俾躬处休。\r\n维曰于仕，孔棘且殆。\r\n云不可使，得罪于天子。\r\n亦云可使，怨及朋友。\r\n谓尔迁于王都，曰予未有室家。\r\n鼠思泣血，无言不疾。\r\n昔尔出居，谁从作尔室。"
        },
        {
            "title": "鱼藻",
            "content": "鱼在，在藻，有颁其首，王在，在镐，岂乐饮酒。\r\n鱼在，在藻，有莘其尾，王在，在镐，饮酒乐岂。\r\n鱼在，在藻，依于其蒲，王在，在镐，有那其居。"
        },
        {
            "title": "鱼丽",
            "content": "鱼丽于罶，鲿鲨，君子有酒，旨且多。\r\n鱼丽于罶，鲂鳢，君子有酒，多且旨。\r\n鱼丽于罶，鰋鲤，君子有酒，旨且有。\r\n物其多矣，维其嘉矣。\r\n物其多矣，维其偕矣。\r\n物其多矣，维其时矣。"
        },
        {
            "title": "有女同车",
            "content": "有女同车，颜如舜华，将翱将翔，佩玉琼琚。\r\n彼美孟姜，洵美且都。\r\n有女同行，颜如舜英，将翱将翔，佩玉将将。\r\n彼美孟姜，德音不忘。"
        },
        {
            "title": "有客",
            "content": "有客有客，亦白其马。\r\n有萋有且，敦琢其旅。\r\n有客宿宿，有客信信。\r\n言授之絷，以絷其马。\r\n薄言追之，左右绥之。\r\n既有淫威，将福孔夷。"
        },
        {
            "title": "有狐",
            "content": "有狐绥绥，在彼淇梁。心之忧矣，之子无裳。\r\n有狐绥绥，在彼淇厉。心之忧矣，之子无带。\r\n有狐绥绥，在彼淇侧。心之忧矣，之子无服。"
        },
        {
            "title": "有瞽",
            "content": "有瞽有瞽，在周之庭。\r\n设业设簴，崇牙树羽。\r\n应田县鼓，鞉磬柷圉。\r\n既备乃奏，箫管备举。\r\n喤喤厥声，肃雝和鸣，先祖是听。\r\n我客戾止，永观厥成。"
        },
        {
            "title": "有杕之杜",
            "content": "有杕[1]之杜，生于道左。彼君子兮，噬肯适我？\r\n中心好之，曷饮食之？\r\n有杕之杜，生于道周。彼君子兮，噬肯来游？\r\n中心好之，曷饮食之？"
        },
        {
            "title": "有駜",
            "content": "有駜有駜，駜彼乘黄。\r\n夙夜在公，在公明明。\r\n振振鹭，鹭于下。\r\n鼓咽咽，醉言舞。\r\n于胥乐兮。\r\n有駜有駜，駜彼乘牡。\r\n夙夜在公，在公饮酒。\r\n振振鹭，鹭于下。\r\n鼓咽咽，醉言归。\r\n于胥乐兮。\r\n有駜有駜，駜彼乘駽。\r\n夙夜在公，在公载燕。\r\n自今以始，岁其有。\r\n君子有榖，詒孙子。\r\n于胥乐兮。"
        },
        {
            "title": "雝",
            "content": "有来雝雝，至止肃肃。\r\n相维辟公，天子穆穆。\r\n於荐广牡，相予肆祀。\r\n假哉皇考，绥予孝子。\r\n宣哲维人，文武维后。\r\n燕及皇天，克昌厥后。\r\n绥我眉寿，介以繁祉。\r\n既右烈考，亦右文母。"
        },
        {
            "title": "殷武",
            "content": "挞彼殷武，奋发荆楚，穼入其阻，裒荆之旅。\r\n有截其所，汤孙之绪。\r\n维女荆楚，居国南乡，昔有成汤，自彼氐羌。\r\n莫敢不来享，莫敢不来王，曰商是常。\r\n天命多辟，设都于禹之绩。\r\n岁事来辟，勿予祸適，稼穑非解。\r\n天命降监，下民有严，不僭不滥，不敢怠遑。\r\n命于下国，封建厥福。\r\n商邑翼翼，四方之极，赫赫厥声，濯濯厥灵。\r\n寿考且宁，以保我后生。\r\n陟彼景山，松柏丸丸，是断是迁，方斫是虔。\r\n松桷有梴，旅楹有闲，寝成孔安。"
        },
        {
            "title": "抑",
            "content": "抑抑威仪，维德之隅，人亦有言，靡哲不愚。\r\n庶人之愚，亦职维疾，哲人之愚，亦维斯戾。\r\n无竞维天，四方其训之，有觉德行，四国顺之。\r\n訏谟定命，远犹辰告，敬慎威仪，维民之则。\r\n其在于今，兴迷乱于政，颠覆厥德，荒湛于酒。\r\n女虽湛乐从，弗念厥绍，罔敷求先王，克共明刑。\r\n肆皇天弗尚，如彼泉流，无沦胥以亡。\r\n夙兴夜寐，洒扫廷内，维民之章。\r\n修尔车马，弓矢戎兵，用戒戎作，用逷蛮方。\r\n质尔人民，谨尔侯度，用戒不虞。\r\n慎尔出话，敬尔威仪，无不柔嘉。\r\n白圭之玷，尚可磨也，斯言之玷，不可为也。\r\n无易由言，无曰苟言，莫扪朕舌，言不可逝矣。\r\n无言不讎，无德不报，惠于朋友，庶民小子。\r\n子孙绳绳，万民靡不承。\r\n视尔友君子，辑柔尔颜，不遐有愆。\r\n相在尔室，尚不愧于屋漏，无曰不显，莫予云觏。\r\n神之格思，不可度思，矧可射思。\r\n辟尔为德，俾臧俾嘉，淑慎尔止，不愆于仪。\r\n不僭不贼，鲜不为则，投我以桃，报之以李。\r\n彼童而角，实虹小子。\r\n荏染柔木，言缗之丝，温温恭人，维德之基。\r\n其维哲人，告之话言，顺德之行。\r\n其维愚人，覆谓我僭，民各有心。\r\n於乎小子，未知臧否，匪手携之，言示之事。\r\n匪面命之，言提其耳，借曰未知，亦既抱子。\r\n民之靡盈，谁夙知而莫成。\r\n昊天孔昭，我生靡乐，视尔梦梦，我心慘慘。\r\n诲尔谆谆，听我藐藐，匪用为教，覆用为虐。\r\n借曰未知，亦聿既髦。\r\n於乎小子，告尔旧止，听用我谋，庶无大悔。\r\n天方艰难，曰丧厥国，取譬不远，昊天不忒。\r\n回遹其德，俾民大棘。"
        },
        {
            "title": "噫嘻",
            "content": "噫嘻成王，既昭假尔。\r\n率时农夫，播厥百谷。\r\n骏发尔私，终三十里。\r\n亦服尔耕，十千维耦。"
        },
        {
            "title": "猗嗟",
            "content": "猗嗟昌兮，颀而长兮。抑若扬兮，美目扬兮。\r\n巧趋跄兮，射则臧兮。\r\n猗嗟名兮，美目清兮，仪既成兮。\r\n终日射侯，不出正兮，展我甥兮。\r\n猗嗟娈兮，清扬婉兮。舞则选兮，射则贯兮。\r\n四矢反兮，以御乱。"
        },
        {
            "title": "野有蔓草",
            "content": "野有蔓草，零露漙[1]兮。\r\n有美一人，清扬婉兮。\r\n邂逅相遇，适我愿兮。\r\n野有蔓草，零露瀼瀼[2]。\r\n有美一人，婉如清扬。\r\n邂逅相遇，与子偕臧。"
        },
        {
            "title": "扬之水",
            "content": "扬之水，不流束薪。彼其之子，不与我戍申。\r\n怀哉怀哉，曷月予还归哉！\r\n扬之水，不流束楚。彼其之子，不与我戍甫。\r\n怀哉怀哉，曷月予还归哉！\r\n扬之水，不流束蒲。彼其之子，不与我戍许。\r\n怀哉怀哉，曷月予还归哉！"
        },
        {
            "title": "扬之水",
            "content": "扬之水，不流束楚。终鲜兄弟，维予与女。\r\n无信人之言，人实诳女。\r\n扬之水，不流束薪。终鲜兄弟，维予二人。\r\n无信人之言，人实不信。"
        },
        {
            "title": "扬之水",
            "content": "扬之水，白石凿凿。素衣朱襮[1]，从子于沃。\r\n既见君子，云何不乐？\r\n扬之水，白石皓皓。素衣朱绣，从子于鹄。\r\n既见君子，云何其忧？\r\n扬之水，白石粼粼。我闻有命，不敢以告人。"
        },
        {
            "title": "燕燕",
            "content": "燕燕于飞，差池其羽。\r\n之子于归，远送于野。\r\n瞻望弗及，泣涕如雨。\r\n燕燕于飞，颉之颃之。\r\n之子于归，远于将之。\r\n瞻望弗及，伫立以泣。\r\n燕燕于飞，下上其音。\r\n之子于归，远送于南。\r\n瞻望弗及，实劳我心。\r\n仲氏任只，其心塞渊。\r\n终温且惠，淑慎其身。\r\n先君之思，以勖寡人。"
        },
        {
            "title": "玄鸟",
            "content": "天命玄鸟，降而生商，宅殷土芒芒。\r\n古帝命武汤，正域彼四方。\r\n方命厥后，奄有九有。\r\n商之先后，受命不殆，在武丁孙子。\r\n武丁孙子，武王靡不胜。\r\n龙旂十乘，大糦是承。\r\n邦畿千里，维民所止，肇域彼四海。\r\n四海来假，来假祁祁。\r\n景员维河，殷受命咸宜，百禄是何。"
        },
        {
            "title": "雄雉",
            "content": "雄雉于飞，泄泄其羽。我之怀矣，自诒伊阻。\r\n雄雉于飞，下上其音。展矣君子，实劳我心。\r\n瞻彼日月，悠悠我思。道之云远，曷云能来？\r\n百尔君子，不知德行？不忮不求，何用不臧？"
        },
        {
            "title": "行苇",
            "content": "敦彼行苇，牛羊勿践履，方苞方体，维叶泥泥。\r\n戚戚兄弟，莫远具尔，或肆之筵，或授之几。\r\n肆筵设席，授几有缉御，或献或酢，洗爵奠斝。\r\n醓醢以荐，或燔或炙，嘉殽脾臄，或歌或咢。\r\n敦弓既坚，四鍭既钧，舍既然均，序宾以贤。\r\n敦弓既句，既挟四鍭，四鍭如树，序宾以不侮。\r\n曾孙维主，酒醴维醹，酌以大斗，以祈黄耈。\r\n黄耈台背，以引以翼，寿考维祺，以介景福。"
        },
        {
            "title": "行露",
            "content": "厌浥[1]行露，岂不夙夜？谓行多露。\r\n谁谓雀无角？何以穿我屋？\r\n谁谓女无家？何以速我狱？\r\n虽速我狱，室家不足！\r\n谁谓鼠无牙？何以穿我墉？\r\n谁谓女无家？何以速我讼？\r\n虽速我讼，亦不女从！"
        },
        {
            "title": "信南山",
            "content": "信彼南山，维禹甸之。\r\n畇畇原隰，曾孙田之。\r\n我疆我理，南东其亩。\r\n上天同云，雨雪雰雰，益之以霡霂。\r\n既优既渥，既霑既足，生我百谷。\r\n疆埸翼翼，黍稷彧彧。\r\n曾孙之穑，以为酒食。\r\n畀我尸宾，寿考万年。\r\n中天有庐，疆埸有瓜。\r\n是剥是菹，献之皇祖。\r\n曾孙寿考，受天之祜。\r\n祭以清酒，从以騂牡，享于祖考。\r\n执其鸾刀，以启其毛，取其血蒙。\r\n是烝是享，苾苾芬芬。\r\n祀事孔明，先祖是皇。\r\n报以介福，万寿无疆。"
        },
        {
            "title": "新台",
            "content": "新台有泚[1]，河水渳渳[2]。\r\n嬿婉之求，籧篨[3]不鲜。\r\n新台有洒，河水浼浼。\r\n嬿婉之求，籧篨[3]不殄。\r\n鱼网之设，鸿则离之。\r\n燕婉之求，得此戚施。"
        },
        {
            "title": "小星",
            "content": "嘒[1]彼小星，三五在东。\r\n肃肃宵征，夙夜在公。寔[2]命不同！\r\n寔[1]彼小星，维参与昴。\r\n肃肃宵征，抱衾与裯[3]。寔[2]命不犹！"
        },
        {
            "title": "小宛",
            "content": "宛彼鸣鸠，翰飞戾天。\r\n我心忧伤，念昔先人。\r\n明发不寐，有怀二人。\r\n人之齐圣，饮酒温克。\r\n彼昏不知，壹醉日富。\r\n各敬尔仪，天命不又。\r\n中原有菽，庶民采之。\r\n螟蛉有子，蜾蠃负之。\r\n教诲尔子，式榖似之。\r\n题彼脊令，载飞载鸣。\r\n我日斯迈，而月斯征。\r\n夙兴夜寐，无忝尔所生。\r\n交交桑扈，率场啄粟。\r\n哀我填寡，宜岸宜狱。\r\n握粟出卜，自何能榖。\r\n温温恭人，如集于木。\r\n惴惴小心，如临于谷。\r\n战战兢兢，如履薄冰。\r\n【注释】：　　（1）宛：小的样子。鸠：鸟名，似山鹊而小，短尾，俗名斑鸠。 　　\r\n　　（2）翰飞：高飞。戾：至。戾天，犹说“摩天”。 　　\r\n　　（3）先人：死去的祖先。 　　\r\n　　（4）明发：天亮。 　　\r\n　　（5）有：同“又”。 　　\r\n　　（6）齐圣：极其聪明智慧的人。 　　\r\n　　（7）温克：善于克制自己以保持温和、恭敬的仪态。 　　\r\n　　（8）壹醉：每饮必醉。富：盛、甚。 　　\r\n　　（9）又：通“佑”，保佑。 　　\r\n　　（10）中原：原中，田野之中。菽：豆。 　　\r\n　　（11）螟蛉：螟蛾的幼虫。 　　\r\n　　（12）蜾蠃（guǒ luǒ）：一种黑色的细腰土蜂，常捕捉螟蛉入巢，以养育其幼虫，古人误以为是代螟蛾哺养幼虫，故称养子为螟蛉义子。负：背。 　　\r\n　　（13）尔：你、你们，此指作者的兄弟。 　　\r\n　　（14）式：句首语气词。榖：善。似：借作“嗣”，继承。 　　\r\n　　（15）题（dì）：通“睇”，看。脊令：鸟名，通作“鶺鸰”，形似小鸡，常在水边捕食昆虫。 　　\r\n　　（16）载：则、且。 　　\r\n　　（17）斯：乃、则。迈：远行，行役。 　　\r\n　　（18）征：远行。 　　\r\n　　（19）忝（tiǎn）：辱没。所生：指父母。 　　\r\n　　（20）交交：鸟鸣声。一说是往来翻飞的样子。桑扈：鸟名，似鸽而小，青色，颈有花纹，俗名青雀。 　　\r\n　　（21）率：循、沿着。场：打谷场。 　　\r\n　　（22）填：通“瘨（diān）”，病。寡：贫。宜：犹“乃”。 　　\r\n　　（23）岸：诉讼。毛传：“岸，讼也。”马瑞辰《毛诗传笺通释》谓与“犴”通，犴，狱也。 　　\r\n　　（24）温温：和柔的样子。恭人：谦逊谨慎的人。 　　\r\n　　（25）惴（zhuì）惴：恐惧而警戒的样子。【译文】：　　小小斑鸠不住鸣，展翅高飞破苍旻。忧伤充满我内心，怀念祖先倍感亲。直到天明没入睡，想着父母在世情。 　　\r\n　　聪明智慧那种人，饮酒也能见沉稳。可是那些糊涂蛋，每饮必醉日日甚。请各自重慎举止，否则天不佑你们。 　　\r\n　　田野长满那豆菜，众人一起去采摘。螟蛉如若生幼子，蜾赢会把它背来。你们有儿我教育，继承祖先好风采。 　　\r\n　　看那小小的鶺鸰，边翻飞呀边欢鸣。天天在外我奔波，月月在外我远行。起早贪黑不停歇，不辱父母的英名。 　　\r\n　　小青雀叫叽叽叽，沿着谷场啄小米。自怜贫病更无依，连遇诉讼真可气。抓把米去占一卦，看我何时能吉利？ 　　\r\n　　温和恭谨那些人，就像聚集在树顶。担心害怕真警惕，就像深谷脚边近。心惊胆战太不安，就像踩上薄薄冰。【赏析】：　《毛诗序》说：“《小宛》，大夫刺幽王也。”郑笺又订正说：“亦当为厉王。”但从诗的内容来看，看不出和幽王或厉王有多大的关系，讽刺的意味也不突出。朱熹的《诗集传》就不同意他们的说法，认为“说者必欲为刺王之言，故其说穿凿破，无理尤甚”。他说这是一首“大夫遭时之乱，而兄弟相戒以免祸之诗”。朱熹看出前人解说的破绽而提出新说，这是可贵的。但细玩诗意，他仍没有理清作者与所述内容的关系，而后世的众多解诗者又多是在毛、郑、朱诸说之上修修补补，致使长期以来人们对这首诗没有真正搞清读懂。从诗篇所述的内容来看，作者可能是西周王朝的一个下级官吏。父母在世时，对他有良好的教育，家庭生活似乎还很富裕。可是父母去世之后，他的兄弟们违背了父母的教诲，一个个嗜酒如命、不务正业，致使家道衰败，甚至连自己的孩子也都弃养了。作者恪守着父母的教诲，终日为国事或家事操劳奔波，力图维系着家门的传统。但由于受到社会上各种邪恶势力的威逼和迫害，已力不从心。他贫病交加，并连遭诉讼，所以忧伤满怀，以至“惴惴小心”、“战战兢兢”地生活着，盼望有朝一日时来运转，家道复兴。在他“宜岸宜狱”之时，更是耿耿难眠、百感交集，既怀念死去的父母，又怨恨“壹醉日富”的兄弟，思前想后，感慨万端，因而写出了这首忧伤交织的抒情诗。它虽然不是什么“刺王”之作，但却反映了混乱、黑暗的社会生活的一个侧面，还是有其认识意义的。 　　\r\n　　全诗六章，章六句，而怀念父母的思想感情却或明或暗地贯穿于全诗中。首章直述怀念祖先、父母之情，这是疾痛惨怛的集中表现，也暗含着今不如昔的深切感慨。二章感伤兄弟们的纵酒，既有斥责，也有劝戒，暗示他们违背了父母的教育。三章言代兄弟们扶养幼子，教育他们长大继承祖业家风。四章述自己操劳奔波，以慰藉父母在天之灵。五章说明自己贫病交加，又吃了官司，表现出对命运难卜的焦虑。最后一章，总括了自己诚惶诚恐、艰难度日的心情。各章重点突出，语意恳切；全诗组织严密，层次分明。即使从语言的使用上来看，质朴而又整饬，在雅颂作品中是颇为别具一格的。 　　\r\n　　作者在表达自己的思想、抒发自己的感情时，虽然是以诉说为主，但并不是平铺直叙、直来直往，而是采取了意味深长的比兴手法，使读者感到作者的每章诗意都是在因物起兴、借景寄情。第一章以斑鸠的鸣叫、翰飞、戾天来反衬他处境的艰难和内心的忧伤；第二章以“齐圣”之人的“饮酒温克”来对比自己兄弟的“彼昏不知，壹醉日富”；第三章以“中原有菽，庶民采之；螟蛉有子，蜾蠃负之”来比喻自己代养兄弟们的幼子；第四章以鶺鸰的“载飞载鸣”来映衬自己“夙兴夜寐”地“斯迈”、“斯征”；第五章以“交交桑扈，率场啄粟”来象征自己“填寡”而又“岸狱”的心态和心情，都写得那么生动形象，贴切真实，耐人咀嚼和回味；至于第六章连用三个“如”字，更把自己“惴惴小心”、“战战兢兢”的心境描绘得形神兼备，真切感人。作者的感情是沉重的，但表现得却十分活脱、鲜明和生动，这在雅颂作品中也是别具特色的。 　　\r\n　　总之，《小宛》在内容主题上是今人比较难于索解的，但在艺术技巧上，却是比较优秀的。"
        },
        {
            "title": "小戎",
            "content": "小戎俴[1]收，五楘[2]梁輈[3]。\r\n游环胁驱，阴靷[4]鋈续。\r\n文茵畅毂，驾我骐馵[5]。\r\n言念君子，温其如玉。\r\n在其板屋，乱我心曲。\r\n四牡孔阜，六辔在手。\r\n骐骝是中，騧[6]骊是骖。\r\n龙盾之合，鋈以□[7]軜[8]。\r\n言念君子，温其在邑。\r\n方何为期？胡然我念之。\r\n俴驷孔群，厹[9]矛鋈镦。\r\n蒙伐有苑，虎韔[10]镂膺。\r\n交韔二弓，竹闭绲滕。\r\n言念君子，载寝载兴。\r\n厌厌良人，秩秩德音。"
        },
        {
            "title": "小明",
            "content": "明明上天，照临下土。\r\n我征徂西，至于艽野。\r\n二月初吉，载离寒暑。\r\n心之忧矣，其毒大苦。\r\n念彼共人，涕零如雨。\r\n岂不怀归，畏此罪罟。\r\n昔我往矣，日月方除。\r\n曷云其还，岁聿云莫。\r\n念我独兮，我事恐庶。\r\n心之忧矣，惮我不暇。\r\n念彼共人，睠睠怀顾。\r\n岂不怀归，畏此谴怒。\r\n昔我往矣，日月方奥。\r\n曷云其还，政事愈蹙。\r\n岁聿云莫，采萧获菽。\r\n心之忧矣，自诒伊戚。\r\n念彼共人，兴言出宿。\r\n岂不怀归，畏此反覆。\r\n嗟尔君子，无恒安处。\r\n靖共尔位，正直是与。\r\n神之听之，式榖以女。\r\n嗟二君子，无恒安处。\r\n靖共尔位，正直是与。\r\n神之听之，介尔景福。"
        },
        {
            "title": "小旻",
            "content": "旻天疾臧，敷于下士。\r\n谋犹回遹，何日斯沮。\r\n谋臧不从，不臧覆用。\r\n我视谋犹，亦孔之邛。\r\n潝潝訿訿，亦孔之哀。\r\n谋之其臧，则具是违。\r\n谋之不臧，则具是依。\r\n我视犹谋，伊于胡底。\r\n我龟既厌，不我告犹。\r\n谋父孔多，是用不集。\r\n发言盈庭，谁敢执其咎。\r\n如匪行迈谋，是用不得于道。\r\n哀哉为犹，匪先民是程，匪大犹是经。\r\n维尔言是听，维尔言是争。\r\n如彼筑室于道谋，是用不溃于成。\r\n过虽靡止，或圣或否。\r\n民虽靡膴，或哲或谋，或肃或艾。\r\n如彼泉流，无沦胥以败。\r\n不敢暴虎，不敢冯河。\r\n人知其一，莫知其他。\r\n战战兢兢，如临深渊，如履薄冰。"
        },
        {
            "title": "小弁",
            "content": "弁彼鸒斯，归飞提提。\r\n民莫不榖，我独于罹。\r\n何辜于天，我罪伊何。\r\n心之忧矣，云如之何。\r\n踧踧周道，鞠为茂草。\r\n我心忧伤，惄焉如捣。\r\n假寐永叹，维忧用老。\r\n心之忧矣，疢如疾首。\r\n维桑与梓，必恭敬止。\r\n靡瞻匪父，靡依匪母。\r\n不属于毛，不离于里。\r\n天之生我，我辰安在。\r\n菀彼柳斯，鸣蜩嘒嘒。\r\n有漼者渊，萑苇淠淠。\r\n譬彼舟流，不知所届。\r\n心之忧矣，不遑假寐。\r\n鹿斯之奔，维足伎伎。\r\n雉之朝雊，尚求其雌。\r\n譬彼坏木，疾用无枝。\r\n心之忧矣，宁莫之知。\r\n相彼投兔，尚或先之。\r\n行有死人，尚或墐之。\r\n君子秉心，微其忍之。\r\n心之忧矣，涕既陨之。\r\n君子信谗，如或酬之。\r\n君子不惠，不舒究之。\r\n伐木掎矣，析薪扡矣。\r\n舍彼有罪，予之佗矣。\r\n莫高匪山，莫浚匪泉。\r\n君子无易由言，耳属于垣。\r\n无逝我梁，无发我笱。\r\n我躬不阅，遑恤我后。"
        },
        {
            "title": "小毖",
            "content": "予其惩而，毖后患。\r\n莫予荓蜂，自求辛螫。\r\n肇允彼桃虫，拼飞维鸟。\r\n未堪家多难，予又集于蓼。"
        },
        {
            "title": "巷伯",
            "content": "萋兮斐兮，成是贝锦。\r\n彼谮人者，亦已大甚。\r\n哆兮侈兮，成是南箕。\r\n彼谮人者，谁適与谋。\r\n缉缉翩翩，谋欲谮人。\r\n慎尔言也，谓尔不信。\r\n捷捷幡幡，谋欲谮人。\r\n岂不尔受，既其女迁。\r\n骄人好好，劳人草草。\r\n苍天苍天，视彼骄人。\r\n矜此劳人。\r\n彼谮人者，谁適与谋。\r\n取彼谮人，投畀豺虎。\r\n豺虎不食，投畀有北。\r\n有北不受，投畀有昊。\r\n杨园之道，猗于亩丘。\r\n寺人孟子，作为此诗。\r\n凡百君子，敬而听之。"
        },
        {
            "title": "相鼠",
            "content": "相鼠有皮，人而无仪！人而无仪，不死何为？\r\n相鼠有齿，人而无止！人而无止[2]，不死何俟？\r\n相鼠有体，人而无礼！人而无礼，胡不遄死？"
        },
        {
            "title": "下武",
            "content": "下武维周，世有哲王，三后在天，王配于京。\r\n王配于京，世德作求，永言配命，成王之孚。\r\n成王之孚，下士之式，永言孝思，孝思维则。\r\n媚兹一人，应侯顺德，永言孝思，昭哉嗣服。\r\n昭兹来许，绳其祖武，於万斯年，受天之祜。\r\n受天之祜，四方来贺，於斯万年，不遐有佐。"
        },
        {
            "title": "下泉",
            "content": "冽彼下泉，浸彼苞稂。忾我寤叹，念彼周京。\r\n冽彼下泉，浸彼苞萧。忾我寤叹，念彼京周。\r\n冽彼下泉，浸彼苞蓍。忾我寤叹，念彼京师。\r\n芃芃[1]黍苗，阴雨膏之。四国有王，郇伯劳之。"
        },
        {
            "title": "隰有苌楚",
            "content": "隰有苌楚，猗傩其枝，夭之沃沃。乐子之无知。\r\n隰有苌楚，猗傩其华，夭之沃沃。乐子之无家。\r\n隰有苌楚，猗傩其实，夭之沃沃。乐子之无室。"
        },
        {
            "title": "隰桑",
            "content": "隰桑有阿，其叶有难，既见君子，其乐如何。\r\n隰桑有阿，其叶有沃，既见君子，云何不乐。\r\n隰桑有阿，其叶有幽，既见君子，德音孔胶。\r\n心乎爱矣，遐不谓矣，中心藏之，何日忘之。"
        },
        {
            "title": "蟋蟀",
            "content": "蟋蟀在堂，\r\n岁聿[1]其莫[2]。\r\n今我不乐，\r\n日月其除[3]。\r\n无已[4]大[5]康，\r\n职[6]思其居[7]。\r\n好乐无荒[8]，\r\n良士瞿瞿[9]。\r\n蟋蟀在堂，\r\n岁聿其逝。\r\n今我不乐，\r\n日月其迈。\r\n无已大康，\r\n职思其外。\r\n好乐无荒，\r\n良士蹶蹶。\r\n蟋蟀在堂，\r\n役车其休。\r\n今我不乐，\r\n日月其慆[10]。\r\n无已大康，\r\n职思其忧。\r\n好乐无荒，\r\n良士休休。"
        },
        {
            "title": "武",
            "content": "於皇武王，无竞维烈。\r\n允文文王，克开厥后。\r\n嗣武受之，胜殷遏刘，耆定尔功。"
        },
        {
            "title": "无衣",
            "content": "岂曰无衣七兮？不如子之衣，安且吉兮？\r\n岂曰无衣六兮？不如子之衣，安且燠兮？"
        },
        {
            "title": "无衣",
            "content": "岂曰无衣？与子同袍。\r\n王于兴师，修我戈矛，与子同仇！\r\n岂曰无衣？与子同泽。\r\n王于兴师，修我矛戟[1]，与子偕作！\r\n岂曰无衣？与子同裳。\r\n王于兴师，修我甲兵，与子偕行！"
        },
        {
            "title": "无羊",
            "content": "谁谓尔无羊，三百维群。\r\n谁谓尔无牛，九十其犉。\r\n尔羊来思，其角濈濈。\r\n尔牛来思，其耳湿湿。\r\n或降于阿，或饮于池，或寝于讹。\r\n尔牧来思，何蓑何笠，或负其糇。\r\n三十维物，尔牲则具。\r\n尔牧来思，以薪以蒸，以雌以雄。\r\n尔羊来思，矜矜兢兢，不骞不崩。\r\n麾之以肱，毕来既升。\r\n牧人乃梦，众维鱼矣。\r\n旐维旟矣，室家溱溱。"
        },
        {
            "title": "无将大车",
            "content": "无将大车，祇自尘兮。\r\n无思百忧，祇自疧兮。\r\n无将大车，维尘冥冥。\r\n无思百忧，不出於熲。\r\n无将大车，维尘雝兮。\r\n无思百忧，祇自重兮。"
        },
        {
            "title": "我行其野",
            "content": "我行其野，蔽芾其樗。\r\n昏姻之故，言就尔居。\r\n尔不我畜，复我邦家。\r\n我行其野，言采其蓫。\r\n昏姻之故，言就尔宿。\r\n尔不我畜，言归斯复。\r\n我行其野，言采其葍。\r\n不思旧姻，求尔新特。\r\n成不以富，亦祗以异。"
        },
        {
            "title": "我将",
            "content": "我将我享，维羊维牛，维天其右之。\r\n仪式刑文王之典，日靖四方。\r\n伊嘏文王，既右飨之。\r\n我其夙夜，畏天之威，于时保之。"
        },
        {
            "title": "文王有声",
            "content": "文王有声，遹骏有声，遹求厥宁，遹观厥成。\r\n文王烝哉。\r\n文王受命，有此武功，既伐于崇，作邑于丰。\r\n文王烝哉。\r\n筑城伊淢，作丰伊匹，匪棘其欲，遹追来孝。\r\n王后烝哉。\r\n王公伊濯，维丰之垣，四方攸同，王后维翰。\r\n王后烝哉。\r\n丰水东注，维禹之绩，四方攸同，皇王维辟。\r\n皇王烝哉。\r\n镐京辟癰，自西自东，自南自北，无思不服。\r\n皇王烝哉。\r\n考卜维王，宅是镐京，维龟正之，武王成之。\r\n武王烝哉。\r\n丰水有芑，武王岂不仕，诒厥孙谋，以燕翼子。\r\n武王烝哉。"
        },
        {
            "title": "文王",
            "content": "文王在上，於昭于天，周虽旧邦，其命维新。\r\n有周不显，帝命不时，文王陟降，在帝左右。\r\n亹亹文王，令闻不已，陈锡哉周，侯文王孙子。\r\n文王孙子，本支百世，凡周之士，不显亦世。\r\n世之不显，厥犹翼翼，思皇多士，生此王国。\r\n王国克生，维周之桢，济济多士，文王以宁。\r\n穆穆文王，於缉熙敬止，假哉天命，有商孙子。\r\n商之孙子，其丽不亿，上帝既命，侯于周服。\r\n侯服于周，天命靡常，殷士肤敏，裸将于京。\r\n厥作裸将，常服黼冔，王之荩臣，无念尔祖。\r\n无念尔祖，聿修厥德，永言配命，自求多福。\r\n殷之未丧师，克配上帝，宜鉴于殷，骏命不易。\r\n命之不易，无遏尔躬，宣昭义问，有虞殷自天。\r\n上天之载，无声无臭，仪刑文王，万邦作孚。"
        },
        {
            "title": "渭阳",
            "content": "我送舅氏，曰至渭阳。何以赠之？路车乘黄。\r\n我送舅氏，悠悠我思。何以赠之？琼瑰玉佩。"
        },
        {
            "title": "维天之命",
            "content": "维天之命，於穆不已。\r\n於乎不显，文王之德之纯。\r\n假以溢我，我其收之。\r\n骏惠我文王，曾孙笃之。"
        },
        {
            "title": "维清",
            "content": "维清缉熙，文王之典。\r\n肇禋，迄用有成，维周之祯。"
        },
        {
            "title": "菀柳",
            "content": "有菀者柳，不尚息焉，上帝甚蹈，无自昵焉。\r\n俾予靖之，后予极焉。\r\n有菀者柳，不尚愒焉，上帝甚蹈，无自瘵焉。\r\n俾予靖之，后予迈焉。\r\n有鸟高飞，亦傅于天，彼人之心，于何其臻。\r\n曷予靖之，居以凶矜。"
        },
        {
            "title": "宛丘",
            "content": "子之汤兮，宛丘之上兮。洵有情兮，而无望兮。\r\n坎其击鼓，宛丘之下。无冬无夏，值其鹭羽。\r\n坎其击缶，宛丘之道。无冬无夏，值其鹭翿[1]。"
        },
        {
            "title": "芄兰",
            "content": "芄兰之支，童子佩□[1]。虽则佩□[1]，能不我知？\r\n容兮遂兮，垂带悸兮。\r\n芄兰之叶，童子佩韘[2]。虽则佩韘，能不我甲？\r\n容兮遂兮，垂带悸兮。"
        },
        {
            "title": "萚兮",
            "content": "萚[1]兮萚兮，风其吹女。叔兮伯兮，倡予和女。\r\n萚兮萚兮，风其漂。叔兮伯兮，倡予要女。"
        },
        {
            "title": "兔爰",
            "content": "有兔爰爰，雉离于罗。我生之初，尚无为；\r\n我生之后，逢此百罹。尚寐，无吪[1]！\r\n有兔爰爰，雉离于罦[2]。我生之初，尚无造；\r\n我生之后，逢此百忧。尚寐，无觉！\r\n有兔爰爰，雉离于罿[3]。我生之初，尚无庸；\r\n我生之后，逢此百凶。尚寐，无聪！"
        },
        {
            "title": "兔罝",
            "content": "肃肃兔罝[1]，椓[2]之丁丁。\r\n赳赳武夫，公侯干城。\r\n肃肃兔罝[1]，施于中逵。\r\n赳赳武夫，公侯好仇。\r\n肃肃兔罝[1]，施于中林。\r\n赳赳武夫，公侯腹心。"
        },
        {
            "title": "彤弓",
            "content": "彤弓弨兮，受言藏兮。\r\n我有嘉宾，中心贶之。\r\n钟鼓既设，一朝飨之。\r\n彤弓弨兮，受言载兮。\r\n我有嘉宾，中心喜之。\r\n钟鼓既设，一朝右之。\r\n彤弓弨兮，受言櫜之。\r\n我有嘉宾，中心好之。\r\n钟鼓既设，一朝醻之。"
        },
        {
            "title": "庭燎",
            "content": "夜如何其。\r\n夜未央，庭燎之光。\r\n君子至止，鸾声将将。\r\n夜如何其。\r\n夜未艾，庭燎晣晣。\r\n君子至止，鸾声哕哕。\r\n夜如何其。\r\n夜乡晨，庭燎有煇。\r\n君子至止，言观其旂。"
        },
        {
            "title": "天作",
            "content": "天作高山，大王荒之。\r\n彼作矣，文王康之。\r\n彼徂矣，岐有夷之行。\r\n子孙保之。"
        },
        {
            "title": "天保",
            "content": "天保定尔，亦孔之固。\r\n俾尔单厚，何福不除。\r\n俾尔多益，以莫不庶。\r\n天保定尔，俾尔戬榖。\r\n罄无不宜，受天百禄。\r\n降尔遐福，维日不足。\r\n天保定尔，以莫不兴。\r\n如山入皋，如冈如陵。\r\n川之方至，以莫不增。\r\n吉蠲为饎，是用孝享。\r\n禴祠烝尝，于公先王。\r\n君曰卜尔，万寿无疆。\r\n神之吊矣，詒尔多福。\r\n民之质矣，日用饮食。\r\n群黎百姓，遍为尔德。\r\n如月之恒，如日之升。\r\n如南山之寿，不骞不崩。\r\n如松柏之茂，无不尔或承。"
        },
        {
            "title": "桃夭",
            "content": "桃之夭夭[1]，灼灼其华。\r\n之子于归[2]，宜其室家。\r\n桃之夭夭，有蕡[3]其实。\r\n之子于归，宜其家室。\r\n桃之夭夭，其叶蓁蓁。\r\n之子于归，宜其家人。\r\n【赏析】：　　这是一首祝贺年青姑娘出嫁的诗。据《周礼》云：“仲春，令会男女。”朱熹《诗集传》云：“然则桃之有华(花)，正婚姻之时也。”可见周代一般在春光明媚桃花盛开的时候姑娘出嫁，故诗人以桃花起兴，为新娘唱了一首赞歌。旧说如《毛序》等以为与后妃君王有关，为今人所不取。\r\n　　全诗分为三章。\r\n　　第一章以鲜艳的桃花比喻新娘的年青娇媚。自此以后用花、特别是用桃花来比美人的层出不穷，如魏阮籍《咏怀诗》之十三：“天天桃李花，灼灼有辉光。”唐崔护《都城南庄》：“去年今日此门中，人面桃花相映红。”宋陈师道《菩萨蛮》词：“玉腕枕香腮，桃花脸上开。”他们无不受到《诗经》这首诗的影响，只不过影响有大小，运用有巧妙而已。这里所写的是鲜嫩的桃花，纷纷绽蕊，而经过打扮的新嫁娘此刻既兴奋又羞涩，两颊飞红，真有人面桃花，两相辉映的韵味。诗中既写景又写人，情景交融，烘托了一股欢乐热烈的气氛。这种场面，即使在今天我们还能在农村的婚礼上看到。\r\n　　第二章则是表示对婚后的祝愿。桃花开后，自然结果。诗人说它的果子结得又肥又大，此乃象征着新娘早生贵子，养个白白胖胖的娃娃。第三章以桃叶的茂盛祝愿新娘家庭的兴旺发达。以桃树枝头的累累硕果和桃树枝叶的茂密成荫，来象征新嫁娘婚后生活的美满幸福，真是最美的比喻，最好的颂辞！朱熹《诗集传》认为每一章都是用的“兴”，固然有理，然细玩诗意，确是兴中有比，比兴兼用。全诗三章，每章都先以桃起兴，继以花、果、叶兼作比喻，极有层次：由花开到结果，再由果落到叶盛；所喻诗意也渐次变化，与桃花的生长相适应，自然浑成，融为一体。\r\n　　诗人在歌咏桃花之后，更以当时的口语，道出贺辞。第一章云：“之子于归，宜其室家。”也就是说这位姑娘要出嫁，和和美美成个家。第二、三章因为押韵关系，改为“家室”和“家人”，其实含义很少区别。古礼男以女为室，女以男为家，男女结合才组成家庭。女子出嫁，是组成家庭的开始。朱熹《诗集传》释云：“宜者，和顺之意。室谓夫妇所居，家谓一门之内。”实际上是说新婚夫妇的小家为室，而与父母等共处为家。今以现代语释为家庭，更易为一般读者所了解。"
        },
        {
            "title": "棠棣",
            "content": "棠棣之华，鄂不韡韡，凡今之人，莫如兄弟。\r\n死丧之威，兄弟孔怀，原隰裒矣，兄弟求矣。\r\n脊令在原，兄弟急难，每有良朋，况也求叹。\r\n兄弟阋于墙，外御其务，每有良朋，烝也无戎。\r\n丧乱既平，既安且宁，虽有兄弟，不如友生。\r\n傧尔笾豆，饮酒之饫，兄弟既具，和乐且孺。\r\n妻子好合，如鼓琴瑟，兄弟既翕，和乐且湛。\r\n宜尔家室，乐尔妻帑，是究是图，亶其然乎。"
        },
        {
            "title": "素冠",
            "content": "庶见素冠兮？棘人栾栾兮，劳心抟抟兮。\r\n庶见素衣兮？我心伤悲兮，聊与子同归。\r\n庶见素韠[1]兮？我心蕴结兮，聊与子如一。"
        },
        {
            "title": "崧高",
            "content": "崧高维岳，骏极于天，维岳降神，生甫及申。\r\n维申及甫，维周之翰，四国于蕃，四方于宣。\r\n亹亹申伯，王缵之事，于邑于谢，南国是式。\r\n王命召伯，定申伯之宅，登是南邦，世执是功。\r\n王命申伯，式是南邦，因是谢人，以作尔庸。\r\n王命召伯，彻申伯土田，王命傅御，迁其私人。\r\n申伯之功，召伯是营，有俶其城，寝庙既成。\r\n既成藐藐，王锡申伯，四牡蹻蹻，钩膺濯濯。\r\n王遣申伯，路车乘马，我图尔居，莫如南土。\r\n锡尔介圭，以作尔宝，往□[1]王舅，南土是保。\r\n申伯信迈，王饯于郿，申伯还南，谢于城归。\r\n王命召伯，彻申伯土疆，以峙其粻，式遄其行。\r\n申伯番番，既入于谢，徒御啴啴。\r\n周邦咸喜，戎有良翰。\r\n不显申伯，王之元舅，文武是宪。\r\n申伯之德，柔惠且直，揉此万邦，闻于四国。\r\n吉甫作诵，其诗孔硕，其风肆好，以赠申伯。"
        },
        {
            "title": "驷驖",
            "content": "驷驖[1]孔阜，六辔在手。公之媚子，从公于狩。\r\n奉时辰牡，辰牡孔硕。公曰左之，舍拔则获。\r\n游于北园，四马既闲。輶[2]车鸾镳，载猃歇骄。"
        },
        {
            "title": "四月",
            "content": "四月维夏，六月徂暑。\r\n先祖匪人，胡宁忍予。\r\n秋日凄凄，百卉具腓。\r\n乱离瘼矣，爰其适归。\r\n冬日烈烈，飘风发发。\r\n民莫不榖，我独何害。\r\n山有嘉卉，侯栗侯梅。\r\n废为残贼，莫知其尤。\r\n相彼泉水，载清载涿。\r\n我日构祸，曷云能榖。\r\n滔滔江汉，南国之纪。\r\n尽瘁以仕，宁莫我有。\r\n匪鹑匪鸢，翰飞戾天。\r\n匪鳣匪鲔，潜逃于渊。\r\n山有蕨薇，隰有杞桋。\r\n君子作歌，维以高哀。"
        },
        {
            "title": "四牡",
            "content": "四牡騑騑，周道倭迟。\r\n岂不怀归，王事靡盬，我心伤悲。\r\n四牡騑騑，嘽嘽骆马。\r\n岂不怀归，王事靡盬，不遑启处。\r\n翩翩者鵻，载飞载下。\r\n集于苞栩，王事靡盬，不遑将父。\r\n翩翩者鵻，载飞载止。\r\n集于苞杞，王事靡盬，不遑将母。\r\n驾彼四骆，载骤载駸。\r\n岂不怀归，是用作歌，将母来谂。"
        },
        {
            "title": "斯干",
            "content": "秩秩斯干，幽幽南山。\r\n如竹苞矣，如松茂矣。\r\n兄及弟矣，式相好矣，无相犹矣。\r\n似续妣祖，筑室百堵。\r\n西南其户，爰居爰处，爰笑爰语。\r\n约之阁阁，椓之蠹蠹。\r\n风雨攸除，鸟鼠攸去，君子攸芋。\r\n如跂斯翼，如矢斯棘，如鸟斯革，如翚斯飞。\r\n君子攸跻。\r\n殖殖其庭，有觉其楹。\r\n哙哙其正，哕哕其冥，君子攸宁。\r\n下莞上簟，乃安斯寝。\r\n乃寝乃兴，乃占我梦。\r\n吉梦维何，维熊维罴，维虺维蛇。\r\n大人占之，维熊维罴，男子之祥。\r\n维虺维蛇，女子之祥。\r\n乃生男子，载寝之床，载衣之裳，载弄之璋。\r\n其泣喤喤，朱芾斯皇，室家君王。\r\n乃生女子，载寝之地，载衣之裼，载弄之瓦。\r\n无非无仪，唯酒食是议，无父母诒罹。"
        },
        {
            "title": "思文",
            "content": "思文后稷，克配彼天。\r\n立我烝民，莫匪尔极。\r\n贻我来牟，帝命率育。\r\n无此疆尔界，陈常于时夏。"
        },
        {
            "title": "思齐",
            "content": "思齐大任，文王之母，思媚周姜，京室之妇。\r\n大姒嗣徽音，则百斯男。\r\n惠于宗公，神罔时怨，神罔时恫。\r\n刑于寡妻，至于兄弟，于御于家邦。\r\n雝雝在宫，肃肃在庙，不显亦临，无射亦保。\r\n肆戎疾不殄，烈假不瑕，不闻亦式，不谏亦入。\r\n肆成人有德，小子有造，古之人无「怿去忄右加攵」，誉\r\n髦斯士。"
        },
        {
            "title": "丝衣",
            "content": "丝衣其紑，载弁俅俅。\r\n自堂徂基，自羊徂牛。\r\n鼐鼎及鼐，兕觥其觩。\r\n旨酒思柔，不吴不敖，胡考之休。"
        },
        {
            "title": "硕人",
            "content": "硕人其颀，衣锦褧[1]衣。齐侯之子，卫侯之妻。\r\n东宫之妹，邢侯之姨，谭公维私。\r\n手如柔荑，肤如凝脂，领如蝤蛴，齿如瓠犀。\r\n螓首蛾眉，巧笑倩兮，美目盼兮。\r\n硕人敖敖，说于农郊。\r\n四牡有骄，朱幩[2]镳镳，翟茀[3]以朝。\r\n大夫夙退，无使君劳。\r\n河水洋洋，北流活活。\r\n施罛[4]濊濊[5]，鱣[6]鲔发发，葭菼[7]揭揭。\r\n庶姜孽孽，庶士有朅[8]。"
        },
        {
            "title": "黍离",
            "content": "彼黍离离，彼稷之苗。行迈靡靡，中心摇摇。\r\n知我者谓我心忧，不知我者谓我何求。\r\n悠悠苍天！此何人哉？\r\n彼黍离离，彼稷之穗。行迈靡靡，中心如醉。\r\n知我者谓我心忧，不知我者谓我何求。\r\n悠悠苍天！此何人哉？\r\n彼黍离离，彼稷之实。行迈靡靡，中心如噎。\r\n知我者谓我心忧，不知我者谓我何求。\r\n悠悠苍天！此何人哉？\r\n【注释】：　　1.黍 ：一种农作物，即糜子，子实去皮后叫黄米，有黏性，可以酿酒、做糕等。 \r\n　　2.离离：庄稼一行行排列的样子。 　　\r\n　　3.稷 ：谷子，一说高粱。 　　\r\n　　4.行迈：道上走。行：道。迈，行。 　　\r\n　　5.靡靡：迟迟、缓慢的样子。 　　\r\n　　6.中心：内心； 　　\r\n　　7.摇摇：心神不宁。 　　\r\n　　8.谓：说。 　　\r\n　　9.悠悠：遥远的样子。 　　\r\n　　10.此何人哉：这（指故国沦亡的凄凉景象）是谁造成的呢？ 　　\r\n　　11.实：籽粒。 　　\r\n　　12.噎 ：食物塞住咽喉，这里指哽咽。【译文】：　　那糜子一行行地排列,那高粱生出苗儿来。缓慢地走着,心中恍惚不安。了解我的人说我有忧愁,不了解我的人说我有所求。遥远的的苍天啊,这都是谁造成的呢? 　　\r\n　　那糜子一行行地排列,那高粱抽出穗儿来。缓慢地走着,心中如酒醉般昏昏沉沉。了解我的人说我有忧愁,不了解我的人说我有所求。遥远的的苍天啊,这都是谁造成的呢? 　　\r\n　　那糜子一行行地排列,那高粱结出粒儿来。缓慢地走着,心中难过，哽咽难言。了解我的人说我有忧愁,不了解我的人说我有所求。遥远的苍天啊,这都是谁造成的呢?【赏析】：　　这首诗在抒发对西周灭亡的沉痛时，首先出现的是生长茂盛的农作物，而庄稼生长的地方曾是宗周的宗庙公室。这种沧海桑田的巨大变化，自然使诗人陷人悲哀之中，行进的脚步变得迟缓。三章反复出现“行迈靡靡”的诗句，用脚步的迟缓引出心情的沉痛。 　　\r\n　　这首诗采用的是递进式的写景抒情笔法。出现的景物依次是“彼稷之苗”、“彼稷之穗”、“彼稷之实”，农作物的部位暗合农作物的生长过程：先有苗、再有穗、最后有了颗粒。作者抒发沉痛之情时，依次是“中心摇摇”、“中心如醉”、“中心如噎”，变得越来越强烈，也更加痛苦。 　　\r\n　　作者忧国忧民，伤时悯乱，最后向天发问：这种历史悲剧是谁造成的，由谁来承担西周灭亡的历史责任，诗的作者非常清楚。他不把问题的答案明确说出，而是采用质问的方式，所产生的艺术效果更加强烈，并给读者留下思考的空间。"
        },
        {
            "title": "叔于田",
            "content": "叔于田，巷无居人。\r\n岂无居人？不如叔也。洵美且仁。\r\n叔于狩，巷无饮酒。\r\n岂无饮酒？不如叔也。洵美且好。\r\n叔适野，巷无服马。\r\n岂无服马？不如叔也。洵美且武。"
        },
        {
            "title": "式微",
            "content": "式微[1]，式微！胡不归？\r\n微君之故，胡为乎中露！\r\n式微，式微！胡不归？\r\n微君之躬，胡为乎泥中！"
        },
        {
            "title": "时迈",
            "content": "时迈其邦，昊天其子之，实序有周。\r\n薄言震之，莫不震叠。\r\n怀柔百神，及河乔岳。\r\n允王维后，明昭有周，式序在位。\r\n载戢干戈，载櫜弓矢。\r\n我求懿德，肆于时夏，允王保之。"
        },
        {
            "title": "十月之交",
            "content": "十月之交，朔日辛卯。\r\n日有食之，亦孔之丑。\r\n彼月而微，此日而微。\r\n今此下民，亦孔之哀。\r\n日月告凶，不用其行。\r\n四国无政，不用其良。\r\n彼月而食，则维其常。\r\n此日而食，于何不臧。\r\n烨烨震电，不宁不令。\r\n百川沸腾，山冢崒崩。\r\n高岸为谷，深谷为陵。\r\n哀今之人，胡憯莫惩。\r\n皇父卿士，番维司徒。\r\n家伯维宰，仲允膳夫。\r\n棸子内史，蹶维趣马。\r\n楀维师氏，艳妻煽方处。\r\n抑此皇父，岂日不时。\r\n胡为我作，不卿我谋。\r\n彻我墙屋，田卒汙莱。\r\n曰予不戕，礼则然矣。\r\n皇父孔圣，作都于向。\r\n择三有事，亶侯多藏。\r\n不慭遗一老，俾守我王。\r\n择有车马，以居徂向。\r\n黾勉从事，不敢告劳。\r\n无罪无孽，谗口嚣嚣。\r\n下民之孽，匪降自天。\r\n噂沓背憎，职竞由人。\r\n悠悠我里，亦孔之痗。\r\n四方有羡，我独居忧。\r\n民莫不逸，我独不敢休。\r\n天命不彻，我不敢效我友自逸。"
        },
        {
            "title": "十亩之间",
            "content": "十亩之间兮，桑者闲闲兮，行与子还兮。\r\n十亩之外兮，桑者泄泄兮，行与子逝兮。"
        },
        {
            "title": "鸤鸠",
            "content": "鸤[1]鸠在桑，其子七兮。淑人君子，其仪一兮。\r\n其仪一兮，心如结兮。\r\n鸤鸠在桑，其子在梅。淑人君子，其带伊丝。\r\n其带伊丝，其弁伊骐。\r\n鸤鸠在桑，其子在棘。淑人君子，其仪不忒。\r\n其仪不忒，正是四国。\r\n鸤鸠在桑，其子在榛。淑人君子，正是国人。\r\n正是国人，胡不万年？"
        },
        {
            "title": "生民",
            "content": "厥初生民，时维姜嫄。\r\n生民如何，克禋克祀，以弗无子。\r\n履帝武敏歆，攸介攸止。\r\n载震载夙，载生载育，时维后稷。\r\n诞弥厥月，先生如达。\r\n不坼不副，无菑无害。\r\n以赫厥灵，上帝不宁。\r\n不康禋祀，居然生子。\r\n诞寘之隘巷，牛羊腓字之。\r\n诞寘之平林，会伐平林。\r\n诞寘之寒冰，鸟覆翼之。\r\n鸟乃去矣，后稷呱矣。\r\n实覃实訏，厥声载路。\r\n诞实匍匐，克岐克嶷，以就口食。\r\n蓺之荏菽，荏菽旆旆。\r\n禾役穟穟，麻麦幪幪，瓜瓞唪唪。\r\n诞后稷之穑，有相之道。\r\n茀厥丰草，种之黄茂。\r\n实方实苞，实种实褎，实发实秀，实坚实好，实颖实粟。\r\n即有邰家室。\r\n诞降嘉种，维秬维秠，维糜维芑。\r\n恒之秬秠，是获是亩。\r\n恒之糜芑，是任是负。\r\n以归肇祀。\r\n诞我祀如何，或舂或揄，或簸或蹂。\r\n释之叟叟，烝之浮浮。\r\n载谋载惟，取萧祭脂，取羝以軷。\r\n载燔载烈，以兴嗣岁。\r\n卬盛于豆，于豆于登。\r\n其香始升，上帝居歆。\r\n胡臭亶时，后稷肇祀。\r\n庶无罪悔，以迄于今。"
        },
        {
            "title": "苕之华",
            "content": "苕之华，芸其黄矣。\r\n心之忧矣，维其伤矣。\r\n苕之华，其叶青青。\r\n知我如此，不如无生。\r\n牂羊坟首，三星在罶。\r\n人可以食，鲜可以饱。"
        },
        {
            "title": "裳裳者华",
            "content": "裳裳者华，其叶湑兮。\r\n我觏之子，我心写兮。\r\n我心写兮，是以有誉处兮。\r\n裳裳者华，芸其黄矣。\r\n我觏之子，维其有章矣。\r\n维其有章矣，是以有庆矣。\r\n裳裳者华，或黄或白。\r\n我觏之子，乘其四骆。\r\n乘其四骆，六辔沃若。\r\n左之左之，君子宜之。\r\n右之右之，君子有之。\r\n维其有之，是以似之。"
        },
        {
            "title": "山有枢",
            "content": "山有枢，隰有榆。子有衣裳，弗曳弗娄。\r\n子有车马，弗驰弗驱。宛其死矣，他人是愉。\r\n山有栲，隰有杻[1]。子有廷内，弗洒弗扫。\r\n子有钟鼓，弗鼓弗考。宛其死矣，他人是保。\r\n山有漆，隰有栗。子有酒食，何不日鼓瑟？\r\n且以喜乐，且以永日。宛其死矣，他人入室。"
        },
        {
            "title": "黍苗",
            "content": "芃芃黍苗，阴雨膏之，悠悠南行，召伯劳之。\r\n我任我辇，我车我牛，我行既集，盖云归哉。\r\n我徒我御，我师我旅，我行既集，盖云归处。\r\n肃肃谢功，召伯营之，烈烈征师，召伯成之。\r\n原隰既平，泉流既清，召伯有成，王心则宁。"
        },
        {
            "title": "山有扶苏",
            "content": "山有扶苏，隰有荷华。不见子都，乃见狂且。\r\n山有乔松，隰有游龙。不见子充，乃见狡童。"
        },
        {
            "title": "桑中",
            "content": "爰采唐矣？沫之乡矣。云谁之思？美孟姜矣。\r\n期我乎桑中，要我乎上宫，送我乎淇之上矣。\r\n爰采麦矣？沫之北矣。云谁之思？美孟弋矣。\r\n期我乎桑中，要我乎上宫，送我乎淇之上矣。\r\n爰采葑矣？沫之东矣。云谁之思？美孟庸矣。\r\n期我乎桑中，要我乎上宫，送我乎淇之上矣。"
        },
        {
            "title": "桑柔",
            "content": "菀彼桑柔，其下侯旬，捋采其刘。\r\n瘼此下民，不殄心忧。\r\n仓兄填兮，倬彼昊天，宁不我矜。\r\n四牡骙骙，旟旐有翩，乱生不夷，靡国不泯。\r\n民靡有黎，具祸以烬，於乎有哀，国步斯频。\r\n国步蔑资，天不我将，靡所止疑，云徂何往。\r\n君子实维，秉心无竞，谁生厉阶，至今为梗。\r\n忧心慇慇，念我图宇，我生不辰，逢天僤怒。\r\n自西徂东，靡所定处，多我觏痻，孔棘我圉。\r\n为谋为毖，乱况斯削，告尔忧恤，诲尔序爵。\r\n谁能执热，逝不以濯，其何能淑，载胥及溺。\r\n如彼溯风，亦孔之僾，民有肃心，荓云不逮。\r\n好是稼穑，力民代食，稼穑维宝，代食维好。\r\n天降丧乱，灭我立王，蟊降此贼，稼穑卒痒。\r\n哀恫中国，具赘卒荒，靡有旅力，以念穹苍。\r\n维此惠君，民人所瞻，秉心宣犹，考慎其相。\r\n维彼不顺，自独俾臧，自有肺肠，俾民卒狂。\r\n瞻彼中林，甡甡其鹿，朋友以谮，不胥以榖。\r\n人亦有言，进退维谷。\r\n维此圣人，瞻言百里，维彼愚人，覆狂以喜。\r\n匪言不能，胡斯畏忌。\r\n维此良人，弗求弗迪，维彼忍心，是顾是复。\r\n民之贪乱，宁为荼毒。\r\n大风有隧，有空大谷，维此良人，作为式榖。\r\n维彼不顺，征以中垢。\r\n大风有隧，贪人败类，听分则对，诵言如醉。\r\n匪用其良，覆俾我悖。\r\n嗟尔朋友，予岂不知而作，入彼飞虫，时亦弋获。\r\n既之阴女，反予来赫。\r\n民之罔极，职凉善背，为民不利，如云不克。\r\n民之回遹，职竞用力。\r\n民之未戾，职盗为寇，凉曰不可，覆背善詈。\r\n虽曰匪予，既作尔歌。"
        },
        {
            "title": "桑扈",
            "content": "交交桑扈，有莺其羽，君子乐胥，受天之祜。\r\n交交桑扈，有莺其领，君子乐胥，万邦之屏。\r\n之屏之翰，百辟为宪，不戢不难，受福不那。\r\n兕觥其觩，旨酒思柔，彼交匪敖，万福来求。"
        },
        {
            "title": "汝墳",
            "content": "遵彼汝墳[1]，伐其条枚；\r\n未见君子，惄[2]如调饥。\r\n遵彼汝墳，伐其条肄；\r\n既见君子，不我遐弃。\r\n鲂鱼赪[3]尾，王室如燬[4]；\r\n虽然如燬，父母孔迩。"
        },
        {
            "title": "日月",
            "content": "日居月诸，照临下土。\r\n乃如之人兮，逝不古处？\r\n胡能有定？宁不我顾。\r\n日居月诸，下土是冒。\r\n乃如之人兮，逝不相好。\r\n胡能有定？宁不我报。\r\n日居月诸，出自东方。\r\n乃如之人兮，德音无良。\r\n胡能有定？俾也可忘。\r\n日居月诸，东方自出。\r\n父兮母兮，畜我不卒。\r\n胡能有定？报我不述。"
        },
        {
            "title": "鹊巢",
            "content": "维鹊有巢，维鸠居之；\r\n之子于归，百两御之。\r\n维鹊有巢，维鸠方之；\r\n之子于归，百两将之。\r\n维鹊有巢，维鸠盈之；\r\n之子于归，百两成之。"
        },
        {
            "title": "泉水",
            "content": "毖彼泉水，亦流于淇。有怀于卫，靡日不思。\r\n娈彼诸姬，聊与之谋。\r\n出宿于□[1]，饮饯于祢，女子有行，远父母兄弟。\r\n问我诸姑，遂及伯姊。\r\n出宿于干，饮饯于言。载脂载辖，还车言迈。\r\n遄臻于卫，不瑕有害？\r\n我思肥泉，兹之永叹。思须与漕，我心悠悠。\r\n驾言出游，以写我忧。"
        },
        {
            "title": "权舆",
            "content": "於我乎，夏屋渠渠。今也每食无馀。\r\n于嗟乎，不承权舆。\r\n於我乎，每食四簋。今也每食不饱。\r\n于嗟乎，不承权舆。"
        },
        {
            "title": "丘中有麻",
            "content": "丘中有麻，彼留子嗟。彼留子嗟，将其来施施。\r\n丘中有麦，彼留子国。彼留子国，将其来食。\r\n丘中有李，彼留之子。彼留之子，贻我佩玖。"
        },
        {
            "title": "清人",
            "content": "清人在彭，驷介旁旁。二矛重英，河上乎翱翔。\r\n清人在消，驷介镳镳。二矛重乔，河上乎逍遥。\r\n清人在轴，驷介陶陶。左旋右抽，中军作好。"
        },
        {
            "title": "清庙",
            "content": "於穆清庙，肃雝显相。\r\n济济多士，秉文之德。\r\n对越在天，骏奔走在庙。\r\n不显不承，无射于人斯。"
        },
        {
            "title": "青蝇",
            "content": "营营青蝇，止于樊，岂弟君子，无信谗言。\r\n营营青蝇，止于棘，谗人罔极，交乱四国。\r\n营营青蝇，止于榛，谗人罔极，构我二人。"
        },
        {
            "title": "溱洧",
            "content": "溱与洧，方涣涣兮。士与女，方秉蕑[1]兮。\r\n女曰观乎？士曰既且，且往观乎？\r\n洧之外，洵訏[2]且乐。\r\n维士与女，伊其相谑，赠之以勺药。\r\n溱与洧，浏其清矣。士与女，殷其盈兮。\r\n女曰观乎？士曰既且，且往观乎？\r\n洧之外，洵訏且乐。\r\n维士与女，伊其将谑，赠之以勺药。"
        },
        {
            "title": "巧言",
            "content": "悠悠昊天，曰父母且。\r\n无罪无辜，乱如此幠。\r\n昊天已威，予慎无罪。\r\n昊天泰幠，予慎无辜。\r\n乱之初生，僭始既涵。\r\n乱之又生，君子信谗。\r\n君子如怒，乱庶遄沮。\r\n君子如祉，乱庶遄已。\r\n君子屡盟，乱是用长。\r\n君子信盗，乱是用暴。\r\n盗言孔甘，乱是用餤。\r\n匪其止共，维王之邛。\r\n奕奕寝庙，君子作之。\r\n秩秩大猷，圣人莫之。\r\n他人有心，予忖度之。\r\n躍躍毚兔，遇犬获之。\r\n荏染柔木，君子树之。\r\n往来行言，心焉数之。\r\n蛇蛇硕言，出自口矣。\r\n巧言如簧，颜之厚矣。\r\n彼何人斯，居河之麋。\r\n无拳无勇，职为乱阶。\r\n既微且尰，尔勇伊何。\r\n为犹将多，尔居徒几何。"
        },
        {
            "title": "墙有茨",
            "content": "墙有茨，不可扫也。中冓[1]之言，不可道也。\r\n所可道也，言之丑也。\r\n墙有茨，不可襄也。中冓之言，不可详也。\r\n所可详也，言之长也。\r\n墙有茨，不可束也。中冓之言，不可读也。\r\n所可读也，言之辱也。"
        },
        {
            "title": "潜",
            "content": "猗与漆沮，潜有多鱼。\r\n有鳣有鲔，鲦鲿鰋鲤。\r\n以享以祀，以介景福。"
        },
        {
            "title": "褰裳",
            "content": "子惠思我，褰裳涉溱。\r\n子不我思，岂无他人？狂童之狂也且！\r\n子惠思我，褰裳涉洧。\r\n子不我思，岂无他士？狂童之狂也且！"
        },
        {
            "title": "淇奥",
            "content": "瞻彼淇奥，绿竹猗猗。\r\n有匪君子，如切如磋，如琢如磨。\r\n瑟兮僴[1]兮，赫兮咺[2]兮，有匪君子，终不可谖兮！\r\n瞻彼淇奥，绿竹青青。\r\n有匪君子，充耳琇[3]莹，会弁如星。\r\n瑟兮僴兮，赫兮咺兮，有匪君子，终不可谖兮！\r\n瞻彼淇奥，绿竹如箦。\r\n有匪君子，如金如锡，如圭如璧。\r\n宽兮绰兮，猗重较兮，善戏谑兮，不为虐兮！"
        },
        {
            "title": "祈父",
            "content": "祈父，予王之爪牙，胡转予于恤，靡所止居。\r\n祈父，予王之爪士，胡转予于恤，靡所「厂氐」止。\r\n祈父，亶不聪，胡转予于恤，有母之尸饔。"
        },
        {
            "title": "七月",
            "content": "七月流火，九月授衣。\r\n一之日觱发，二之日栗烈。\r\n无衣无褐，何以卒岁？\r\n三之日于耜，四之日举趾。\r\n同我妇子，馌[1]彼南亩，田畯[2]至喜！\r\n七月流火，九月授衣。\r\n春日载阳，有鸣仓庚。\r\n女执懿筐，遵彼微行，爰求柔桑？\r\n春日迟迟，采蘩祁祁。\r\n女心伤悲，殆及公子同归。\r\n七月流火，八月萑苇。\r\n蚕月条桑，取彼斧斨[3]，\r\n以伐远扬，猗彼女桑。\r\n七月鸣鵙[4]，八月载绩。\r\n我朱孔阳，为公子裳。\r\n四月秀葽[5]，五月鸣蜩。\r\n八月其获，十月陨箨。\r\n一之日于貉，取彼狐狸，为公子裘。\r\n二之日其同，载缵武功。\r\n言私其豵[6]，献豜[7]于公。\r\n五月斯螽动股，六月莎鸡振羽。\r\n七月在野，八月在宇，九月在户，\r\n十月蟋蟀，入我床下。\r\n穹窒熏鼠，塞向墐[8]户。\r\n嗟我妇子，曰为改岁，入此室处。\r\n六月食郁及薁[9]，七月烹葵及菽。\r\n八月剥枣，十月获稻。\r\n为此春酒，以介眉寿。\r\n七月食瓜，八月断壶，九月叔苴，\r\n采荼薪樗，食我农夫。\r\n九月筑场圃，十月纳禾稼。\r\n黍稷重穋[10]，禾麻菽麦。\r\n嗟我农夫，我稼既同，上入执宫功。\r\n昼尔于茅，宵尔索綯[11]。\r\n亟其乘屋，其始播百谷。\r\n二之日凿冰冲冲，三之日纳于凌阴。\r\n四之日其蚤，献羔祭韭。\r\n九月肃霜，十月涤场。\r\n朋酒斯飨，曰杀羔羊。\r\n跻彼公堂，称彼兕觥：万寿无疆！"
        },
        {
            "title": "破斧",
            "content": "既破我斧，又缺我斨[1]。周公东征，四国是皇。\r\n哀我人斯，亦孔之将。\r\n既破我斧，又缺我錡[2]。周公东征，四国是吪[3]。\r\n哀我人斯，亦孔之嘉。\r\n既破我斧，又缺我銶[4]。周公东征，四国是遒。\r\n哀我人斯，亦孔之休。"
        },
        {
            "title": "匏有苦叶",
            "content": "匏有苦叶，济有深涉。深则厉，浅则揭。\r\n有渳[1]济盈，有鷕[2]雉鸣。济盈不濡轨，雉鸣求其牡。\r\n雝雝[3]鸣雁，旭日始旦。士如归妻，迨冰未泮。\r\n招招舟子，人涉卬[4]否。人涉卬[4]否，卬[4]须我友。"
        },
        {
            "title": "泮水",
            "content": "思乐泮水，薄采其芹，鲁侯戾止，言观其旂。\r\n其旂茷茷，鸾声哕哕，无小无大，从公于迈。\r\n思乐泮水，薄采其藻，鲁侯戾止，其马蹻蹻。\r\n其马蹻蹻，其音昭昭，载色载笑，匪怒伊教。\r\n思乐泮水，薄采其茆，鲁侯戾止，在泮饮酒。\r\n既饮旨酒，永锡难老，顺彼长道，屈此群丑。\r\n穆穆鲁侯，敬明其德，敬慎威仪，维民之则。\r\n允文允武，昭假烈祖，靡有不孝，自求伊祜。\r\n明明鲁侯，克明其德，既作泮宫，淮夷攸服。\r\n矫矫虎臣，在泮献馘，淑问如皋陶，在泮嫌囚。\r\n济济多士，克广德心，桓桓于征，狄彼东南。\r\n烝烝皇皇，不吴不扬，不告于讻，在泮献功。\r\n角弓其觩，束矢其搜，戎车孔博，徒御无斁。\r\n既克淮夷，孔淑不逆，式固尔犹，淮夷卒获。\r\n翩彼飞鸮，集于泮林，食我桑黮，怀我好音。\r\n憬彼淮夷，来献其琛，元龟象齿，大赂南金。"
        },
        {
            "title": "女曰鸡鸣",
            "content": "女曰鸡鸣，士曰昧旦。子兴视夜，明星有烂。\r\n将翱将翔，弋凫与雁。\r\n弋言加之，与子宜之。宜言饮酒，与子偕老。\r\n琴瑟在御，莫不静好。\r\n知子之来之，杂佩以赠之。知子之顺之，杂佩以问之。\r\n知子之好之，杂佩以报之。"
        },
        {
            "title": "南有嘉鱼",
            "content": "南有嘉鱼，烝然罩罩，君子有酒，嘉宾式燕以乐。\r\n南有嘉鱼，烝然汕汕，君子有酒，嘉宾式燕以衎。\r\n南有樛木，甘瓠累之，君子有酒，嘉宾式燕绥之。\r\n翩翩者鵻，烝然来思，君子有酒，嘉宾式燕又思。"
        },
        {
            "title": "南山有臺",
            "content": "南山有臺，北山有菜。\r\n乐只君子，邦家之基。\r\n乐只君子，万寿无期。\r\n南山有桑，北山有杨。\r\n乐只君子，邦家之光。\r\n乐只君子，万寿无疆。\r\n南山有杞，北山有李。\r\n乐只君子，民之父母。\r\n乐只君子，德音不已。\r\n南山有栲，北山有杻。\r\n乐只君子，遐不眉寿。\r\n乐只君子，德音是茂。\r\n南山有枸，北山有楰。\r\n乐只君子，遐不黄耇。\r\n乐只君子，保艾尔后。"
        },
        {
            "title": "南山",
            "content": "南山崔崔，雄狐绥绥。鲁道有荡，齐子由归。\r\n既曰归止，曷又怀止？\r\n葛屦五两，冠緌[1]双止。鲁道有荡，齐子庸止。\r\n既曰庸止，曷又从止？\r\n兿[2]麻如之何？衡从其亩。\r\n取妻如之何？必告父母。\r\n既曰告止，曷又鞫止？\r\n析薪如之何？匪斧不克。\r\n取妻如之何？匪媒不得。\r\n既曰得止，曷又极止？"
        },
        {
            "title": "那",
            "content": "猗与那与，置我鞉鼓。\r\n奏鼓简简，衎我烈祖。\r\n汤孙奏假，绥我思成。\r\n鞉鼓渊渊，嘒嘒管声。\r\n既和且平，依我磬声。\r\n於赫汤孙，穆穆厥声。\r\n庸鼓有斁，万舞有奕。\r\n我有嘉客，亦不夷怿。\r\n自古在昔，先民有作。\r\n温恭朝夕，执事有恪。\r\n顾予烝尝，汤孙之将。"
        },
        {
            "title": "墓门",
            "content": "墓门有棘，斧以斯之。夫也不良，国人知之。\r\n知而不已，谁昔然矣。\r\n墓门有梅，有枭萃止。夫也不良，歌以讯之。\r\n讯予不顾，颠倒思予。"
        },
        {
            "title": "闵予小子",
            "content": "闵予小子，遭家不造，嬛嬛在疚。\r\n於乎皇考，永世克孝。\r\n念兹皇祖，陟降庭止。\r\n维予小子，宿夜敬止。\r\n於乎皇王，继序思不忘。"
        },
        {
            "title": "民劳",
            "content": "民亦劳止，汔可小康，惠此中国，以绥四方。\r\n无纵诡随，以谨无良，式遏寇虐，憯不畏明。\r\n柔远能迩，以定我王。\r\n民亦劳止，汔可小休，惠此中国，以为民逑。\r\n无纵诡随，以谨惽怓，式遏寇虐，无俾民忧。\r\n无弃尔劳，以为王休。\r\n民亦劳止，汔可小息，惠此京师，以绥四国。\r\n无纵诡随，以谨罔极，式遏寇虐，无俾作慝。\r\n敬慎威仪，以近有德。\r\n民亦劳止，汔可小愒，惠此中国，俾民忧泄。\r\n无纵诡随，以谨丑厉，式遏寇虐，无俾正败。\r\n戎虽小子，而式弘大。\r\n民亦劳止，汔可小安，惠此中国，国无有残。\r\n无纵诡随，以谨缱绻，式遏寇虐，无俾正反。\r\n王欲玉女，是用大谏。\r\n【注释】：1、汔（弃qì）：乞，求。《郑笺》：“汔，几也。”\r\n2、诡随：不怀好意。王引之《经义述闻》卷七：“诡随，谓谲诈欺谩之人也。”\r\n3、寇虐：抢劫残害行为。俞樾《群经平议》：“言为寇虐者，必遏止之，不以其高明而畏之也。”\r\n4、憯（惨cǎn）：曾。《毛传》：“憯，曾也。”\r\n5、柔：《通释》：“按能与柔义相近。柔之义为安之善，能亦安也善也。”\r\n6、逑（求qiú）：《毛传》：“逑，合也。”《郑笺》：“逑，聚也。”\r\n7、惛怓（昏挠hūnnáo）：朝政纷乱。《郑笺》：“惛怓，犹喧哗也，谓好争者也。”\r\n8、劳：《郑笺》：“劳，犹功也。”\r\n9、休：《尔雅·释言》：“休，庆也。”\r\n10、罔极：《集传》：“罔极，为恶无穷极之人也。”\r\n11、慝（特tè）：邪恶。\r\n12、有德：《集传》：“有德，有德之人也。”\r\n13、愒（憩qì）：通“憩”，休息。\r\n14、厉：《郑笺》：“厉，恶也。”\r\n15、正：王引之《经义述闻》卷七：“正，当读为政。寇虐之徒，败坏国政，遏之则政不败矣。”\r\n16、戎：汝。《郑笺》：“戎，犹女（汝）也。式，用也。弘，犹广也。”\r\n17、缱绻（遣犬qiǎnquǎn）：喻朝政纷乱不顺。《集传》：“缱绻，小人之团结其君者也。”\r\n18、玉女：玉：好，爱。女：汝，你。阮元《王欲玉女解》：“诗言玉女者，畜女也。畜女者，好女也。好女者，臣悦君也。召穆公言：王乎，我正惟欲好女畜女，不得不用大谏也。”\r\n19、大：意为郑重。【译文】：　　人民实在太劳苦，但求可以稍安康。爱护京城老百姓，安抚诸侯定四方。诡诈欺骗莫纵任，谨防小人行不良。掠夺暴行应制止，不怕坏人手段强。远近人民都爱护，安我国家保我王。\r\n　　人民实在太劳苦，但求可以稍休息。爱护京城老百姓，可使人民聚一起。诡诈欺骗莫纵任，谨防歹人起奸计。掠夺暴行应制止，莫使人民添忧戚。不弃前功更努力，为使君王得福气。\r\n　　人民实在太劳苦，但求可以喘口气。爱护京师老百姓，安抚天下四方地。诡诈欺骗莫纵容，反覆小人须警惕。掠夺暴行应制止，莫让邪恶得兴起。仪容举止要谨慎，亲近贤德正自己。\r\n　　人民实在太劳苦，但求可以歇一歇。爱护京师老百姓，人民忧愁得发泄。诡诈欺骗莫纵任，警惕丑恶防奸邪。掠夺暴行应制止，莫使国政变恶劣。你虽年轻经历浅，作用巨大很特别。\r\n　　人民实在太劳苦，但求可以稍舒服。爱护京师老百姓，国家安定无残酷。诡诈欺骗莫纵任，小人巴结别疏忽。掠夺暴行应制止，莫使政权遭颠覆。衷心爱戴你君王，大力劝谏为帮助。【赏析】：　　《民劳》一诗，《毛诗序》以为“召穆公刺厉王也”，郑笺云：“厉王，成王七世孙也，时赋敛重数，徭役繁多，人民劳苦，轻为奸宄，强陵弱，众暴寡，作寇害，故穆公刺之。”朱熹《诗集传》则以为“乃同列相戒之词耳，未必专为刺王而发”。严粲《诗缉》也说：“旧说以此诗‘戎虽小子’及《板》诗‘小子’皆指王。小子，非君臣之辞，今不从。二诗皆戒责同僚，故称小子耳。”朱熹等宋代经学家每不从汉儒之说，自立新义，时有创见，但涉及君臣关系问题，却反而比汉儒保守。其实，正如范处义《诗补传》所说：“古者君臣相尔女(汝)，本示亲爱。小子，则年少之通称。故周之《颂》、《诗》、《诰》、《命》，皆屡称‘小子’，不以为嫌。是诗及《板》、《抑》以厉王为‘小子’，意其及位不久，年尚少，已昏乱如此。故《抑》又谓‘未知臧否’，则其年少可知矣。穆公谓王虽小子，而用事甚广，不可忽也。”朱、严之说实不足为训，《毛诗序》无误。\r\n　　本篇共五章，每章十句，均为标准的四言句，句式整齐，结构谨严。各章互相比较一下，可以发现，第一句皆同，第二句仅末字互相不同，第三句除第三章外余四章皆同，第四句皆不同，第五句皆同，第六句后两字不同，第七句皆同，第八句、第九句皆不同，第十句除第四章、第五章外余三章第一字均为“以”。这样的句式结构，具有明显的重章叠句趋势，本是《国风》中常见的一种基本格式，但在《大雅》中居然也有板有眼地出现，确实令人有些奇怪。不过说怪也没什么好怪，《大雅》虽以赋为主，但它与《国风)在艺术手法上还是有一定联系的，《凫鹥》、《泂酌》两篇不也是复沓式结构吗？只是《民劳》一诗篇幅要长得多，五章反覆申说，意味尤为深长，令人咀嚼不尽。\r\n　　诗一开头，就说人民已经很劳苦了，庶几可以稍稍休息了。姚际恒评曰：“开口说民劳，便已凄楚；‘汔可小康’，亦安于时运而不敢过望之辞。曰‘可’者，又见唯此时可为，他日恐将不及也，亦危之之词。”(《诗经通论》)很能抓住要害。接着“惠此中国，以绥四方”，是说要以京畿为重，抚爱国中百姓，使四境得以安定；“无纵诡随，以谨无良”，是说不要受那些奸狡诡诈之徒的欺骗，听信他们的坏话。第二、三、四、五章的“以为民逑”、“以绥四国”、“俾民忧泄”、“国无有残”与“以谨惛怓”、“以谨罔极”、“以谨丑厉”、“以谨缱绻”，也是围绕恤民、保京、防奸、止乱几个方面不惜重言之。陈子展说：“盖诗人已豫见厉王溃灭，故不觉其言之丁宁而沉痛也。”(《诗经直解》)诚然。至于为什么每章都有“无纵诡随”一句放在“式遏寇虐”一句前面，钟惺是这样解释的：“未有不媚王而能虐民者，此等机局，宜参透之。”(《评点诗经》)但比他更早，严粲就这样分析过：“无良、惛怓、罔极、丑厉、缱绻，皆极小人之情状，而总之以诡随。盖小人之媚君子，其始皆以诡随入之，其终无所不至，孔子所谓佞人殆也。”(《诗缉》)其实，说穿了，抨击小人蒙蔽君主而作恶，无非是刺国王不明无能的一个障眼法。不便直斥君主，便拿君主周围的小人开刀，自古皆然。"
        },
        {
            "title": "沔水",
            "content": "沔彼流水，朝宗于海。\r\n鴥彼飞隼，载飞载止。\r\n嗟我兄弟，邦人诸友。\r\n莫肯念乱，谁无父母。\r\n沔彼流水，其流汤汤。\r\n鴥彼飞隼，载飞载扬。\r\n念彼不迹，载起载行。\r\n心之忧矣，不可弭忘。\r\n鴥彼飞隼，率彼中陵。\r\n民之讹言，宁莫之惩。\r\n我友敬矣，谗言其兴。"
        },
        {
            "title": "绵蛮",
            "content": "绵蛮黄鸟，止于丘阿，道之去远，我劳如何。\r\n饮之食之，教之诲之，命彼后车，谓之载之。\r\n绵蛮黄鸟，止于丘隅，岂敢惮行，畏不能趋。\r\n饮之食之，教之诲之，命彼后车，谓之载之。\r\n绵蛮黄鸟，止于丘侧，岂敢惮行，畏不能极。\r\n饮之食之，教之诲之，命彼后车，谓之载之。"
        },
        {
            "title": "氓",
            "content": "氓之蚩蚩，抱布贸丝。匪来贸丝，来即我谋。\r\n送子涉淇，至于顿丘。匪我愆期，子无良媒。\r\n将子无怒，秋以为期。\r\n乘彼垝垣，以望复关。不见复关，泣涕涟涟。\r\n既见复关，载笑载言。尔卜尔筮，体无咎言。\r\n以尔车来，以我贿迁。\r\n桑之未落，其叶沃若。于嗟鸠兮，无食桑葚；\r\n于嗟女兮，无与士耽。士之耽兮，犹可说也；\r\n女之耽兮，不可说也。\r\n桑之落矣，其黄而陨。自我徂尔，三岁食贫。\r\n淇水汤汤，渐车帷裳。女也不爽，士贰其行。\r\n士也罔极，二三其德。\r\n三岁为妇，靡室劳矣；夙兴夜寐，靡有朝矣。\r\n言既遂矣，至于暴矣。兄弟不知，咥其笑矣。\r\n静言思之，躬自悼矣。\r\n及尔偕老，老使我怨。淇则有岸，隰则有泮。\r\n总角之宴，言笑晏晏。信誓旦旦，不思其反。\r\n反是不思，亦已焉哉！"
        },
        {
            "title": "旄丘",
            "content": "旄丘之葛兮，何诞之节兮！叔兮伯兮，何多日也？\r\n何其处也？必有与也！何其久？必有以也！\r\n狐裘蒙戎，匪车不东。叔兮伯兮，靡所与同。\r\n琐兮尾兮，流离之子。叔兮伯兮，□[1]如充耳。"
        },
        {
            "title": "绿衣",
            "content": "绿兮衣兮，绿衣黄里。\r\n心之忧矣，曷维其已！\r\n绿兮衣兮，绿衣黄裳。\r\n心之忧矣，曷维其亡！\r\n绿兮丝兮，女所治兮。\r\n我思古人，俾无訧[1]兮！\r\n絺[2]兮绤[3]兮，凄其以风。\r\n我思古人，实获我心！"
        },
        {
            "title": "鹿鸣",
            "content": "呦呦鹿鸣，食野之苹。\r\n我有嘉宾，鼓瑟吹笙。\r\n吹笙鼓簧，承筐是将。\r\n人之好我，示我周行。\r\n呦呦鹿鸣，食野之蒿。\r\n我有嘉宾，德音孔昭。\r\n视民不恌，君子是则是效。\r\n我有旨酒，嘉宾式燕以敖。\r\n呦呦鹿鸣，食野之芩。\r\n我有嘉宾，鼓瑟鼓琴。\r\n鼓瑟鼓琴，和乐且湛。\r\n我有旨酒，以燕乐嘉宾之心。"
        },
        {
            "title": "卢令",
            "content": "卢令令，其人美且仁。\r\n卢重环，其人美且鬈。\r\n卢重鋂[1]，其人美且偲[2]。"
        },
        {
            "title": "六月",
            "content": "六月栖栖，戎车既饬，四牡騤騤，载是常服。\r\n玁狁孔炽，我是用急，王于出征，以匡王国。\r\n比物四骊，闲之维则，维此六月，既成我服。\r\n我服既成，于三十里，王于出征，以佐天子。\r\n四牡修广，其大有顒，薄伐玁狁，以奏肤公。\r\n有严有翼，共武之服，共武之服，以定王国。\r\n玁狁匪茹，整居焦获，侵镐及方，至于泾阳。\r\n织文鸟章，白旆中央，元戎十乘，以先启行。\r\n戎也既安，如輊如轩，四牡既佶，既佶且闲。\r\n薄伐玁狁，至于大原，文武吉甫，万邦为宪。\r\n吉甫燕喜，既多受祉，来归自镐，我行永久。\r\n饮御诸友，炰鳖脍鲤，侯谁在矣，张仲孝友。"
        },
        {
            "title": "灵台",
            "content": "经始灵台，经之营之，庶民攻之，不日克之。\r\n经始勿亟，庶民子来。\r\n王在灵囿，麀鹿攸伏，麀鹿濯濯，白鸟翯翯。\r\n王在灵沼，於牣鱼跃。\r\n虡业维枞，贲鼓维镛，於论钟鼓，於乐辟癰。\r\n於论钟鼓，於乐辟癰，鼍鼓逢逢，矇瞍奏公。"
        },
        {
            "title": "麟之趾",
            "content": "麟之趾，振振公子，于嗟麟兮。\r\n麟之定，振振公姓，于嗟麟兮。\r\n麟之角，振振公族，于嗟麟兮。"
        },
        {
            "title": "烈祖",
            "content": "嗟嗟烈祖，有秩斯祜。\r\n申锡无疆，及尔斯所。\r\n既载清酤，赉我思成。\r\n亦有和羹，既戒既平。\r\n鬷假无言，时靡有争。\r\n绥我眉寿，黄耇无疆。\r\n约軝错衡，八鸾鶬鶬。\r\n以假以享，我受命溥将。\r\n自天降康，丰年穰穰。\r\n来假来飨，降福无疆。\r\n顾予烝尝，汤孙之将。"
        },
        {
            "title": "烈文",
            "content": "烈文辟公，锡兹祉福。\r\n惠我无疆，子孙保之。\r\n无封靡于尔邦，维王其崇之。\r\n念兹戎功，继序其皇之。\r\n无竞维人，四方其训之。\r\n不显维德，百辟其刑之。\r\n於乎前王不忘。"
        },
        {
            "title": "蓼萧",
            "content": "彼蓼萧兮，零露湑兮。\r\n既见君子，我心写兮。\r\n燕笑语兮，是以有誉处兮。\r\n蓼彼萧兮，零露瀼瀼。\r\n既见君子，为龙为光。\r\n其德不爽，寿考不忘。\r\n蓼彼萧兮，零露泥泥。\r\n既见君子，孔燕岂弟。\r\n宜兄宜弟，令德寿岂。\r\n蓼彼萧兮，零露浓浓。\r\n既见君子，鞗革沖沖。\r\n和鸾雝雝，万福攸同。"
        },
        {
            "title": "蓼莪",
            "content": "蓼蓼者莪，匪莪伊蒿。\r\n哀哀父母，生我劬劳。\r\n蓼蓼者莪，匪莪伊蔚。\r\n哀哀父母，生我劳瘁。\r\n瓶之罄矣，维罍之耻。\r\n鲜民之生，不如死之久矣。\r\n无父何怙，无母何恃。\r\n出则衔恤，入则靡至。\r\n父兮生我，母兮鞠我。\r\n拊我畜我，长我育我。\r\n顾我复我，出入腹我。\r\n欲报之德，昊天罔极。\r\n南山烈烈，飘风发发。\r\n民莫不榖，我独何害。\r\n南山律律，飘风弗弗。\r\n民莫不谷，我独不卒。"
        },
        {
            "title": "良耜",
            "content": "畟畟良耜，俶载南亩。\r\n播厥百谷，实函斯活。\r\n或来瞻女，载筐及筥。\r\n其饟伊黍，其笠伊纠。\r\n其镈斯赵，以薅荼蓼。\r\n荼蓼朽止，黍稷茂止。\r\n或之挃挃，积之栗栗。\r\n其崇如墉，其比如栉，以开百室。\r\n百室盈止，妇子宁止。\r\n杀时犉牡，有捄其角。\r\n以似以续，续古之人。"
        },
        {
            "title": "狼跋",
            "content": "狼跋其胡，载踬其尾。公孙硕肤，赤舄几几。\r\n狼踬其尾，载跋其胡。公孙硕肤，德音不瑕！"
        },
        {
            "title": "赉",
            "content": "文王既勤止，我应受之。\r\n敷时绎思，我徂维求定。\r\n时周之命，於绎思。"
        },
        {
            "title": "绵",
            "content": "绵绵瓜瓞。\r\n民之初生，自土沮漆。\r\n古公亶父，陶复陶穴，未有家室。\r\n古公亶父，来朝走马。\r\n率溪水浒，至于岐下。\r\n爰及姜女，聿来胥宇。\r\n周原膴膴，堇荼如饴。\r\n爰始爰谋，爰契我龟。\r\n曰止曰时，筑室于兹。\r\n迺慰迺止，迺左迺右。\r\n迺疆迺理，迺宣迺亩。\r\n自西徂东，周爰执事。\r\n乃召司空，乃召司徒，俾立室家。\r\n其绳则直，缩版以载，作庙翼翼。\r\n捄之陾陾，度之薨薨。\r\n筑之登登，削屡冯冯。\r\n百堵皆兴，鼛鼓弗胜。\r\n迺立皋门，皋门有伉。\r\n迺立应门，应门将将。\r\n迺立冢土，戎丑攸行。\r\n肆不殄厥愠，亦不陨厥问。\r\n柞棫拔矣，行道兑矣。\r\n混夷帨矣，维其喙矣。\r\n虞芮质厥成，文王蹶厥生。\r\n予曰有疏附，予曰有先後。\r\n予曰有奔奏，予曰有御侮。"
        },
        {
            "title": "頍弁",
            "content": "有頍者弁，实维伊何，尔酒既旨，尔殽既嘉。\r\n岂伊异人，兄弟匪他，茑与女萝，施于松柏。\r\n未见君子，忧心奕奕，既见君子，庶几说怿。\r\n有頍者弁，实维何期，尔酒既旨，尔殽既时。\r\n岂伊异人，兄弟具来，茑与女萝，施于松上。\r\n未见君子，忧心怲怲，既见君子，庶几有臧。\r\n有頍者弁，实维在首，尔酒既旨，尔殽既阜。\r\n岂伊异人，兄弟甥舅，如彼雨雪，先集维霰。\r\n死丧无日，无几相见，乐酒今夕，君子维宴。"
        },
        {
            "title": "考槃",
            "content": "考槃[1]在涧，硕人之宽。独寤寐言，永矢弗谖。\r\n考槃在阿，硕人之薖[2]。独寤寐歌，永矢弗过。\r\n考槃在陆，硕人之轴。独寤寐宿，永矢弗告。"
        },
        {
            "title": "凯风",
            "content": "凯风自南，吹彼棘心。棘心夭夭，母氏劬劳。\r\n凯风自南，吹彼棘薪。母氏甚善，我无令人。\r\n爰有寒泉？在浚之下。有子七人，母氏劳苦。\r\n睍睆[1]黄鸟，载好其音。有子七人，莫慰母心。"
        },
        {
            "title": "君子阳阳",
            "content": "君子阳阳，左执簧，右招我由房，其乐只且！\r\n君子陶陶，左执翿[1]，右招我由敖，其乐只且！"
        },
        {
            "title": "君子偕老",
            "content": "君子偕老，副笄六珈。\r\n委委佗佗，如山如河，象服是宜。\r\n子之不淑，云如之何？\r\n玼[1]兮玼兮，其之翟也。鬒[2]发如云，不屑髢[3]也；\r\n玉之瑱[4]也，象之揥[5]也，扬且之皙也。\r\n胡然而天也？胡然而帝也？\r\n瑳[6]兮瑳兮，其之展也，蒙彼绉絺[7]，是绁袢也。\r\n子之清扬，扬且之颜也。\r\n展如之人兮，邦之媛也！"
        },
        {
            "title": "卷阿",
            "content": "有卷者阿，飘风自南。\r\n岂弟君子，来游来歌，以矢其音。\r\n伴奂尔游矣，优游尔休矣。\r\n岂弟君子，俾尔弥尔性，似先公酋矣。\r\n尔士宇昄矣，亦孔之厚矣。\r\n岂弟君子，俾尔弥尔性，百神尔主矣。\r\n尔受命长矣，岪禄尔康矣。\r\n岂弟君子，俾尔弥尔性，纯嘏尔常矣。\r\n有冯有翼，有孝有德，以引以翼。\r\n岂弟君子，四方为则。\r\n颙颙卬卬，如圭入璋，令闻令望。\r\n岂弟君子，四方为纲。\r\n凤皇于飞，翙翙其羽，亦集爰止。\r\n蔼蔼王多吉士，维君子使，媚于天子。\r\n凤皇于飞，翙翙其羽，亦傅于天。\r\n蔼蔼王多吉人，维君子命，媚于庶人。\r\n凤皇鸣矣，于彼高冈，梧桐生矣，于彼朝阳。\r\n菶菶萋萋，雝雝喈喈。\r\n君子之车，既庶且多，君子之马，既闲且驰。\r\n矢歌不多，维以遂歌。"
        },
        {
            "title": "九罭",
            "content": "九罭[1]之鱼，鳟、鲂。我觏之子，衮衣绣裳。\r\n鸿飞遵渚，公归无所，於女信处。\r\n鸿飞遵陆，公归不复，於女信宿。\r\n是以有衮衣兮，无以我公归兮，无使我心悲兮。"
        },
        {
            "title": "君子于役",
            "content": "君子于役，不知其期，曷至哉？\r\n鸡栖于埘，日之夕矣，羊牛下来。\r\n君子于役，如之何勿思！\r\n君子于役，不日不月，曷其有佸[1]？\r\n鸡栖于桀，日之夕矣，羊牛下括。\r\n君子于役，苟无饥渴！"
        },
        {
            "title": "敬之",
            "content": "敬之敬之，天维显思。\r\n命不易哉，无曰高高在上。\r\n陟降厥士，日监在兹。\r\n维予小子，不聪敬止。\r\n日就月将，学有缉熙于光明。\r\n佛时仔肩，示我显德行。"
        },
        {
            "title": "駉",
            "content": "駉駉牡马，在坰之野。\r\n薄言駉者，有驈有皇。\r\n有骊有黄，以车彭彭。\r\n思无疆，思马斯臧。\r\n駉駉牡马，在坰之野。\r\n薄言駉者，有騅有駓。\r\n有骍有騏，以车伾伾。\r\n思无期，思马斯才。\r\n駉駉牡马，在坰之野。\r\n薄言駉者，有驒有骆。\r\n有駵有雒，以车绎绎。\r\n思无斁，思马斯作。\r\n駉駉牡马，在坰之野。\r\n薄言駉者，有駰有騢。\r\n有驔有鱼，以车祛祛。\r\n思无邪，思马斯徂。"
        },
        {
            "title": "泂酌",
            "content": "泂酌彼行潦，挹彼注兹，可以餴饎。\r\n岂弟君子，民之父母。\r\n泂酌彼行潦，挹彼注兹，可以濯罍。\r\n岂弟君子，民之攸归。\r\n泂酌彼行潦，挹彼注兹，可以濯溉。\r\n岂弟君子，民之攸墍。"
        },
        {
            "title": "菁菁者莪",
            "content": "菁菁者莪，在彼中阿，既见君子，乐且有仪。\r\n菁菁者莪，在彼中沚，既见君子，我心则喜。\r\n菁菁者莪，在彼中陵，既见君子，锡我百朋。\r\n汎汎杨舟，载沉载浮，既见君子，我心则休。"
        },
        {
            "title": "节南山",
            "content": "节彼南山，维石岩岩。\r\n赫赫师尹，民具尔瞻。\r\n忧心如惔，不敢戏谈。\r\n国既卒斩，何用不监。\r\n节彼南山，有实其猗。\r\n赫赫师尹，不平谓何。\r\n天方荐瘥，丧乱弘多。\r\n民言无嘉，憯莫惩嗟。\r\n尹氏大师，维周之氐。\r\n秉国之均，四方是维。\r\n天子是毗，俾民不迷。\r\n不吊昊天，不宜空我师。\r\n弗躬弗亲，庶民弗信。\r\n弗问弗仕，勿罔君子。\r\n式夷式已，无小人殆。\r\n琐琐姻亚，则无膴仕。\r\n昊天不傭，降此鞫讻。\r\n昊天不惠，降此大戾。\r\n君子如届，俾民心阕。\r\n君子如夷，恶怒是违。\r\n不吊昊天，乱靡有定。\r\n式月斯生，俾民不宁。\r\n忧心如酲，谁秉国成。\r\n不自为政，卒劳百姓。\r\n驾彼四牡，四牡项领。\r\n我瞻四方，蹙蹙靡所骋。\r\n方茂尔恶，相尔矛矣。\r\n既夷既怿，如相酬矣。\r\n昊天不平，我王不宁。\r\n不惩其心，覆怨其正。\r\n家父作诵，以究王讻。\r\n式讹尔心，以畜万邦。"
        },
        {
            "title": "狡童",
            "content": "彼狡童兮，不与我言兮。\r\n维子之故，使我不能餐兮。\r\n彼狡童兮，不与我食兮。\r\n维子之故，使我不能息兮。"
        },
        {
            "title": "角弓",
            "content": "騂騂角弓，翩其反矣，兄弟昏姻，无胥远矣。\r\n尔之远兮，民胥然兮，尔之教兮，民胥效兮。\r\n此令兄弟，绰绰有裕，不令兄弟，交相为瘉。\r\n民之无良，相怨一方，受爵不让，至于已斯亡。\r\n老马反为驹，不顾其后，如食宜，如酌孔取。\r\n毋教猱升木，如涂涂附，君子有徽，小人与属。\r\n雨雪瀌瀌，见晛曰消，莫肯下遗，式居娄骄。\r\n雨雪浮浮，见晛曰流，如蛮如髦，我是用忧。"
        },
        {
            "title": "椒聊",
            "content": "椒聊之实，蕃衍盈升。\r\n彼其之子，硕大无朋。椒聊且，远条且。\r\n椒聊之实，蕃衍盈掬。\r\n彼其之子，硕大且笃。椒聊且，远条且。"
        },
        {
            "title": "将仲子",
            "content": "将仲子兮，无逾我里，无折我树杞。\r\n岂敢爱之？畏我父母。\r\n仲可怀也，父母之言亦可畏也。\r\n将仲子兮，无逾我墙，无折我树桑。\r\n岂敢爱之？畏我诸兄。\r\n仲可怀也，诸兄之言亦可畏也。\r\n将仲子兮，无逾我园，无折我树檀。\r\n岂敢爱之？畏人之多言。\r\n仲可怀也，人之多言亦可畏也。"
        },
        {
            "title": "樛木",
            "content": "南有樛[1]木，葛藟[2]系之。\r\n乐只君子，福履绥之。\r\n南有樛[1]木，葛藟[2]荒之。\r\n乐只君子，福履将之。\r\n南有樛[1]木，葛藟[2]萦之。\r\n乐只君子，福履成之。"
        },
        {
            "title": "江有汜",
            "content": "江有汜，之子归，不我以！\r\n不我以，其后也悔。\r\n江有渚，之子归，不我与！\r\n不我与，其后也处。\r\n江有沱，之子归，不我过！\r\n不我过，其啸也歌。"
        },
        {
            "title": "江汉",
            "content": "江汉浮浮，武夫滔滔，匪安匪游，淮夷来求。\r\n既出我车，既设我旟，匪安匪舒，淮夷来铺。\r\n江汉汤汤，武夫洸洸，经营四方，告成于王。\r\n四方既平，王国庶定，时靡有争，王心载宁。\r\n江汉之浒，王命召虎，式辟四方，彻我疆土。\r\n匪疚匪棘，王国来极，于疆于理，至于南海。\r\n王命召虎，来旬来宣，文武受命，召公维翰。\r\n无曰予小子，召公是似，肇敏戎公，用锡尔祉。\r\n釐尔圭瓒，秬鬯一卣，告于文人，锡山土田。\r\n于周受命，自召祖命，虎拜稽首，天子万年。\r\n虎拜稽首，对扬王休，作召公考，天子万寿。\r\n明明天子，令闻不已，矢其文德，洽此四国。"
        },
        {
            "title": "渐渐之石",
            "content": "渐渐之石，维其高矣，山川悠远，维其劳矣。\r\n武人东征，不皇朝矣。\r\n渐渐之石，维其卒矣，山川悠远，曷其没矣。\r\n武人东征，不皇出矣。\r\n有豕白蹢，烝涉波矣，月离于毕，俾滂沱矣。\r\n武人东征，不皇他矣。"
        },
        {
            "title": "蒹葭",
            "content": "蒹葭苍苍，白露为霜。所谓伊人，在水一方。\r\n溯洄从之，道阻且长；溯游从之，宛在水中央。\r\n蒹葭凄凄，白露未晞[1]。所谓伊人，在水之湄。\r\n溯洄从之，道阻且跻；溯游从之，宛在水中坻。\r\n蒹葭采采，白露未已，所谓伊人，在水之涘[2]。\r\n溯洄从之，道阻且右；溯游从之，宛在水中沚[3]。"
        },
        {
            "title": "假乐",
            "content": "假乐君子，显显令德，宜民宜人，受禄于天。\r\n保右命之，自天申之。\r\n干禄百福，子孙千亿，穆穆皇皇，宜君宜王。\r\n不愆不忘，率由旧章。\r\n威仪抑抑，德音秩秩，无怨无恶，率由群匹。\r\n受禄无疆，四方之纲。\r\n之纲之纪，燕及朋友，百辟卿士，媚于天子。\r\n不解于位，民之攸墍。"
        },
        {
            "title": "既醉",
            "content": "既醉以酒，既饱以德，君子万年，介尔景福。\r\n既醉以酒，尔殽既将，君子万年，介尔景明。\r\n昭明有融，高朗令终，令终有俶，公尸嘉告。\r\n其告维何，笾豆静嘉，朋友攸摄，摄以威仪。\r\n威仪孔时，君子有孝子，孝子不匮，永锡尔类。\r\n其类维何，家室之壶，君子万年，永锡祚胤。\r\n其胤维何，天被尔禄，君子万年，景明有仆。\r\n其仆维何，釐尔女士，釐尔女士，从以子孙。"
        },
        {
            "title": "吉日",
            "content": "吉日维戊，既伯既祷。\r\n田车既好，四牡孔阜。\r\n升彼大阜，从其群丑。\r\n吉日庚午，既差我马。\r\n兽之所同，麀鹿麌麌。\r\n漆沮之从，天子之所。\r\n瞻彼中原，其祁孔有。\r\n儦儦俟俟，或群或友。\r\n悉率左右，以燕天子。\r\n既张我弓，既挟我矢。\r\n发彼小豝，殪此大兕。\r\n以域宾客，且以酌醴。"
        },
        {
            "title": "击鼓",
            "content": "击鼓其镗，踊跃用兵。土国城漕，我独南行。\r\n从孙子仲，平陈与宋。不我以归，忧心有忡。\r\n爰居爰处？爰丧其马？于以求之？于林之下。\r\n死生契阔，与子成说。执子之手，与子偕老。\r\n于嗟阔兮，不我活兮。于嗟洵兮，不我信兮。"
        },
        {
            "title": "黄鸟",
            "content": "交交黄鸟，止于棘。谁从穆公？子车奄息。\r\n维此奄息，百夫之特。临其穴，惴惴其栗。\r\n彼苍者天，歼我良人。如可赎兮，人百其身！\r\n交交黄鸟，止于桑。谁从穆公？子车仲行。\r\n维此仲行，百夫之防。临其穴，惴惴其栗。\r\n彼苍者天，歼我良人。如可赎兮，人百其身！\r\n交交黄鸟，止于楚。谁从穆公？子车鍼虎。\r\n维此鍼虎，百夫之御。临其穴，惴惴其栗。\r\n彼苍者天，歼我良人。如可赎兮，人百其身！"
        },
        {
            "title": "黄鸟",
            "content": "黄鸟黄鸟，无集于□，无啄我粟。\r\n此邦之人，不我肯毂。\r\n言旋言归，复我邦族。\r\n黄鸟黄鸟，无集于桑，无啄我粱。\r\n此邦之人，莫可与明。\r\n言旋言归，复我诸兄。\r\n黄鸟黄鸟，无集于栩，无啄我黍。\r\n此邦之人，不可于处。\r\n言旋言归，复我诸父。"
        },
        {
            "title": "鸡鸣",
            "content": "鸡既鸣矣，朝既盈矣。匪鸡则鸣，苍蝇之声。\r\n东方明矣，朝既昌矣。匪东方则明，月出之光。\r\n虫飞薨薨，甘与子同梦。会且归矣，无庶予子憎。"
        },
        {
            "title": "皇矣",
            "content": "皇矣上帝，临下有赫，监观四方，求民之莫。\r\n维此二国，其政不获，维必四国，爰究爰度。\r\n上帝耆之，憎其式廓，乃眷西顾，此维于宅。\r\n作之屏之，其菑其翳，修之平之，其灌其栵。\r\n启之辟之，其柽其椐，攘之剔之，其檿其柘。\r\n帝迁明德，串夷载路，天立厥配，受命既固。\r\n帝省其山，柞棫斯拔，松柏斯兑。\r\n帝作邦作对，自大伯王季，维此王季，因心则友。\r\n则友其兄，则笃其庆，载锡之光。\r\n受禄无丧，奄有四方。\r\n维此王季，帝度其心，貊其德音。\r\n其德克明，克明克类，克长克君。\r\n王此大邦，克顺克比，比于文王，其德靡悔。\r\n既受帝祉，施于孙子。\r\n帝谓文王，无然畔援，无然歆羡，诞先登于岸。\r\n密人不恭，敢距大邦，侵阮徂共。\r\n王赫斯怒，援整其旅，以按徂旅。\r\n以笃于周祜，以对于天下。\r\n依其在京，侵自阮疆，陟我高冈。\r\n无矢我陵，我陵我阿，无饮我泉，我泉我池。\r\n度其鲜原，居岐之阳，在渭之将。\r\n万邦之方，下民之王。\r\n帝谓文王，予怀明德，不大声以色，不长夏以革。\r\n不知不识，顺帝之则。\r\n帝谓文王，询尔仇方，同尔兄弟。\r\n以尔钩援，与尔临冲，以伐崇墉。\r\n临冲闲闲，崇墉言言，执讯连连，攸馘安安。\r\n是类是祃，是致是附，四方以无侮。\r\n临冲茀茀，崇墉仡仡。\r\n是伐是肆，是绝是忽，四方以无拂。"
        },
        {
            "title": "皇皇者华",
            "content": "皇皇者华，于彼原隰，駪駪征夫，每怀靡及。\r\n我马维驹，六辔如濡，载驰载驱，周爰咨诹。\r\n我马维骐，六辔如丝，载驰载驱，周爰咨谋。\r\n我马维骆，六辔沃若，载驰载驱，周爰咨度。\r\n我马维骃，六辔既均，载驰载驱，周爰咨询。"
        },
        {
            "title": "桓",
            "content": "绥万邦，屡丰年。\r\n天命匪解。\r\n桓桓武王，保有厥土。\r\n于以四方，克定厥家。\r\n於昭于天，皇以间之。"
        },
        {
            "title": "还",
            "content": "子之还兮，遭我乎峱[1]之间兮。\r\n并驱从两肩兮，揖我谓我儇兮。\r\n子之茂兮，遭我乎峱之道兮。\r\n并驱从两牡兮，揖我谓我好兮。\r\n子之昌兮，遭我乎峱之阳。\r\n并驱从两狼兮，揖我谓我臧兮。"
        },
        {
            "title": "瓠叶",
            "content": "幡幡瓠叶，采之亨之，君子有酒，酌言尝之。\r\n有兔斯首，炮之燔之，君子有酒，酌言献之。\r\n有兔斯首，燔之炙之，君子有酒，酌言酢之。\r\n有兔斯首，燔之炮之，君子有酒，酌言酬之。"
        },
        {
            "title": "侯人",
            "content": "彼侯人兮，何戈与殳。彼其之子，三百赤芾。\r\n维鹈在梁，不濡其翼。彼其之子，不称其服。\r\n维鹈在梁，不濡其咮[1]。彼其之子，不遂其媾。\r\n荟兮蔚兮，南山朝隮[2]。婉兮娈兮，季女斯饥。"
        },
        {
            "title": "鸿雁",
            "content": "鸿雁于飞，肃肃其羽。\r\n之子于征，劬劳于野。\r\n爰及矜人，哀此鳏寡。\r\n鸿雁于飞，集于中泽。\r\n之子于垣，百堵皆作。\r\n虽则劬劳，其究安宅。\r\n鸿雁于飞，哀鸣嗷嗷。\r\n维此哲人，谓我劬劳。\r\n维彼愚人，谓我宣骄。"
        },
        {
            "title": "衡门",
            "content": "衡门之下，可以栖迟。泌之洋洋，可以乐饥。\r\n岂其食鱼，必河之鲂？岂其取妻，必齐之姜？\r\n岂其食鱼，必河之鲤？岂其取妻，必宋之子？"
        },
        {
            "title": "鹤鸣",
            "content": "鹤鸣于九皋，声闻于野。\r\n鱼潜在渊，或在于渚。\r\n乐彼之园，爰有树檀，其下宅萚。\r\n它山之石，可以为错。\r\n鹤鸣于九皋，声闻于天。\r\n鱼在于渚，或潜在渊。\r\n乐彼之园，爰有树檀，其下维榖。\r\n它山之石，可以攻玉。"
        },
        {
            "title": "河广",
            "content": "谁谓河广？一苇杭之。谁谓宋远？跂[1]予望之。\r\n谁谓河广？曾不容刀。谁谓宋远？曾不崇朝。"
        },
        {
            "title": "何人斯",
            "content": "彼何人斯，其心孔艰。\r\n胡逝我梁，不入我门。\r\n伊谁云从，维暴之云。\r\n二人从行，谁为此祸。\r\n胡逝我梁，不入唁我。\r\n始者不如今，云不我可。\r\n彼何人斯，胡逝我陈。\r\n我闻其声，不见其身。\r\n不愧于天，不畏于天。\r\n彼何人斯，其为飘风。\r\n胡不自北，胡不自南。\r\n胡逝我梁，祗搅我心。\r\n尔之安行，亦不遑舍。\r\n尔之亟行，遑脂尔车。\r\n壹者之来，云何其盱。\r\n尔还而入，我心易也。\r\n还而不入，否难知也。\r\n壹者之来，俾我祗也。\r\n伯氏吹埙，仲氏吹篪。\r\n及尔如贯，谅不我知。\r\n出此三物，以诅尔斯。\r\n为鬼为蜮，则不可得。\r\n有腼面目，视人罔极。\r\n作此好歌，以极反侧。"
        },
        {
            "title": "何草不黄",
            "content": "何草不黄，何日不行，何人不将，经营四方。\r\n何草不玄，何人不矜，哀我征夫，独为匪民。\r\n匪兕匪虎，率彼旷野，哀我征夫，朝夕不暇。\r\n有芃者孤，率彼幽草，有栈之车，行彼周道。"
        },
        {
            "title": "何彼襛矣",
            "content": "何彼襛[1]矣，唐棣之华！\r\n曷不肃雝[2]？王姬之车。\r\n何彼襛矣，华如桃李！\r\n平王之孙，齐侯之子。\r\n其钓维何？维丝伊缗。\r\n齐侯之子，平王之孙。"
        },
        {
            "title": "昊天有成命",
            "content": "昊天有成命，二后受之。\r\n成王不敢康，夙夜基命宥密。\r\n於缉熙，单厥心，肆其靖之。"
        },
        {
            "title": "旱麓",
            "content": "瞻彼旱麓，榛楛济济，岂弟君子，干禄岂弟。\r\n瑟彼玉瓒，黄流在中，岂弟君子，福禄攸降。\r\n鸢飞戾天，鱼跃在渊，岂弟君子，遐不作人。\r\n清酒既载，骍牡既备，以享以祀，以介景福。\r\n瑟彼柞棫，民所燎矣，岂弟君子，神所劳矣。\r\n莫莫葛藟，施于条枚，岂弟君子，求福不回。"
        },
        {
            "title": "汉广",
            "content": "南有乔木，不可休思；汉有游女，不可求思。\r\n汉之广矣，不可泳思；江之永矣，不可方思。\r\n翘翘错薪，言刈其楚；之子于归，言秣其马。\r\n汉之广矣，不可泳思；江之永矣，不可方思。\r\n翘翘错薪，言刈其蒌；之子于归，言秣其驹。\r\n汉之广矣，不可泳思；江之永矣，不可方思。"
        },
        {
            "title": "韩奕",
            "content": "奕奕梁山，维禹甸之，有倬其道。\r\n韩侯受命，王亲命之，缵戎祖考，无废朕命。\r\n夙夜匪解，虔共尔位，朕命不易。\r\n榦不庭方，以佐戎辟。\r\n四牡奕奕，孔修且张。\r\n韩侯入觐，以其介圭，入觐于王。\r\n王锡韩侯，淑旂绥章，簟茀错衡。\r\n玄衮齿舄，钩膺镂钖，鞹鞃浅幭，鞗革金厄。\r\n韩侯出祖，出宿于屠，显父饯之，清酒百壶。\r\n其殽维何，炰鳖鲜鱼，其蔌维何，维笋及蒲。\r\n其赠维何，乘马路车，笾豆有且，侯氏燕胥。\r\n韩侯取妻，汾王之甥，蹶父之子。\r\n韩侯迎止，于蹶之里。\r\n百两彭彭，八鸾镪镪，不显其光。\r\n诸娣从之，祁祁如云，韩俟顾之，烂其盈门。\r\n蹶父孔武，靡国不到，为韩姞相攸，莫如韩乐。\r\n韩乐韩土，川泽訏訏，鲂鱮甫甫，麀鹿噳噳。\r\n有熊有罴，有猫有虎，庆既令居，韩姞燕誉。\r\n溥彼韩城，燕师所完，以先祖受命，因时百蛮。\r\n王锡韩侯，其追其貊，奄受北国，因以其伯。\r\n实墉实壑，实亩实籍，献其貔皮，赤豹黄罴。"
        },
        {
            "title": "鼓钟",
            "content": "鼓钟将将，淮谁汤汤，忧心且伤。\r\n淑人君子，怀允不忘。\r\n鼓钟喈喈，淮水喈喈，忧心且悲。\r\n淑人君子，其德不回。\r\n鼓钟伐鼛，淮有三洲，忧心且婤。\r\n淑人君子，其德不犹。\r\n鼓钟钦钦，鼓瑟鼓琴，笙磬同音。\r\n以雅以南，以籥不僭。"
        },
        {
            "title": "公刘",
            "content": "笃公刘，匪居匪康。\r\n迺埸迺疆，迺积迺仓。\r\n迺裹糇粮，于橐于囊，思辑用光。\r\n弓矢斯张，干戈戚扬，爰方启行。\r\n笃公刘，于胥斯原。\r\n既庶既繁，既顺迺宣，而无永叹。\r\n陟则在巘，复降在原。\r\n何以舟之，维玉及瑶，鞞琫容刀。\r\n笃公刘，逝彼百泉，瞻彼溥原。\r\n迺陟南冈，乃觏于京。\r\n京师之野，于时处处，于时庐旅，于时言言，于时语语。\r\n笃公刘，于京斯依。\r\n跄跄济济，俾筵俾几。\r\n既登乃依，乃造其曹。\r\n执豕于牢，酌之用匏。\r\n食之饮之，君之宗之。\r\n笃公刘，既溥且长，既景迺冈。\r\n相其阴阳，观其流泉，其军三单。\r\n度其隰原，彻田为粮。\r\n度其夕阳，豳居允荒。\r\n笃公刘，于豳斯馆。\r\n涉渭为乱，取厉取锻。\r\n止基迺理，爰众爰有。\r\n夹其皇涧，溯其过涧。\r\n止旅迺密，芮鞫之即。"
        },
        {
            "title": "葛覃",
            "content": "葛之覃兮，施于中谷，维叶萋萋。\r\n黄鸟于飞，集于灌木，其鸣喈喈。\r\n葛之覃兮，施于中谷，维叶莫莫。\r\n是刈是濩[1]，为絺[2]为绤[3]，服之无斁[4]。\r\n言告师氏，言告言归。\r\n薄污我私，薄浣我衣。\r\n害浣害否？归宁父母。"
        },
        {
            "title": "葛藟",
            "content": "绵绵葛藟[1]，在河之浒。终远兄弟，谓他人父。\r\n谓他人父，亦莫我顾！\r\n绵绵葛藟，在河之涘[2]。终远兄弟，谓他人母。\r\n谓他人母，亦莫我有！\r\n绵绵葛藟，在河之漘[3]。终远兄弟，谓他人昆。\r\n谓他人昆，亦莫我闻！"
        },
        {
            "title": "葛屦",
            "content": "纠纠葛屦，可以履霜？掺掺女手，可以缝裳？\r\n要之襋[1]之，好人服之。\r\n好人提提，宛然左辟，佩其象揥[2]。\r\n维是褊心，是以为刺。"
        },
        {
            "title": "羔羊",
            "content": "羔羊之皮，素丝五紽[1]；\r\n退食自公，委蛇委蛇。\r\n羔羊之革，素丝五緎[2]；\r\n委蛇委蛇，自公退食。\r\n羔羊之革，素丝五总；\r\n委蛇委蛇，退食自公。"
        },
        {
            "title": "羔裘",
            "content": "羔裘逍遥，狐裘以朝。岂不尔思？劳心忉忉。\r\n羔裘翱翔，狐裘在堂。岂不尔思？我心忧伤。\r\n羔裘如膏，日出有曜。岂不尔思？中心是悼。"
        },
        {
            "title": "葛生",
            "content": "葛生蒙楚，蔹蔓于野。\r\n予美亡此。谁与？独处！\r\n葛生蒙棘，蔹蔓于域。\r\n予美亡此。谁与？独息！\r\n角枕粲兮，锦衾烂兮。\r\n予美亡此。谁与？独旦！\r\n夏之日，冬之夜。\r\n百岁之后，归於其居！\r\n冬之夜，夏之日。\r\n百岁之后，归於其室！"
        },
        {
            "title": "羔裘",
            "content": "羔裘豹袪[1]，自我人居居！\r\n岂无他人？维子之故。\r\n羔裘豹袖，自我人究究！\r\n岂无他人？维子之好。"
        },
        {
            "title": "甘棠",
            "content": "蔽芾[2]甘棠，勿翦勿伐，召[3]伯所茇[4]。\r\n蔽芾甘棠，勿翦勿败，召伯所憩。\r\n蔽芾甘棠，勿翦勿拜，召伯所说。"
        },
        {
            "title": "干旄",
            "content": "孑孑干旄，在浚之郊。素丝纰之，良马四之。\r\n彼姝者子，何以畀之？\r\n孑孑干旟[1]，在浚之都。素丝组之，良马五之。\r\n彼姝者子，何以予之？\r\n孑孑干旌，在浚之城。素丝祝，良马六之。\r\n彼姝者子，何以告之？"
        },
        {
            "title": "甫田",
            "content": "倬彼甫天，岁取千千。\r\n我取其陈，食我农人，自古有年。\r\n今适南亩，或耘或耔，黍稷薿薿。\r\n攸介攸止，烝我髦士。\r\n以我齐明，与我牺羊，以社以方。\r\n我天既臧，农夫之庆。\r\n琴瑟击鼓，以御田祖，以祈甘雨。\r\n以介我黍稷，以榖我士女。\r\n曾孙来止，以其妇子，馌彼南亩。\r\n田畯至喜，攮其左右，尝其旨否。\r\n禾易长亩，终善且有。\r\n曾孙不怒，农夫克敏。\r\n曾孙之稼，如茨如梁。\r\n曾孙之庾，如坻如京。\r\n乃求千斯仓，乃求万斯箱。\r\n黍稷稻梁，农夫之庆。\r\n报以介福，万寿无疆。"
        },
        {
            "title": "甫田",
            "content": "无田甫田，维莠骄骄。无思远人，劳心忉忉。\r\n无田甫田，维莠桀桀。无思远人，劳心怛怛。\r\n婉兮娈兮，总角丱兮。未几见兮，突而弁。"
        },
        {
            "title": "蜉蝣",
            "content": "蜉蝣之羽，衣裳楚楚。心之忧矣，於我归处？\r\n蜉蝣之翼，楚楚衣服。心之忧矣，於我归息？\r\n蜉蝣掘阅，麻衣如雪。心之忧矣，於我归说？"
        },
        {
            "title": "芣苢",
            "content": "采采芣苢[1]，薄言采之。\r\n采采芣苢，薄言有之。\r\n采采芣苢，薄言掇之。\r\n采采芣苢，薄言捋之。\r\n采采芣苢，薄言袺[2]之。\r\n采采芣苢，薄言襭[3]之。"
        },
        {
            "title": "凫鹥",
            "content": "凫鹥在泾，公尸来燕来宁，尔酒既清，尔殽既馨。\r\n公尸燕饮，福禄来成。\r\n凫鹥在沙，公尸来燕来宜，尔酒既多，尔殽既嘉。\r\n公尸燕饮，福禄来为。\r\n凫鹥在渚，公尸来燕来处，尔酒既湑，尔殽伊脯。\r\n公尸燕饮，福禄来下。\r\n凫鹥在潀，公尸来燕来宗，既燕于宗，福禄攸降。\r\n公尸燕饮，福禄来崇。\r\n凫鹥在亹，公尸来止熏熏，旨酒欣欣，燔炙芬芬。\r\n公尸燕饮，无有后艰。"
        },
        {
            "title": "风雨",
            "content": "风雨凄凄，鸡鸣喈喈。既见君子，云胡不夷？\r\n风雨潇潇，鸡鸣胶胶。既见君子，云胡不瘳？\r\n风雨如晦，鸡鸣不已。既见君子，云胡不喜？"
        },
        {
            "title": "羔裘",
            "content": "羔裘如濡，洵直且侯。彼其之子，舍命不渝。\r\n羔裘豹饰，孔武有力。彼其之子，邦之司直。\r\n羔裘晏兮，三英粲兮。彼其之子，邦之彦兮。"
        },
        {
            "title": "丰年",
            "content": "丰年多黍多馀，亦有高廪，万亿及姊。\r\n为酒为醴，烝畀祖妣。\r\n以洽百礼，降福孔皆。"
        },
        {
            "title": "丰",
            "content": "子之丰兮，俟我乎巷兮，悔予不送兮。\r\n子之昌兮，俟我乎堂兮，悔予不将兮。\r\n衣锦褧[1]衣，裳锦褧裳。叔兮伯兮，驾予与行。\r\n裳锦褧裳，衣锦褧衣。叔兮伯兮，驾予与归。"
        },
        {
            "title": "汾沮洳",
            "content": "彼汾沮洳，言采其莫。彼其之子，美无度。\r\n美无度，殊异乎公路。\r\n彼汾一方，言采其桑。彼其之子，美如英。\r\n美如英，殊异乎公行。\r\n彼汾一曲，言采其藚[1]。彼其之子，美如玉。\r\n美如玉，殊异乎公族。"
        },
        {
            "title": "匪风",
            "content": "匪风发兮，匪车偈兮。顾瞻周道，中心怛兮。\r\n匪风飘兮，匪车嘌兮。顾瞻周道，中心吊兮。\r\n谁能烹鱼？溉之釜鬵[1]。谁将西归？怀之好音。"
        },
        {
            "title": "访落",
            "content": "访予落止，率时昭考。\r\n於乎悠哉，朕未有艾。\r\n将予就之，继犹判涣。\r\n维予小子，未堪家多难。\r\n绍庭上下，陟降厥家。\r\n休矣皇考，以保明其身。"
        },
        {
            "title": "伐木",
            "content": "伐木丁丁，鸟鸣嘤嘤，出自幽谷，迁于乔木。\r\n嘤其鸣矣，求其友声，相彼鸟矣，犹求友声。\r\n矧伊人矣，不求友生，神之听之，终和且平。\r\n伐木许许，酾酒有藇，既有肥羜，以速诸父。\r\n宁适不来，微我弗顾，於粲洒扫，陈馈八簋。\r\n既有肥牡，以速诸舅，宁适不来，微我有咎。\r\n伐木于阪，酾酒有衍，笾豆有践，兄弟无远。\r\n民之失德，干糇以愆，有酒湑我，无酒酤我。\r\n坎坎鼓我，蹲蹲舞我，迨我暇矣，饮此湑矣。"
        },
        {
            "title": "伐柯",
            "content": "伐柯如何？匪斧不克。取妻如何？匪媒不得。\r\n伐柯伐柯，其则不远。我觏之子，笾豆有践。"
        },
        {
            "title": "防有鹊巢",
            "content": "防有鹊巢，邛有旨苕。\r\n谁侜[1]予美？心焉忉忉。\r\n中唐有甓，邛有旨鷊[2]。\r\n谁侜予美？心焉惕惕。"
        },
        {
            "title": "二子乘舟",
            "content": "二子乘舟，泛泛其景。愿言思子，中心养养！\r\n二子乘舟，泛泛其逝。愿言思子，不瑕有害？"
        },
        {
            "title": "都人士",
            "content": "彼都人士，狐裘黄黄，其容不改，出言有章。\r\n行归于周，万民所望。\r\n彼都人士，薹笠缁撮，彼君子女，绸直如发。\r\n我不见兮，我心不说。\r\n彼都人士，充耳琇实，彼君子女，谓之尹吉。\r\n我不见兮，我心苑结。\r\n彼都人士，垂带而立，彼君子女，卷发如虿。\r\n我不见兮，言之从迈。\r\n匪伊垂之，带则有馀，匪伊卷之，发则有旟。\r\n我不见兮，云何盱矣。"
        },
        {
            "title": "东门之杨",
            "content": "东门之杨，其叶将将，昏以为期，明星煌煌。\r\n东门之杨，其叶肺肺，昏以为期，明星晢晢[1]。"
        },
        {
            "title": "东门之墠",
            "content": "东门之墠[1]，茹藘[2]在阪。其室则迩，其人甚远。\r\n东门之栗，有践家室。岂不尔思？子不我即。"
        },
        {
            "title": "东门之枌",
            "content": "东门之枌[1]，宛丘之栩。子仲之子，婆娑其下。\r\n穀[2]旦于差，南方之原。不绩其麻，市也婆娑。\r\n穀旦于逝，越以鬷[3]迈。视尔如荍[4]，贻我握椒。"
        },
        {
            "title": "东门之池",
            "content": "东门之池，可以沤麻。彼美淑姬，可以晤歌。\r\n东门之池，可以沤苎。彼美淑姬，可以晤语。\r\n东门之池，可以沤菅。彼美淑姬，可以晤言。"
        },
        {
            "title": "东方之日",
            "content": "东方之日兮，彼姝者子，在我室兮。\r\n在我室兮，履我即兮。\r\n东方之月兮，彼姝者子，在我闼兮。\r\n在我闼兮，履我发兮。"
        },
        {
            "title": "东方未明",
            "content": "东方未明，颠倒衣裳。颠之倒之，自公召之。\r\n东方未晞，颠倒裳衣。颠之倒之，自公令之。\r\n折柳樊圃，狂夫瞿瞿。不能辰夜，不夙则莫。"
        },
        {
            "title": "定之方中",
            "content": "定之方中，作于楚宫。揆之以日，作于楚室。\r\n树之榛栗，椅桐梓漆，爰伐琴瑟。\r\n升彼虚矣，以望楚矣。望楚与堂，景山与京。\r\n降观于桑，卜云其吉，终焉允臧。\r\n灵雨既零，命彼倌人，星言夙驾，说于桑田。\r\n匪直也人，秉心塞渊，騋[1]牝三千。"
        },
        {
            "title": "蝃蝀",
            "content": "蝃蝀[1]在东，莫之敢指。\r\n女子有行，远父母兄弟。\r\n朝隮[2]于西，崇朝其雨。\r\n女子有行，远父母兄弟。\r\n乃如之人也，怀婚姻也。\r\n大无信也，不知命也！"
        },
        {
            "title": "杕杜",
            "content": "有杕之杜，有睆其实。\r\n王事靡盬，继嗣我日。\r\n日月阳止，女之伤止，征夫遑止。\r\n有杕之杜，其叶萋萋。\r\n王事靡盬，我心伤悲。\r\n卉木萋止，女心悲止，征夫归止。\r\n陴彼北山，言采其杞。\r\n王事靡盬，忧我父母。\r\n檀车幝幝，四牡痯痯，征夫不远。\r\n匪载匪来，忧心孔疚。\r\n期逝不至，而多为恤。\r\n卜筮偕止，会言近止，征夫迩止。"
        },
        {
            "title": "杕杜",
            "content": "有杕[1]之杜，其叶湑湑[2]。独行踽踽。\r\n岂无他人？不如我同父。\r\n嗟行之人，胡不比焉？人无兄弟，胡不佽[3]焉？\r\n有杕之杜，其叶菁菁。独行茕茕。\r\n岂无他人？不如我同姓。\r\n嗟行之人，胡不比焉？人无兄弟，胡不佽焉？"
        },
        {
            "title": "荡",
            "content": "荡荡上帝，下民之辟。\r\n疾威上帝，其命多辟。\r\n天生烝民，其命匪谌。\r\n靡不有初，鲜克有终。\r\n文王曰咨，咨女殷商。\r\n曾是强御，曾是掊克。\r\n曾是在位，曾是在服。\r\n天降慆德，女兴是力。\r\n文王曰咨，咨女殷商。\r\n而秉义类，强御多怼。\r\n流言以对，寇攘式内。\r\n侯作侯祝，靡届靡究。\r\n文王曰咨，咨女殷商。\r\n女炰烋于中国，敛怨以为德。\r\n不明尔德，时无背无侧。\r\n尔德不明，以无陪无卿。\r\n文王曰咨，咨女殷商。\r\n天不湎尔以酒，不义从式。\r\n既愆尔止，靡明靡晦。\r\n式号式呼，俾昼作夜。\r\n文王曰咨，咨女殷商。\r\n如蜩如螗，如沸如羹。\r\n小大近丧，人尚乎由行。\r\n内奰于中国，覃及鬼方。\r\n文王曰咨，咨女殷商。\r\n匪上帝不时，殷不用旧。\r\n虽无老成人，尚有典刑。\r\n曾是莫听，大命以倾。\r\n文王曰咨，咨女殷商。\r\n人亦有言，颠沛之揭。\r\n枝叶未有害，本实先拨。\r\n殷鉴不远，在夏后之世。"
        },
        {
            "title": "大田",
            "content": "大田多稼，既种既戒。\r\n既备乃事，以我覃耜。\r\n俶载南亩，播厥百谷。\r\n既庭且硕，曾孙是若。\r\n既方既皁，既坚既好，不稂不莠。\r\n去其螟螣，及其蟊贼，无害我田稚。\r\n田祖有神，秉畀炎火。\r\n有渰萋萋，兴云祁祁。\r\n雨我公田，遂及我私。\r\n彼有不获稚，此有不敛穧。\r\n彼有遗秉，此有滞穗，伊寡妇之利。\r\n曾孙来止，以其妇子。\r\n馌彼南亩，田畯至喜。\r\n来方禋祀，以其骍黑，与其黍稷。\r\n以享以祀，以介景福。"
        },
        {
            "title": "大叔于田",
            "content": "叔于田，乘乘马。执辔如组，两骖如舞。\r\n叔在薮，火烈具举。襢裼[1]暴虎，献于公所。\r\n将叔勿狃，戒其伤女。\r\n叔于田，乘乘黄。两服上襄，两骖雁行。\r\n叔在薮，火烈具扬。叔善射忌，又良御忌。\r\n抑磬控忌，抑纵送忌。\r\n叔于田，乘乘鸨。两服齐首，两骖如手。\r\n叔在薮，火烈具阜。叔马慢忌，叔发罕忌，\r\n抑释冰忌，抑鬯弓忌。"
        },
        {
            "title": "大明",
            "content": "明明在下，赫赫在上，天难忱斯，不易维王。\r\n天位殷適，使不挟四方。\r\n挚仲氏任，自彼殷商，来嫁于周，曰嫔于京。\r\n乃及王季，维德之行，大任有身，生此文王。\r\n维此文王，小心翼翼，昭事上帝，聿怀多福。\r\n厥德不回，以受方国。\r\n天监在下，有命既集，文王初载，天作之合。\r\n在洽之阳，在渭之涘，文王嘉止，大邦有子。\r\n大邦有子，伣天之妹，文定厥详，亲迎于渭。\r\n造舟为梁，不显其光。\r\n有命自天，命此文王，于周于京。\r\n缵女维莘，长子维行，笃生武王。\r\n保右命尔，燮伐大商。\r\n殷商之旅，其会如林。\r\n矢于牧野，维予侯兴。\r\n上帝临女，无贰尔心。\r\n牧野洋洋，檀车煌煌，驷騵彭彭。\r\n维师尚父，时维鹰扬。\r\n凉彼武王，肆伐大商，会朝清明。"
        },
        {
            "title": "大东",
            "content": "有饛簋飧，有捄棘匕。\r\n周道如砥，其直如矢。\r\n君子所履，小人所视。\r\n睠言顾之，潸焉出涕。\r\n小东大东，杼柚其空。\r\n纠纠葛屦，可以履霜。\r\n佻佻公子，行彼周行。\r\n既往既来，使我心疚。\r\n有冽氿泉，无浸获薪。\r\n契契寤叹，哀我惮人。\r\n薪是获薪，尚可载也。\r\n哀我惮人，亦可息也。\r\n东人之子，职劳不来。\r\n西人之子，粲粲衣服。\r\n舟人之子，熊罴是裘。\r\n私人之子，百僚是试。\r\n或以其酒，不以其浆。\r\n鞙鞙佩璲，不以其长。\r\n维天有汉，监亦有光。\r\n跂彼织女，终日七襄。\r\n虽则七襄，不成报章。\r\n睆彼牵牛，不以服箱。\r\n东有启明，西有长庚。\r\n有捄天毕，载施之行。\r\n维南有箕，不可以簸扬。\r\n维北有斗，不可以挹酒浆。\r\n维南有箕，载翕其舌。\r\n维北有斗，西柄之揭。"
        },
        {
            "title": "大车",
            "content": "大车槛槛，毳衣如菼[1]。\r\n岂不尔思？畏子不敢。\r\n大车啍啍[2]，毳衣如璊[3]。\r\n岂不尔思？畏子不奔。\r\n谷则异室，死则同穴。\r\n谓予不信，有如皦[4]日。"
        },
        {
            "title": "鹑之奔奔",
            "content": "鹑之奔奔，鹊之畺畺[1]。\r\n人之无良，我以为兄？\r\n鹊之畺畺，鹑之奔奔。\r\n人之无良，我以为君？"
        },
        {
            "title": "楚茨",
            "content": "楚楚者茨，言抽其棘。\r\n自昔何为，我艺黍稷。\r\n我黍与与，我稷翼翼。\r\n我仓既盈，我庾维亿。\r\n以为酒食，以享以祀。\r\n以妥以侑，以介景福。\r\n济济跄跄，絜尔牛羊，以往烝尝。\r\n或剥或亨，或肆或将。\r\n祝祭于祊，祀事孔明。\r\n先祖是皇，神保是飨。\r\n孝孙有庆，报以介福，万寿无疆。\r\n执爨踖踖，为俎孔硕。\r\n或燔或炙，君妇莫莫。\r\n为豆孔庶，为宾为客。\r\n献酬交错，礼仪卒度，笑语卒获。\r\n神保是格，报以介福，万寿攸酢。\r\n我孔戁矣，式礼莫愆。\r\n工祝致告，徂赉孝孙。\r\n苾芬孝祀，神嗜饮食。\r\n卜尔百福，如幾如式。\r\n既齐既稷，既匡既敕。\r\n永锡尔极，时万时亿。\r\n礼仪既备，钟鼓既戒。\r\n孝孙徂位，工祝致告。\r\n神具醉止，皇尸载起。\r\n钟鼓送尸，神保聿归。\r\n诸宰君妇，废彻不迟。\r\n诸父兄弟，备言燕私。\r\n乐具入奏，以绥后禄。\r\n尔殽既将，莫怨具庆。\r\n既醉既饱，小大稽首。\r\n神嗜饮食，使君寿考。\r\n孔惠孔时，维其尽之。\r\n子子孙孙，勿替引之。"
        },
        {
            "title": "出其东门",
            "content": "出其东门，有女如云。虽则如云，匪我思存。\r\n缟衣綦巾，聊乐我员。\r\n出其闉闍[1]，有女如荼。虽则如荼，匪我思且。\r\n缟衣茹藘[2]，聊可与娱。"
        },
        {
            "title": "出车",
            "content": "我出我车，于彼牧矣。\r\n自天子所，谓我来矣。\r\n召彼仆夫，谓之载矣。\r\n王事多难，维其棘矣。\r\n我出我车，于彼郊矣。\r\n设此旐矣，建彼旄矣。\r\n彼旟旐斯，胡不旆旆。\r\n忧心悄悄，仆夫況瘁。\r\n王命南仲，往城于方。\r\n出车彭彭，旂旐央央。\r\n天子命我，城彼朔方。\r\n赫赫南仲，玁狁于襄。\r\n昔我往矣，黍禝方华。\r\n今我来思，雨雪载涂。\r\n王事多难，不遑启居。\r\n岂不怀归，畏此简书。\r\n喓喓草虫，趯趯阜螽。\r\n未见君子，忧心忡忡。\r\n既见君子，我心则降。\r\n赫赫南仲，薄伐西戎。\r\n春日迟迟，卉木萋萋。\r\n仓庚喈喈，采蘩祁祁。\r\n执讯获丑，薄言还归。\r\n赫赫南仲，玁狁于夷。"
        },
        {
            "title": "绸缪",
            "content": "绸缪束薪，三星在天。今夕何夕，见此良人。\r\n子兮子兮，如此良人何！\r\n绸缪束刍，三星在隅。今夕何夕，见此邂逅。\r\n子兮子兮，如此邂逅何！\r\n绸缪束楚，三星在户。今夕何夕，见此粲者。\r\n子兮子兮，如此粲者何！"
        },
        {
            "title": "鸱枭",
            "content": "鸱枭鸱枭，既取我子，无毁我室。\r\n恩斯勤斯，鬻子之闵斯！\r\n迨天之未阴雨，彻彼桑土，绸缪牖户。\r\n今此下民，或敢侮予？\r\n予手拮据，予所捋荼，予所畜租，\r\n予口卒瘏[1]，曰予未有室家！\r\n予羽谯谯，予尾修修，予室翘翘，\r\n风雨所漂摇，予维音哓哓！"
        },
        {
            "title": "晨风",
            "content": "鴥[1]彼晨风，郁彼北林。未见君子，忧心钦钦。\r\n如何如何？忘我实多！\r\n山有苞栎，隰有六驳。未见君子，忧心靡乐。\r\n如何如何？忘我实多！\r\n山有苞棣，隰有树檖[2]。未见君子，忧心如醉。\r\n如何如何？忘我实多！"
        },
        {
            "title": "臣工",
            "content": "嗟嗟臣工，敬尔在公。\r\n王釐尔成，来咨来茄。\r\n嗟嗟保介，维莫之春。\r\n亦又何求，如何新畬。\r\n於皇来牟，将受厥明。\r\n明昭上帝，迄用康年。\r\n命我众人，庤乃钱镈，奄观铚艾。"
        },
        {
            "title": "车舝",
            "content": "间关车之舝兮，思娈季女逝兮。\r\n匪饥匪渴，德音来括，虽无好友，式燕且喜。\r\n依彼平林，有集维鷮，辰彼硕女，令德来教。\r\n式燕且誉，好尔无射。\r\n虽无旨酒，式饮庶几，虽无佳殽，式食庶几。\r\n虽无德与女，式歌且舞。\r\n陴彼高冈，析其柞薪，析其柞薪，其叶湑兮。\r\n鲜我觏尔，我心写兮。\r\n高山仰止，景行行之，四牡騑騑，六辔如琴。\r\n觏尔新昏，以慰我心。"
        },
        {
            "title": "车邻",
            "content": "有车邻邻，有马白颠。未见君子，寺人之令。\r\n阪有漆，隰有栗。既见君子，并坐鼓瑟。\r\n今者不乐，逝者其耋。\r\n阪有桑，隰有杨。既见君子，并坐鼓簧。\r\n今者不乐，逝者其亡。"
        },
        {
            "title": "车攻",
            "content": "我车既攻，我马既同，四牡庞庞，驾言徂东。\r\n田车既好，四牡孔阜，东有甫草，驾言行狩。\r\n之子于苗，选徒嚣嚣，建旐设旄，搏兽于敖。\r\n驾彼四牡，四牡奕奕，赤芾金舄，会同有绎。\r\n决拾既佽，弓矢既调，射夫既同，助我举柴。\r\n四黄既驾，两骖不猗，不施其驰，舍矢如破。\r\n萧萧马鸣，悠悠旆旌，徒御不惊，大庖不盈。\r\n之子于征，有闻无声，允矣君子，展也大成。"
        },
        {
            "title": "常武",
            "content": "赫赫明明，王命卿士，南仲大祖，大师皇父。\r\n整我六师，以修我戎，既敬既戒，惠此南国。\r\n王谓尹氏，命程伯休父，左右陈行，戒我师旅。\r\n率彼淮浦，省此徐土，不留不处，三事就绪。\r\n赫赫业业，有严天子，王舒保作，匪绍匪游。\r\n徐方绎骚，震惊徐方，如雷如霆，徐方震惊。\r\n王奋厥武，如震如怒，进厥虎臣，阚如虓虎。\r\n铺敦淮濆，仍执丑虏，截彼淮浦，王师之所。\r\n王旅啴啴，如飞如翰，如江如汉，如山之苞。\r\n如川之流，绵绵翼翼，不测不克，濯征徐国。\r\n王犹允塞，徐方既来，徐方既同，天子之功。\r\n四方既平，徐方来庭，徐方不回，王曰还归。"
        },
        {
            "title": "长发",
            "content": "濬哲维商，长发其祥，洪水芒芒，禹敷下土方。\r\n外大国是疆，幅陨既长，有娀方将，帝立子生商。\r\n玄王桓拨，受小国是达，受大国是达。\r\n率履不越，遂视既发，相土烈烈，海外有截。\r\n帝命不违，至于汤齐，汤降不迟，圣敬日跻。\r\n昭假迟迟，上帝是祗，帝命式于九围。\r\n受小球大球，为下国缀旒，何天之休。\r\n不竞不絿，不刚不柔，敷政优优，百禄是遒。\r\n受小共大共，为下国骏厖，何天之龙。\r\n敷奏其勇，不震不动，不戁不竦，百禄是总。\r\n武王载旆，有虔秉钺，如火烈烈，则莫我敢曷。\r\n苞有三蘖，莫遂莫达，九有有截。\r\n韦顾既伐，昆吾夏桀。\r\n昔在中叶，有震且业，允也天子，降予卿士。\r\n实维阿衡，实左右商王。"
        },
        {
            "title": "草虫",
            "content": "喓喓[1]草虫，趯趯[2]阜螽；\r\n未见君子，忧心忡忡。\r\n亦既见止，亦既觏止，我心则降。\r\n陟彼南山，言采其蕨；\r\n未见君子，忧心惙惙[3]。\r\n亦既见止，亦既觏止，我心则说。\r\n陟彼南山，言采其薇；\r\n未见君子，我心伤悲。\r\n亦既见止，亦既觏止，我心则夷。"
        },
        {
            "title": "采薇",
            "content": "采薇采薇，薇亦作止。\r\n曰归曰归，岁亦莫止。\r\n靡家靡室，猃狁之故。\r\n不遑启居，猃狁之故。\r\n采薇采薇，薇亦柔止。\r\n曰归曰归，心亦忧止。\r\n忧心烈烈，载饥载渴。\r\n我戍未定，靡使归聘。\r\n采薇采薇，薇亦刚止。\r\n曰归曰归，岁亦阳止。\r\n王事靡盬，不遑启处。\r\n忧心孔疚，我行不来。\r\n彼尔维何，维常之华。\r\n彼路斯何，君子之车。\r\n戎车既驾，四牡业业。\r\n岂敢定居，一月三捷。\r\n驾彼四牡，四牡騤騤。\r\n君子所依，小人所腓。\r\n四牡翼翼，象弭鱼服。\r\n岂不日戒，猃狁孔棘。\r\n昔我往矣，杨柳依依。\r\n今我来思，雨雪霏霏。\r\n行道迟迟，载饥载渴。\r\n我心伤悲，莫知我哀。"
        },
        {
            "title": "采菽",
            "content": "采菽采菽，筐之筥之，君子来朝，何锡予之。\r\n虽无予之，路车乘马，又何予之，玄衮及黼。\r\n觱沸槛泉，言采其芹，君子来朝，言观其旂。\r\n其旂淠淠，鸾声嘒嘒，载骖载驷，君子所届。\r\n赤芾在股，邪幅在下，彼交匪纡，天子所予。\r\n乐只君子，天子命之，乐只君子，福禄申之。\r\n维柞之枝，其叶蓬蓬，乐只君子，殿天子之邦。\r\n乐只君子，万福攸同，平平左右，亦是率从。\r\n汎汎杨舟，绋纚维之，乐只君子，天子葵之。\r\n乐只君子，福禄膍之，优哉游哉，亦是戾矣。"
        },
        {
            "title": "采芑",
            "content": "薄言采芑，于彼新田，于此菑亩。\r\n方叔涖止，其车三千，师干之试。\r\n方叔率止，乘其四骐，四骐翼翼。\r\n路车有奭，簟茀鱼服，钩膺鞗革。\r\n薄言采芑，于彼新田，于此中乡。\r\n方叔涖止，其车三千，旂旐中央。\r\n方叔率止，约軝错衡，八鸾玱玱。\r\n服其命服，朱芾斯皇，有玱葱珩。\r\n鴥彼飞隼，其飞戾天，亦集爰止。\r\n方叔涖止，其车三千，师干之试。\r\n方叔率止，钲人伐鼓，陈师鞠旅。\r\n显允方叔，伐鼓渊渊，振旅阗阗。\r\n蠢尔蛮荆，大邦为讎。\r\n方叔元老，克壮其犹。\r\n方叔率止，执讯获丑。\r\n戎车啴啴，啴啴焞焞，如霆如雷。\r\n显允方叔，征伐玁狁，蛮荆来威。"
        },
        {
            "title": "采蘋",
            "content": "于以采蘋[1]？南涧之滨；\r\n于以采藻？于彼行潦。\r\n于以盛之？维筐及筥[2]；\r\n于以湘之？维锜[3]及釜。\r\n于以奠之？宗室牖下；\r\n谁其尸之？有齐季女。"
        },
        {
            "title": "采绿",
            "content": "终朝采绿，不盈一匊，予发曲局，薄言归沐。\r\n终朝采绿，不盈一襜，五日为期，六日不詹。\r\n之子于狩，言韔其弓，之子于钓，言纶之绳。\r\n其钓维何，维鲂及鱮，维鲂及鱮，薄言观者。"
        },
        {
            "title": "采苓",
            "content": "采苓采苓，首阳之巅。人之为言，苟亦无信。\r\n舍旃舍旃，苟亦无然。人之为言，胡得焉？\r\n采苦采苦，首阳之下。人之为言，苟亦无与。\r\n舍旃舍旃，苟亦无然。人之为言，胡得焉？\r\n采葑采葑，首阳之东。人之为言，苟亦无从。\r\n舍旃舍旃，苟亦无然。人之为言，胡得焉？"
        },
        {
            "title": "采葛",
            "content": "彼采葛兮，一日不见，如三月兮！\r\n彼采萧兮，一日不见，如三秋兮！\r\n彼采艾兮，一日不见，如三岁兮！"
        },
        {
            "title": "采蘩",
            "content": "于以采蘩，于沼于沚[1]；\r\n于以用之，公侯之事。\r\n于以采蘩，于涧之中；\r\n于以用之，公侯之宫。\r\n被之僮僮，夙夜在公；\r\n被之祁祁，薄言还归。"
        },
        {
            "title": "伯兮",
            "content": "伯兮朅[1]兮，邦之桀兮。伯也执殳，为王前驱。\r\n自伯之东，首如飞蓬。岂无膏沐？谁适为容！\r\n其雨其雨，杲杲出日。愿言思伯，甘心首疾。\r\n焉得谖草？言树之背。愿言思伯，使我心痗[2]。"
        },
        {
            "title": "摽有梅",
            "content": "摽[1]有梅，其实七兮！\r\n求我庶士，迨其吉兮！\r\n摽有梅，其实三兮！\r\n求我庶士，迨其今兮！\r\n摽有梅，顷筐塈[2]之！\r\n求我庶士，迨其吉兮！\r\n摽有梅，其实三兮！\r\n求我庶士，迨其谓之！"
        },
        {
            "title": "閟宫",
            "content": "閟宫有侐，实实枚枚。\r\n赫赫姜嫄，其德不回。\r\n上帝是依，无灾无害。\r\n弥月不迟，是生后稷，降之百福。\r\n黍稷重穋，稙稚菽麦。\r\n奄有下国，俾民稼穑。\r\n有稷有黍，有稻有秬。\r\n奄有下土，缵禹之绪。\r\n后稷之孙，实维大王。\r\n居岐之阳，实始翦商。\r\n至于文武，缵大王之绪。\r\n致天之届，于牧之野。\r\n无贰无虞，上帝临女。\r\n敦商之旅，克咸厥功。\r\n王曰叔父，建尔元子，俾侯于鲁。\r\n大启尔功，为周室辅。\r\n乃命鲁公，俾侯于东。\r\n锡之山川，土田附庸。\r\n周公之孙，庄公之子。\r\n龙旂承祀，六辔耳耳。\r\n春秋匪解，享祀不忒。\r\n皇皇后帝，皇祖后稷。\r\n享以骍牲，是飨是宜。\r\n降福既多，周公皇祖，亦其福女。\r\n秋而载尝，夏而楅衡，白牡骍刚。\r\n牺尊将将，毛炰胾羹，笾豆大房。\r\n万舞洋洋，孝孙有庆。\r\n俾尔炽而昌，俾尔寿而臧。\r\n保彼东方，鲁邦是常。\r\n不亏不崩，不震不腾。\r\n三寿作朋，如冈如陵。\r\n公车千乘，朱英绿縢，二矛重弓。\r\n公徒三万，贝胄朱綅，烝徒增增。\r\n戎狄是膺，荆舒是惩，则莫我敢承。\r\n俾尔昌而炽，俾尔寿而富。\r\n黄发台背，寿胥与试。\r\n俾尔昌而大，俾尔耆而艾。\r\n万有千岁，眉寿无有害。\r\n泰山岩岩，鲁邦所詹。\r\n奄有龟蒙，遂荒大东。\r\n至于海邦，淮夷来同。\r\n莫不率从，鲁侯之功。\r\n保有凫绎，遂荒徐宅。\r\n至于海邦，淮夷蛮貊。\r\n及彼南夷，莫不率从。\r\n莫敢不诺，鲁侯是若。\r\n天锡公纯嘏，眉寿保鲁。\r\n居常与许，复夏公之宇。\r\n鲁侯燕喜，令妻寿母。\r\n宜大夫庶士，邦国是有。\r\n既多受祉，黄发兒齿。\r\n徂徕之松，新甫之柏。\r\n是断是度，是寻是尺。\r\n松桷有舄，路寝孔硕，新庙奕奕。\r\n奚斯所作，孔曼且硕，万民是若。"
        },
        {
            "title": "敝笱",
            "content": "敝笱在梁，其鱼鲂鳏。齐子归止，其从如云。\r\n敝笱在梁，其鱼鲂鱮[1]。齐子归止，其从如雨。\r\n敝笱在梁，其鱼唯唯。齐子归止，其从如水。"
        },
        {
            "title": "北山",
            "content": "陟彼北山，言采其杞。\r\n偕偕士子，朝夕从事。\r\n王事靡盬，忧我父母。\r\n溥天之下，莫非王土。\r\n率土之滨，莫非王臣。\r\n大夫不均，我从事独贤。\r\n四牡彭彭，王事傍傍。\r\n嘉我未老，鲜我方将。\r\n旅力方刚，经营四方。\r\n或燕燕居息，或尽瘁事国。\r\n或息偃在床，或不已于行。\r\n或不知叫号，或惨惨劬劳。\r\n或栖迟偃仰，或王事鞅掌。\r\n或湛乐饮酒，或惨惨畏咎。\r\n或出入风议，或靡事不为。"
        },
        {
            "title": "北门",
            "content": "出自北门，忧心殷殷。终窭且贫，莫知我艰。\r\n已焉哉！天实为之，谓之何哉！\r\n王事适我，政事一埤益我。\r\n我入自外，室人交偏谪我。\r\n已焉哉！天实为之，谓之何哉！\r\n王事敦我，政事一埤遗我。\r\n我入自外，室人交偏摧我。\r\n已焉哉！天实为之，谓之何哉！"
        },
        {
            "title": "北风",
            "content": "北风其凉，雨雪其滂。惠而好我，携手同行。\r\n其虚其邪？既亟只且！\r\n北风其喈，雨雪其霏。惠而好我，携手同归。\r\n其虚其邪？既亟只且！\r\n莫赤匪狐，莫黑匪乌。惠而好我，携手同车。\r\n其虚其邪？既亟只且！"
        },
        {
            "title": "鸨羽",
            "content": "肃肃鸨羽，集于苞栩。王事靡盬[1]，不能兿[2]稷黍。\r\n父母何怙？悠悠苍天！曷其有所？\r\n肃肃鸨翼，集于苞棘。王事靡盬，不能兿黍稷。\r\n父母何食？悠悠苍天！曷其有极？\r\n肃肃鸨行，集于苞桑。王事靡盬，不能兿稻粱。\r\n父母何尝？悠悠苍天！曷其有常？"
        },
        {
            "title": "板",
            "content": "上帝板板，下民卒瘅，出话不然，为犹不远。\r\n靡非管管，不实于亶，犹之未远，是用大谏。\r\n天之方难，无然宪宪，天之方蹶，无然泄泄。\r\n辞之辑矣，民之洽矣，辞之怿矣，民之莫矣。\r\n我虽异事，及尔同僚，我即尔谋，听我嚣嚣。\r\n我言维服，勿以为笑，先民有言，询当刍荛。\r\n天之方虐，无然谑谑，老夫灌灌，小子蹻蹻。\r\n匪我言耄，尔用忧谑，多将熇熇，不可救药。\r\n天之方懠，无为夸毗，威仪卒迷，善人载尸。\r\n民之方殿屎，则莫我敢葵，丧乱蔑资，曾莫惠我师。\r\n天之牖民，如埙如篪，如璋如圭，如取如携。\r\n携无曰益，牖民孔易，民之多辟，自无立辟。\r\n价人维蕃，大师维垣，大邦维屏，大宗维翰。\r\n怀德维宁，宗子维城，无俾城坏，无独斯畏。\r\n敬天之怒，无敢戏豫，敬天之渝，无敢驱驰。\r\n昊天曰明，及尔出王，昊天曰旦，及尔游衍。"
        },
        {
            "title": "般",
            "content": "於皇时周，陟其高山。\r\n嶞山乔岳，允犹翕河。\r\n敷天之下，裒时之对，时周之命。"
        },
        {
            "title": "白驹",
            "content": "皎皎白驹，食我场苗。\r\n絷之维之，以永今朝。\r\n所谓伊人，於焉逍遥。\r\n皎皎白驹，食我场藿。\r\n絷之维之，以永今夕。\r\n所谓伊人，於焉嘉客。\r\n皎皎白驹，贲然来思。\r\n尔公尔侯，逸豫无期。\r\n慎尔优游，勉尔遁思。\r\n皎皎白驹，在彼空谷。\r\n生刍一束，其人如玉。\r\n毋金玉尔音，而有遐心。"
        },
        {
            "title": "白华",
            "content": "白华菅兮，白茅束兮，之子之远，俾我独兮。\r\n英英白云，露彼菅茅，天步艰难，之子不犹。\r\n滮池北流，浸彼稻田，啸歌伤怀，念彼硕人。\r\n樵彼桑薪，卬烘于煁，维彼硕人，实劳我心。\r\n鼓钟于宫，声闻于外，念子懆懆，视我迈迈。\r\n有鹙在梁，有鹤在林，维彼硕人，实劳我心。\r\n鸳鸯在梁，戢其左翼，之子无良，二三其德。\r\n有扁斯石，履之卑兮，之子之远，俾我疧兮。"
        },
        {
            "title": "谷风",
            "content": "习习谷风，以阴以雨。黾勉同心，不宜有怒。\r\n采葑采菲，无以下体？德音莫违，及尔同死。\r\n行道迟迟，中心有违。不远伊迩，薄送我畿。\r\n谁谓荼苦？其甘如荠。宴尔新昏，如兄如弟。\r\n泾以渭浊，湜湜[1]其沚[2]。宴尔新昏，不我屑矣。\r\n毋逝我梁，毋发我笱。我躬不阅，遑恤我后！\r\n就其深矣，方之舟之。就其浅矣，泳之游之。\r\n何有何亡，黾勉求之。凡民有丧，匍匐求之。\r\n不我能慉[3]，反以我为雠，既阻我德，贾用不售。\r\n昔育恐育鞫，及尔颠覆。既生既育，比予于毒。\r\n我有旨蓄，亦以御冬。宴尔新昏，以我御穷。\r\n有洸[4]有溃，既诒我肄。不念昔者，伊余来塈[5]。"
        },
        {
            "title": "柏舟",
            "content": "泛彼柏舟，亦泛其流。\r\n耿耿不寐，如有隐忧。\r\n微我无酒，以敖以游。\r\n我心匪鉴，不可以茹。\r\n亦有兄弟，不可以据。\r\n薄言往愬[1]，逢彼之怒。\r\n我心匪石，不可转也。\r\n我心匪席，不可卷也。\r\n威仪棣棣，不可选也。\r\n忧心悄悄，愠于群小。\r\n觏闵既多，受侮不少。\r\n静言思之，寤辟有摽[2]。\r\n日居月诸，胡迭而微？\r\n心之忧矣，如匪浣衣。\r\n静言思之，不能奋飞。"
        },
        {
            "title": "野有死麇",
            "content": "野有死麇，白茅包之；\r\n有女怀春，吉士诱之。\r\n林有朴樕[1]，野有死鹿；\r\n白茅纯束，有女如玉。\r\n舒而脱脱兮，无感我帨[2]兮，无使尨[3]也吠。"
        },
        {
            "title": "关雎",
            "content": "关关雎鸠，在河之洲。\r\n窈窕淑女，君子好逑。\r\n参差荇菜，左右流之。\r\n窈窕淑女，寤寐求之。\r\n求之不得，寤寐思服。\r\n悠哉悠哉，辗转反侧。\r\n参差荇菜，左右采之。\r\n窈窕淑女，琴瑟友之。\r\n参差荇菜，左右芼之。\r\n窈窕淑女，钟鼓乐之。\r\n【注释】：①关关雎（jū)鸠(jīu)：雎鸠鸟不停地叫。雎鸠，水鸟名，即鱼鹰。传说它们情意专一。\r\n②洲：水中的陆地。\r\n③窈窕：文静美好的样子。\r\n④荇菜：水草名，一种可食的水草。\r\n⑤逑：配偶。\r\n⑥寤(wù)：睡醒，寐：睡眠。寤寐：日日夜夜。\r\n⑦思服：思念。\r\n⑧琴瑟友之：弹琴鼓瑟表示亲近。\r\n⑨芼(mào)：挑选。\r\n⑩钟鼓乐之：敲击钟鼓使她欢乐。【译文】：关关鸣叫的水鸟，栖居在河中沙洲。\r\n善良美丽的姑娘，好男儿的好配偶。\r\n长短不齐的荇菜，在船左右两边捞。\r\n善良美丽的姑娘，日日夜夜都想她。\r\n思念追求不可得，醒来做梦长相思。\r\n悠悠思念情意切，翻来覆去难入眠。\r\n长短不齐的荇菜，姑娘左右去摘采。\r\n善良美丽的姑娘，弹琴鼓瑟亲近她。\r\n长短不齐的荇菜，姑娘左右去挑选。\r\n善良美丽的姑娘，鼓乐之礼娶回家。【赏析】：　　此诗言切而意婉，尤其是第三章，男主人公对所思女子真是设想得体贴入微，关怀备至。第一章“窈窕淑女”二句，直往直来，连个小弯儿也不拐。但从第二章起，细节描写增多了，小伙子由于“寤寐思服”，彻夜翻来覆去，睡不踏实，这确是真情流露。越睡不安稳，越是心潮起伏；而人在恋爱时总是好往乐观处想，于是他想到将来结婚时场面多么热闹，婚后感情多么融洽和谐，生活多么美满幸福。这一切遐想，都是从“悠哉悠哉，展转反侧”的失眠中幻化出来的。虽说是主观的一厢情愿，却并非可望而不可即。后来的剧作家代剧中人立言，说“愿天下有情人终成眷属”，反嫌说得太露；而《关雎》的作者却以丰富而圆满的想象来填充眼前无可排遣的相思，这真是“乐而不淫，哀而不伤”了。难得的是这乃属于典型的东方式的、我国传统的正常恋爱观，即他所盼望的是同淑女成为夫妇（用“好逑”字样可证），而不仅仅是做为情侣（这同《郑风》里的作品就不同了！），这固然有封建统治阶级的烙印，却也体现了汉民族的传统特色。\r\n　　“兴”是现实主义的技巧，是不错的。这首诗即河洲之物而起兴，显见为民间产物；采荇尤见出古代劳动人民的生活（可能是女性）。我们对于采荇不免陌生，但采莲蓬、采藕、采菱的生活我们能体会。先是顺流而取，再则采到手，再则煮熟了端上来。表示虽然一件小小事情也不容易做（正是劳动的真精神），这就象征了君子求淑女的心情与周折。等到生米煮成熟饭，正是“钟鼓乐之”的时候了，意味该多么深长！同时这种工作是眼前事实，并非虚拟幻想，一面写实一面又象征，此所以为比兴之正格，这才是中国诗的长处。后妃固然主德，但后妃哪里梦见“采荇”的乐趣，也未必看得见“雎鸠”的比翼双飞。不过采诗入乐，“太师”的眼光总算够好的。可惜古人不懂得“向人民学习”罢了。（小如按：此段文字乃转摘自我的一份劫后残存的讲稿中，当时是把先生的意思做为自己的话写下来的，因此可能与原文略有出入，读者鉴之。）\r\n　　这诗的主要表现手法是兴寄，《毛传》云：“兴也。”什么是“兴”?孔颖达的解释最得要领，他在《毛诗正义》中说：“‘兴’者，起也。取譬引类，起发己心，《诗》文诸举草木鸟兽以见意者，皆‘兴’辞也。”所谓“兴”，即先从别的景物引起所咏之物，以为寄托。这是一种委婉含蓄的表现手法。如此诗以雎鸠之“挚而有别”，兴淑女应配君子；以荇菜流动无方，兴淑女之难求；又以荇菜既得而“采之”、“芼之”，兴淑女既得而“友之”、“乐之”等。这种手法的优点在于寄托深远，能产生文已尽而意有余的效果。 \r\n　　这首诗还采用了一些双声叠韵的连绵字，以增强诗歌音调的和谐美和描写人物的生动性。如“窈窕”是叠韵；“参差”是双声；“辗转”既是双声又是叠韵。用这类词儿修饰动作，如“辗转反侧”；摹拟形象，如“窈窕淑女”；描写景物，如“参差荇菜”，无不活泼逼真，声情并茂。刘师培《论文杂记》云：“上古之时，……谣谚之音，多循天籁之自然，其所以能谐音律者，一由句各叶韵，二由语句之间多用叠韵双声之字。”此诗虽非句各叶韵，但对双声叠韵连绵字的运用，却保持了古代诗歌淳朴自然的风格。 \r\n　　用韵方面，这诗采取偶句入韵的方式。这种偶韵式支配着两千多年来我国古典诗歌谐韵的形式。而且全篇三次换韵，又有虚字脚“之”字不入韵，而以虚字的前一字为韵。这种在用韵方面的参差变化，极大地增强了诗歌的节奏感和音乐美。 \r\n　　本诗中每一章的韵字。\r\n　　关关雎鸠，在河之洲。窈窕淑女，君子好逑。（句句押韵的句尾韵：鸠、洲、逑）\r\n　　注意：后两句实际是一句判断句。但后人多断章取义，使后句独立成句。\r\n　　参差荇菜，左右流之。窈窕淑女，寤寐求之。（隔句押韵的句中韵：流、求）\r\n　　流：顺流而取 \r\n　　求之不得，寤寐思服。悠哉悠哉，辗转反侧。（句句押韵的句尾韵：得、服、侧）\r\n　　服：亦想也。 辗转——既是双声又是叠韵的联绵词\r\n　　参差荇菜，左右采之。窈窕淑女，琴瑟友之。（隔句押韵的句中韵：采、友）\r\n　　参差——双声联绵词 友：亲爱。\r\n　　参差荇菜，左右芼之。窈窕淑女，钟鼓乐之。（隔句押韵的句中韵：芼、乐）\r\n　　窈窕——叠韵联绵词 乐：使之乐。\r\n　　对《关雎》，我们应当从诗义和音乐两方面去理解。就诗义而言，它是“民俗歌谣”，所写的男女爱情是作为民俗反映出来的。相传古人在仲春之月有会合男女的习俗。《周礼·地官·媒氏》云：“媒氏(即媒官)掌万民之判(配合)。……中春(二月)之月，令会男女，于是时也，奔者不禁(不禁止奔)；若无故而不用令者，罚之，司男女之无夫家者而会之。”《关雎》所咏未必就是这段史事的记实，但这段史实却有助于我们了解古代男女相会、互相爱慕并希望成婚的心理状态和风俗习尚。文学作品描写的对象是社会生活，对社会风俗习尚的描写能更真实地再现社会生活，使社会生活融汇于社会风习的画面中，从而就更有真实感。《关雎》就是把古代男女恋情作为社会风俗习尚描写出来的。就乐调而言，全诗重章叠句都是为了合乐而形成的。郑樵《通志·乐略·正声序论》云：“凡律其辞，则谓之诗，声其诗，则谓之歌，作诗未有不歌者也。”郑樵特别强调声律的重要性。凡古代活的有生气的诗歌，往往都可以歌唱，并且重视声调的和谐。《关雎》重章叠句的运用，说明它是可歌的，是活在人们口中的诗歌。当然，《关雎》是把表达诗义和疾徐声调结合起来，以声调传达诗义。郑玄《诗谱序》云：“《虞书》曰：‘诗言志，歌永言，声依永，律和声。’然则诗之道，放于此乎?”"
        },
        {
            "title": "卷耳",
            "content": "采采卷耳，不盈顷筐。\r\n嗟我怀人，寘[1]彼周行。\r\n陟彼崔嵬，我马虺隤[2]。\r\n我姑酌彼金櫑[3]，维以不永怀。\r\n陟彼高冈，我马玄黄。\r\n我姑酌彼兕觥，维以不永伤。\r\n陟彼砠[4]矣，我马瘏[5]矣。\r\n我仆痡[6]矣，云何吁矣！"
        },
        {
            "title": "殷其雷",
            "content": "殷其雷，在南山之阳。\r\n何斯违斯，莫敢或遑？\r\n振振君子，归哉归哉！\r\n殷其雷，在南山之侧。\r\n何斯违斯，莫敢遑息？\r\n振振君子，归哉归哉！\r\n殷其雷，在南山之下。\r\n何斯违斯，莫或遑处？\r\n振振君子，归哉归哉！"
        },
        {
            "title": "东山",
            "content": "我徂东山，慆慆[1]不归。我来自东，零雨其蒙。\r\n我东曰归，我心西悲。制彼裳衣，勿士行枚。\r\n蜎蜎[2]者蠋[3]，烝[4]在桑野。敦彼独宿，亦在车下。\r\n我徂东山，慆慆不归。我来自东，零雨其蒙。\r\n果臝[5]之实，亦施于宇。伊威在室，蠨[6]蛸在户。\r\n町疃鹿场，熠耀宵行。不可畏也，伊可怀也。\r\n我徂东山，慆慆不归。我来自东，零雨其蒙。\r\n鹳鸣于垤，妇叹于室。洒扫穹窒，我征聿至。\r\n有敦瓜苦，烝在栗薪。自我不见，于今三年。\r\n我徂东山，慆慆不归。我来自东，零雨其蒙。\r\n仓庚于飞，熠耀其羽。之子于归，皇驳其马。\r\n亲结其缡，九十其仪。其新孔嘉，其旧如之何？"
        },
        {
            "title": "木瓜",
            "content": "投我以木瓜，报之以琼琚。匪报也，永以为好也！\r\n投我以木桃，报之以琼瑶。匪报也，永以为好也！\r\n投我以木李，报之以琼玖。匪报也，永以为好也！\r\n【注释】：①木爪：落叶灌木，果似小爪。古代有一瓜果之类为男女定情的信物的风俗。\r\n②投，投掷，此作赠送，给予。\r\n③报，报答。\r\n④琼琚，佩玉名，古代的饰物。后边“琼玖”、“琼瑶”同此。\r\n⑤匪：同“非”。\r\n⑥好，爱。\r\n⑦木桃：桃子。\r\n⑧木李：李子。【译文】：　　你赠送给我的是木瓜，我回赠给你的却是琼琚。这不是为了答谢你，是求永久相好呀！\r\n　　你赠送给我的是木桃，我回赠给你的却是琼瑶。这不是为了答谢你，是求永久相好呀！\r\n　　你赠送给我的是木李，我回赠给你的却是琼玖。这不是为了答谢你，是求永久相好呀！【赏析】：　　《诗经》是我国最早的一部诗歌总集，分为风（十五国风）、雅（大雅、小雅）、颂（周颂、商颂、鲁颂）三部分。本诗从字面描写看写的是两个人之间礼物的相互赠送，而实质上是表示相互间的感情，是写一个男子与钟爱的女子互赠信物以定同心之约。\r\n　　“投我以木瓜，报之以琼琚。匪报也，永以为好也。”你赠送给我的是木瓜果子，我回赠给你的是“琼琚”，回报的东西价值要比受赠的东昂贵得多，这体现了人类的那种高尚情感，这种情感包括爱情，也包括亲情、友情。这种情感注重的是考虑对方的心理，力求使对方心里获得平衡与满足，以求彼此间心心相印，因而回赠的东西及其价值的高低在此看重的是它的象征意义，表达的是对他人对自己的情意的珍视，是爱慕之情的表露，所以说“匪报也，永以为好也”。\r\n　　后边的诗句诗作者采用了与第一节完全相同的句式和格式，只有男女之间互赠的信物有所变化，你送我“木桃”，我便回送你“琼瑶”；你送我“木李”，我便回送你“琼玖”，看那意思只要你送我东西，我必要送给你比你送我的更昂贵的东西，从形式上看只不过是第一节的反复出现，叠章易字，而从表达的程度上看则表现出情感在一步一步加深，特别是从表现艺术手法上看，这正是诗经的一大特点，重章叠句的形式，一唱三叹的咏唱，可谓余音袅袅，绕梁三日而不绝。"
        },
        {
            "title": "硕鼠",
            "content": "硕鼠硕鼠，无食我黍！三岁贯女，莫我肯顾。\r\n逝将去女，适彼乐土。乐土乐土，爰得我所？\r\n硕鼠硕鼠，无食我麦！三岁贯女，莫我肯德。\r\n逝将去女，适彼乐国。乐国乐国，爰得我直？\r\n硕鼠硕鼠，无食我苗！三岁贯女，莫我肯劳。\r\n逝将去女，适彼乐郊。乐郊乐郊，谁之永号？"
        },
        {
            "title": "伐檀",
            "content": "坎坎伐檀兮，置之河之干兮，河水清且涟猗。\r\n不稼不穑，胡取禾三百廛[1]兮？\r\n不狩不猎，胡瞻尔庭有县[2]獾兮？\r\n彼君子兮，不素餐兮！\r\n坎坎伐辐兮，置之河之侧兮，河水清且直猗。\r\n不稼不穑，胡取禾三百亿兮？\r\n不狩不猎，胡瞻尔庭有县特[3]兮？\r\n彼君子兮，不素食兮！\r\n坎坎伐轮兮，置之河之漘[4]兮，河水清且沦猗。\r\n不稼不穑，胡取禾三百囷[5]兮？\r\n不狩不猎，胡瞻尔庭有县鹑兮？\r\n彼君子兮，不素飧兮！"
        },
        {
            "title": "宾之初筵",
            "content": "宾之初筵，左右秩秩，笾豆有楚，殽核维旅。\r\n酒既和旨，饮酒孔偕，钟鼓既设，举酬逸逸。\r\n大侯既抗，弓矢斯张，射夫既同，献尔发功。\r\n发彼有的，以祈尔爵。\r\n籥舞笙鼓，乐既和奏，烝衎烈祖，以洽白礼。\r\n百礼既至，有壬有林，锡尔纯嘏，子孙其湛。\r\n其湛曰乐，各奏尔能，宾载手仇，室人入又。\r\n酌彼康爵，以奏尔时。\r\n宾之初筵，温闻其恭，其未醉止，威仪反反。\r\n曰既醉止，威仪幡幡，舍其坐迁，屡舞僊僊。\r\n其未醉止，威仪抑抑，曰醉既止，威仪怭怭。\r\n是曰既醉，不知其秩。\r\n宾既醉止，载号载呶，乱我笾豆，屡舞僛僛。\r\n是曰既醉，不知其邮，侧弁其俄，屡舞傞傞。\r\n既醉而出，并受其福，醉而不出，是谓伐德。\r\n饮酒孔嘉，维其令仪。\r\n凡此饮酒，或醉或否，既立之监，或佐之史。\r\n彼醉不臧，不醉反耻，式勿从谓，无俾大怠。\r\n匪言勿言，匪由勿语，由醉之言，俾出童羖。\r\n三爵不识，矧敢多又。"
        }
    ]
}