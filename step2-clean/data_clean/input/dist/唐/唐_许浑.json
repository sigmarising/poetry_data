{
    "dynasty": "唐",
    "author": "许浑",
    "intro": "字用晦，丹阳人。太和六年进士，历官监察御史、睦郢二州刺史，有《丁卯集》。用晦诗格遒劲雄浑，直追初盛，应在樊川温李之上。",
    "items": [
        {
            "title": "送曾主簿归楚州省觐，予亦明日归姑孰",
            "content": "帆转清淮极鸟飞，落帆应换老莱衣。\r河亭未醉先惆怅，明日还从此路归。"
        },
        {
            "title": "东陵赴京道病东归，寓居开元寺，寄卢员外宋",
            "content": "西风吹雨雁初时，病寄僧斋罢献书。万里咸秦劳我马，\r四邻松桂忆吾庐。沧洲有约心还静，青汉无媒迹自疏。\r不是醉眠愁不散，莫言琴酒学相如。"
        },
        {
            "title": "湖南徐明府余之南邻，久不还家，因题林馆",
            "content": "湘南官罢不归来，高阁经年掩绿苔。鱼溢池塘秋雨过，\r鸟还洲岛暮潮回。阶前石稳棋终局，窗外山寒酒满杯。\r借问先生独何处，一篱疏菊又花开。"
        },
        {
            "title": "元处士自洛归宛陵山居，见示詹事相公饯行之",
            "content": "紫霄峰下绝韦编，旧隐相如结袜前。月落尚留东閤醉，\r风高还忆北窗眠。江城夜别潇潇雨，山槛晴归漠漠烟。\r一顷豆花三顷竹，想应抛却钓鱼船。"
        },
        {
            "title": "余谢病东归，王秀才见寄，今潘秀才南棹奉酬",
            "content": "酷似牢之玉不如，落星山下白云居。春耕旋构金门客，\r夜学兼修玉府书。风扫碧云迎鸷鸟，水还沧海养嘉鱼。\r莫将年少轻时节，王氏家风在石渠。"
        },
        {
            "title": "和淮南王相公与宾僚同游瓜洲别业，题旧书斋",
            "content": "碧油红旆想青衿，积雪窗前尽日吟。巢鹤去时云树老，\r卧龙归处石潭深。道傍苦李犹垂实，城外甘棠已布阴。\r宾御莫辞岩下醉，武丁高枕待为霖。"
        },
        {
            "title": "宣城崔大夫召联句，偶疾不获赴因献",
            "content": "心慕知音命自拘，画堂闻欲试吹竽。茂陵罢酒惭中圣，\r漳浦题诗怯大巫。鬐鬣几年伤在藻，羽毛终日羡栖梧。\r还愁旅棹空归去，枫叶荷花钓五湖。"
        },
        {
            "title": "自楞伽寺晨起泛舟，道中有怀",
            "content": "碧树苍苍茂苑东，佳期迢递路何穷。一声山鸟曙云外，\r万点水萤秋草中。门掩竹斋微有月，棹移兰渚淡无风。\r欲知此路堪惆怅，菱叶蓼花连故宫。"
        },
        {
            "title": "寓居开元精舍，酬薛秀才见贻",
            "content": "知己萧条信陆沉，茂陵扶疾卧西林。芰荷风起客堂静，\r松桂月高僧院深。清露下时伤旅鬓，白云归处寄乡心。\r怜君诗句犹相忆，题在空斋夜夜吟。"
        },
        {
            "title": "与郑二秀才同舟东下洛中，亲朋送至景云寺",
            "content": "三十六峰横一川，绿波无路草芊芊。牛羊晚食铺平地，\r雕鹗晴飞摩远天。洛客尽回临水寺，楚人皆逐下江船。\r东西未有相逢日，更把繁华共醉眠。"
        },
        {
            "title": "与裴三十秀才自越西归望亭阻冻，登虎丘山寺",
            "content": "春草越吴间，心期旦夕还。酒乡逢客病，诗境遇僧闲。\r倚棹冰生浦，登楼雪满山。东风不可待，归鬓坐斑斑。"
        },
        {
            "title": "蒙河南刘大夫见示与吏部张公喜雪酬唱，辄敢",
            "content": "风度龙山暗，云凝象阙阴。瑞花琼树合，仙草玉苗深。\r欲醉梁王酒，先调楚客琴。即应携手去，将此助商霖。"
        },
        {
            "title": "江西郑常侍赴镇之日有寄，因酬和",
            "content": "来暮亦何愁，金貂在鹢舟。旆随寒浪动，帆带夕阳收。\r布令滕王阁，裁诗郢客楼。即应归凤沼，中外赞天休。"
        },
        {
            "title": "将归涂口，宿郁林寺道玄上人院二首",
            "content": "西岩一磬长，僧起树苍苍。开殿洒寒水，诵经焚晚香。\r竹风云渐散，杉露月犹光。无复重来此，归舟凌夕阳。\r春寻采药翁，归路宿禅宫。云起客眠处，月残僧定中。\r藤花深洞水，槲叶满山风。清境不能住，朝朝惭远公。"
        },
        {
            "title": "王秀才自越见寻不遇，题诗而回，因以酬寄",
            "content": "南斋知数宿，半为木兰开。晴阁留诗遍，春帆载酒回。\r烟深扬子宅，云断越王台。自有孤舟兴，何妨更一来。"
        },
        {
            "title": "再游越中，伤朱庆馀协律好直上人",
            "content": "昔年湖上客，留访雪山翁。王氏船犹在，萧家寺已空。\r月高花有露，烟合水无风。处处多遗韵，何曾入剡中。"
        },
        {
            "title": "游维山新兴寺，宿石屏村谢叟家",
            "content": "晚过石屏村，村长日渐曛。僧归下岭见，人语隔溪闻。\r谷响寒耕雪，山明夜烧云。家家扣铜鼓，欲赛鲁将军。"
        },
        {
            "title": "南海府罢，南康阻浅，行侣稍稍登陆而迈，主",
            "content": "暗滩水落涨虚沙，滩去秦吴万里赊。马上折残江北柳，\r舟中开尽岭南花。离歌不断如留客，归梦初惊似到家。\r山鸟一声人未起，半床春月在天涯。"
        },
        {
            "title": "南亭夜坐，贻开元禅定二道者",
            "content": "暮暮焚香何处宿，西岩一室映疏藤。光阴难驻迹如客，\r寒暑不惊心似僧。高树有风闻夜磬，远山无月见秋灯。\r身闲境静日为乐，若问其余非我能。"
        },
        {
            "title": "李秀才近自涂口迁居新安，适枉缄书，见宽悲",
            "content": "远书开罢更依依，晨坐高台竟落晖。颜巷雪深人已去，\r庾楼花盛客初归。东堂望绝迁莺起，南国哀余候雁飞。\r今日劳君犹问讯，一官唯长故山薇。"
        },
        {
            "title": "陪越中使院诸公，镜波馆饯明台裴郑二使君",
            "content": "倾幕来华馆，淹留二使君。舞移清夜月，歌断碧空云。\r海郡楼台接，江船剑戟分。明时自鶱翥，无复叹离群。"
        },
        {
            "title": "夜行次东关（一作行次潼关驿）逢魏扶东归",
            "content": "南北断蓬飘，长亭酒一瓢。残云归太华，疏雨过中条。\r\n树色随关迥，河声入塞遥。劳歌此分首，风急马萧萧。"
        },
        {
            "title": "三十六湾",
            "content": "缥缈临风思美人，荻花枫叶带离声。\r\n夜深吹笛移船去，三十六湾秋月明。"
        },
        {
            "title": "记梦",
            "content": "晓入瑶台露气清，座中唯有许飞琼。\r\n尘心未尽俗缘在，十里下山空月明。"
        },
        {
            "title": "僧院影堂",
            "content": "香销云凝旧僧家，僧刹残灯壁半斜。\r\n日暮松烟空漠漠，秋风吹破妙莲华。"
        },
        {
            "title": "王可封临终",
            "content": "十世为儒少子孙，一生长负信陵恩。\r\n今朝埋骨寒山下，为报慈亲休倚门。"
        },
        {
            "title": "祗命许昌自郊居，移就公馆秋日寄茅山高拾遗",
            "content": "一笛迎风万叶飞，强携刀笔换荷衣。潮寒水国秋砧早，\r月暗山城夜漏稀。岩响远闻樵客过，浦深遥送钓童归。\r中年未识从军乐，虚近三茅望少微。"
        },
        {
            "title": "酬对雪见寄",
            "content": "飞度龙山下远空，拂檐萦竹昼濛濛。\r\n知君吟罢意无限，曾听玉堂歌北风。"
        },
        {
            "title": "读戾太子传",
            "content": "佞臣巫蛊已相疑，身没湖边筑望思。\r\n今日更归何处是，年年芳草上台基。"
        },
        {
            "title": "病中和大夫玩江月",
            "content": "江上悬光海上生，仙舟迢递绕军营。\r\n高歌一曲同筵醉，却是刘桢坐到明。"
        },
        {
            "title": "李定言自殿院衔命归阙，拜员外郎迁右史因寄",
            "content": "白笔南征变二毛，越山愁瘴海惊涛。才归龙尾含鸡舌，\r更立螭头运兔毫。阊阖欲开宫漏尽，冕旒初坐御香高。\r吴中旧侣君先贵，曾忆王祥与佩刀。"
        },
        {
            "title": "金谷园",
            "content": "三惑沉身是此园，古藤荒草野禽喧。\r\n二十四友一朝尽，爱妾坠楼何足言。"
        },
        {
            "title": "宿咸宜观",
            "content": "羽袖飘飘杳夜风，翠幢归殿玉坛空。\r\n步虚声尽天未晓，露压桃花月满宫。"
        },
        {
            "title": "紫藤",
            "content": "绿蔓秾阴紫袖低，客来留坐小堂西。\r\n醉中掩瑟无人会，家近江南罨画溪。"
        },
        {
            "title": "酬康州韦侍御同年",
            "content": "桂楫美人歌木兰，西风袅袅露漙漙。\r\n夜长曲尽意不尽，月在清湘洲渚寒。"
        },
        {
            "title": "赠何处士",
            "content": "东别茅峰北去秦，梅仙书里说真人。\r\n白头主印青山下，虽遇唐生不敢亲。"
        },
        {
            "title": "将赴京师，留题孙处士山居二首",
            "content": "草堂近西郭，遥对敬亭开。枕腻海云起，簟凉山雨来。\r高歌怀地肺，远赋忆天台。应学相如志，终须驷马回。\r西岩有高兴，路僻几人知。松荫花开晚，山寒酒熟迟。\r游从随野鹤，休息遇灵龟。长见邻翁说，容华似旧时。"
        },
        {
            "title": "酬江西卢端公蓝口阻风见寄之什",
            "content": "又携刀笔泛膺舟，蓝口风高桂楫留。\r\n还似郢中歌一曲，夜来春雪照西楼。"
        },
        {
            "title": "晨起西楼",
            "content": "留情深处驻横波，敛翠凝红一曲歌。\r\n明月下楼人未散，共愁三径是天河。"
        },
        {
            "title": "鹭鸶",
            "content": "西风澹澹水悠悠，雪点丝飘带雨愁。\r\n何限归心倚前閤，绿蒲红蓼练塘秋。"
        },
        {
            "title": "学仙二首",
            "content": "汉武迎仙紫禁秋，玉笙瑶瑟祀昆丘。\r\n年年望断无消息，空闭重城十二楼。\r\n心期仙诀意无穷，采画云车起寿宫。\r\n闻有三山未知处，茂陵松柏满西风。"
        },
        {
            "title": "听唱山鹧鸪",
            "content": "金谷歌传第一流，鹧鸪清怨碧烟愁。\r\n夜来省得曾闻处，万里月明湘水秋。"
        },
        {
            "title": "览故人题僧院诗",
            "content": "高阁清吟寄远公，四时云月一篇中。\r\n今来借问独何处，日暮槿花零落风。"
        },
        {
            "title": "旌儒庙",
            "content": "寒陌阴风万古悲，儒冠相枕死秦时。\r\n庙前亦有商山路，不学老翁歌紫芝。"
        },
        {
            "title": "秦楼曲",
            "content": "秦女梦余仙路遥，月窗风簟夜迢迢。\r\n潘郎翠凤双飞去，三十六宫闻玉箫。"
        },
        {
            "title": "听琵琶",
            "content": "欲写明妃万里情，紫槽红拨夜丁丁。\r\n胡沙望尽汉宫远，月落天山闻一声。"
        },
        {
            "title": "送宋处士归山",
            "content": "卖药修琴归去迟，山风吹尽桂花枝。\r\n世间甲子须臾事，逢著仙人莫看棋。"
        },
        {
            "title": "秋思",
            "content": "琪树西风枕簟秋，楚云湘水忆同游。\r\n高歌一曲掩明镜，昨日少年今白头。"
        },
        {
            "title": "过湘妃庙",
            "content": "古木苍山掩翠娥，月明南浦起微波。\r\n九疑望断几千载，斑竹泪痕今更多。"
        },
        {
            "title": "鸿沟",
            "content": "相持未定各为君，秦政山河此地分。\r\n力尽乌江千载后，古沟芳草起寒云。"
        },
        {
            "title": "送薛先辈入关",
            "content": "一卮春酒送离歌，花落敬亭芳草多。\r\n欲问归期已深醉，只应孤梦绕关河。"
        },
        {
            "title": "缑山庙",
            "content": "王子吹箫月满台，玉箫清转鹤裴回。\r\n曲终飞去不知处，山下碧桃春自开。"
        },
        {
            "title": "游楞伽寺",
            "content": "碧烟秋寺泛潮来，水浸城根古堞摧。\r\n尽日伤心人不见，石榴花满旧琴台。"
        },
        {
            "title": "途经秦始皇墓",
            "content": "龙盘虎踞树层层，势入浮云亦是崩。\r\n一种青山秋草里，路人唯拜汉文陵。"
        },
        {
            "title": "经故太尉段公庙",
            "content": "静想追兵缓翠华，古碑荒庙闭松花。\r\n纪生不向荥阳死，争有山河属汉家。"
        },
        {
            "title": "陈宫怨二首",
            "content": "风暖江城白日迟，昔人遗事后人悲。\r\n草生宫阙国无主，玉树后庭花为谁。\r\n地雄山险水悠悠，不信隋兵到石头。\r\n玉树后庭花一曲，与君同上景阳楼。"
        },
        {
            "title": "客有卜居不遂薄游汧陇因题",
            "content": "海燕西飞白日斜，天门遥望五侯家。\r\n楼台深锁无人到，落尽春风第一花。"
        },
        {
            "title": "韩信庙",
            "content": "朝言云梦暮南巡，已为功名少退身。\r\n尽握兵权犹不得，更将心计托何人。"
        },
        {
            "title": "下第怀友人",
            "content": "独掩衡门花盛时，一封书信缓归期。\r\n南宗更有潇湘客，夜夜月明闻竹枝。"
        },
        {
            "title": "夏日寄江上亲友",
            "content": "雨过前山日未斜，清蝉嘒嘒落槐花。\r\n车轮南北已无限，江上故人才到家。"
        },
        {
            "title": "寄宋邧",
            "content": "朱槛烟霜夜坐劳，美人南国旧同袍。\r\n山长水远无消息，瑶瑟一弹秋月高。"
        },
        {
            "title": "亡题",
            "content": "商岭采芝寻四老，紫阳收朮访三茅。\r\n欲求不死长生诀，骨里无仙不肯教。"
        },
        {
            "title": "守风淮阴",
            "content": "遥见江阴夜渔客，因思京口钓鱼时。\r\n一潭明月万株柳，自去自来人不知。"
        },
        {
            "title": "寄云际寺敬上人",
            "content": "万山秋雨水萦回，红叶多从紫阁来。\r\n云冷竹斋禅衲薄，已应飞锡过天台。"
        },
        {
            "title": "蝉",
            "content": "噪柳鸣槐晚未休，不知何事爱悲秋。\r\n朱门大有长吟处，刚傍愁人又送愁。"
        },
        {
            "title": "酬李当",
            "content": "知有瑶华手自开，巴人虚唱懒封回。\r\n山阴一夜满溪雪，借问扁舟来不来。"
        },
        {
            "title": "宿水阁",
            "content": "野客从来不解愁，等闲乘月海西头。\r\n未知南陌谁家子，夜半吹笙入水楼。"
        },
        {
            "title": "夜泊永乐有怀",
            "content": "莲渚愁红荡碧波，吴娃齐唱采莲歌。\r\n横塘一别已千里，芦苇萧萧风雨多。"
        },
        {
            "title": "湖上",
            "content": "仿佛欲当三五夕，万蝉清杂乱泉纹。\r\n钓鱼船上一尊酒，月出渡头零落云。"
        },
        {
            "title": "重别",
            "content": "泪沿红粉湿罗巾，重系兰舟劝酒频。\r\n留却一枝河畔柳，明朝犹有远行人。"
        },
        {
            "title": "送曾主簿归楚州",
            "content": "帆转清淮极鸟飞，落帆应换老莱衣。\r\n河亭未醉先惆怅，明日还从此路归。"
        },
        {
            "title": "送客南归",
            "content": "野寺薜萝晚，官渠杨柳春。归心已无限，更送洞庭人。"
        },
        {
            "title": "塞下",
            "content": "夜战桑干北，秦兵半不归。朝来有乡信，犹自寄征衣。"
        },
        {
            "title": "长安早春怀江南",
            "content": "云月有归处，故山清洛南。如何一花发，春梦遍江潭。"
        },
        {
            "title": "思天台",
            "content": "赤城云雪深，山客负归心。昨夜西斋宿，月明琪树阴。"
        },
        {
            "title": "闻歌",
            "content": "新秋弦管清，时转遏云声。曲尽不知处，月高风满城。"
        },
        {
            "title": "雨后思湖上居",
            "content": "前山风雨凉，歇马坐垂杨。何处芙蓉落，南渠秋水香。"
        },
        {
            "title": "奉命和后池十韵",
            "content": "叠石通溪水，量波失旧规。芳洲还屈曲，朱阁更逶迤。\r\n浴鸟翻荷叶，惊蝉出柳丝。翠烟秋桧耸，红露晓莲披。\r\n攀槛登楼近，停桡待客迟。野桥从浪没，轻舸信风移。\r\n竹韵迁棋局，松阴递酒卮。性闲鸥自识，心远鹤先知。\r\n应想秦人会，休怀越相祠。当期穆天子，箫鼓宴瑶池。"
        },
        {
            "title": "奉和卢大夫新立假山",
            "content": "岩谷留心赏，为山极自然。孤峰空迸笋，攒萼旋开莲。\r\n黛色朱楼下，云形绣户前。砌尘凝积霭，檐溜挂飞泉。\r\n树暗壶中月，花香洞里天。何如谢康乐，海峤独题篇。"
        },
        {
            "title": "和宾客相国咏雪",
            "content": "近腊千岩白，迎春四气催。云阴连海起，风急度山来。\r\n尽日隋堤絮，经冬越岭梅。艳疑歌处散，轻似舞时回。\r\n道蕴诗传丽，相如赋骋才。霁添松筱媚，寒积蕙兰猜。\r\n暗涨宫池水，平封辇路埃。烛龙初照耀，巢鹤乍裴回。\r\n檐日琼先挂，墙风粉旋摧。五门环玉垒，双阙对瑶台。\r\n绮席陵寒坐，珠帘远曙开。灵芝霜下秀，仙桂月中栽。"
        },
        {
            "title": "陪少师李相国崔宾客宴居守狄仆射池亭",
            "content": "池色似潇湘，仙舟正日长。燕飞惊蛱蝶，鱼跃动鸳鸯。\r\n云聚歌初转，风回舞欲翔。暖醅松叶嫩，寒粥杏花香。\r\n罗绮留春色，笙竽送晚光。何须明月夜，红烛在华堂。"
        },
        {
            "title": "和李相国",
            "content": "巨实珍吴果，驯雏重越禽。摘来渔浦上，携在兔园阴。\r\n霜合凝丹颊，风披敛素襟。刀分琼液散，笼簌雪华深。\r\n虎帐斋中设，龙楼洛下吟。含消兼受彩，应贵冢卿心。"
        },
        {
            "title": "送杨发东归",
            "content": "红花半落燕于飞，同客长安今独归。\r\n一纸乡书报兄弟，还家羞著别时衣。"
        },
        {
            "title": "南海使院对菊怀丁卯别墅",
            "content": "何处曾移菊，溪桥鹤岭东。篱疏还有艳，园小亦无丛。\r\n日晚秋烟里，星繁晓露中。影摇金涧水，香染玉潭风。\r\n罢酒惭陶令，题诗答谢公。朝来数花发，身在尉佗宫。"
        },
        {
            "title": "岁暮自广江至新兴往复中题峡山寺四首",
            "content": "夜醉晨方醒，孤吟恐失群。海鰌潮上见，江鹄雾中闻。\r\n未腊梅先实，经冬草自薰。树随山崦合，泉到石棱分。\r\n虎迹空林雨，猿声绝岭云。萧萧异乡鬓，明日共丝棼。\r\n薄暮缘西峡，停桡一访僧。鹭巢横卧柳，猿饮倒垂藤。\r\n水曲岩千叠，云重树百层。山风寒殿磬，溪雨夜船灯。\r\n滩涨危槎没，泉冲怪石崩。中台一襟泪，岁杪别良朋。\r\n密树分苍壁，长溪抱碧岑。海风闻鹤远，潭日见鱼深。\r\n松盖环清韵，榕根架绿阴。洞丁多斫石，蛮女半淘金。\r\n南浦惊春至，西楼送月沉。江流不过岭，何处寄归心。\r\n月在行人起，千峰复万峰。海虚争翡翠，溪逻斗芙蓉。\r\n古木高生槲，阴池满种松。火探深洞燕，香送远潭龙。\r\n蓝坞寒先烧，禾堂晚并舂。更投何处宿，西峡隔云钟。"
        },
        {
            "title": "题四老庙二首",
            "content": "峨峨商岭采芝人，雪顶霜髯虎豹茵。\r\n山酒一卮歌一曲，汉家天子忌功臣。\r\n避秦安汉出蓝关，松桂花阴满旧山。\r\n自是无人有归意，白云常在水潺潺。"
        },
        {
            "title": "晨自竹径至龙兴寺崇隐上人院",
            "content": "佛寺通南径，僧堂倚北坡。藤阴迷晚竹，苔滑仰晴莎。\r\n病忆春前别，闲宜雨后过。石横闻水远，林缺见山多。\r\n欲结三天社，初降十地魔。毒龙来有窟，灵鹤去无窠。\r\n客路随萍梗，乡园失薜萝。禅心如可学，不藉鲁阳戈。"
        },
        {
            "title": "秋夕宴李侍御宅",
            "content": "公子徵词客，秋堂递玉杯。月高罗幕卷，风度锦屏开。\r\n凤管添簧品，鹍弦促柱哀。转喉云旋合，垂手露徐来。\r\n烛换三条烬，香销十炷灰。蛩声闻鼓歇，萤焰触帘回。\r\n广槛烟分柳，空庭露积苔。解酲须满酌，应为拨新醅。"
        },
        {
            "title": "金陵阻风登延祚阁",
            "content": "极目皆陈迹，披图问远公。戈鋋三国后，冠盖六朝中。\r\n葛蔓交残垒，芒花没后宫。水流箫鼓绝，山在绮罗空。\r\n极浦千艘聚，高台一径通。云移吴岫雨，潮转楚江风。\r\n登阁渐漂梗，停舟忆断蓬。归期与归路，杉桂海门东。"
        },
        {
            "title": "送林处士自闽中道越由霅抵两川",
            "content": "书剑少青眼，烟波初白头。乡关背梨岭，客路转蘋洲。\r\n处困道难固，乘时恩易酬。镜中非访戴，剑外欲依刘。\r\n高枕海天暝，落帆江雨秋。鼍声应远鼓，蜃气学危楼。\r\n智士役千虑，达人经百忧。唯闻陶靖节，多在醉乡游。"
        },
        {
            "title": "送从兄别驾归蜀",
            "content": "闻与湘南令，童年侍玉墀。家留秦塞曲，官谪瘴溪湄。\r\n道直奸臣屏，冤深圣主知。逝川东去疾，霈泽北来迟。\r\n青汉龙髯绝，苍岑马鬣移。风凄闻笛处，月惨罢琴时。\r\n客路黄公庙，乡关白帝祠。已称鹦鹉赋，宁诵鶺鴒诗。\r\n远道书难达，长亭酒莫持。当凭蜀江水，万里寄相思。"
        },
        {
            "title": "登蒜山观发军",
            "content": "羽檄征兵急，辕门选将雄。犬羊忧破竹，貔虎极飞蓬。\r\n定系猖狂虏，何烦矍铄翁。更探黄石略，重振黑山功。\r\n别马嘶营柳，惊乌散井桐。低星连宝剑，残月让雕弓。\r\n浪晓戈鋋里，山晴鼓角中。甲开鱼照水，旗飏虎拏风。\r\n去想金河远，行知玉塞空。汉庭应有问，师律在元戎。"
        },
        {
            "title": "维舟秦淮过温州李给事宅",
            "content": "给事为郎日，青溪醉隐衔。冰池通极浦，雪径绕高岩。\r\n珠玉砂同弃，松筠草共芟。帝图忧一失，臣节耻三缄。\r\n代有王陵戆，时无靳尚谗。定应标直笔，宁为发空函。\r\n雾黑连云栈，风狂截海帆。石梯迎雨润，沙井带潮咸。\r\n蜡屐青筇杖，篮舆白罽衫。应劳北归梦，山路正巉巉。"
        },
        {
            "title": "冬日宣城开元寺赠元孚上人",
            "content": "一钵事南宗，僧仪称病容。曹溪花里别，萧寺竹前逢。\r\n烛影深寒殿，经声彻曙钟。欲斋檐睡鸽，初定壁吟蛩。\r\n诗继休遗韵，书传永逸踪。艺多人誉洽，机绝道情浓。\r\n汲涧瓶沈藻，眠阶锡挂松。云鸣新放鹤，池卧旧降龙。\r\n露茗山厨焙，霜粳野碓舂。梵文明处译，禅衲暖时缝。\r\n层塔题应遍，飞轩步不慵。绣梁交薜荔，画井倒芙蓉。\r\n翠户垂旗网，朱窗列剑锋。寒风金磬远，晴雪玉楼重。\r\n妙理三乘达，清才万象供。山高横睥睨，滩浅聚艨艟。\r\n微雾苍平楚，残晖淡远峰。林疏霜摵摵，波静月溶溶。\r\n剑出因雷焕，琴全遇蔡邕。西方知有社，支许合相从。"
        },
        {
            "title": "赠萧炼师",
            "content": "曾试昭阳曲，瑶斋帝自临。红珠络绣帽，翠钿束罗襟。\r\n双阙胡尘起，千门宿露阴。出宫迷国步，回驾轸皇心。\r\n桂殿春空晚，椒房夜自深。急宣求故剑，冥契得遗簪。\r\n暗记神仙传，潜封女史箴。壶中知日永，掌上畏年侵。\r\n莫比班家扇，宁同卓氏琴。云车辞凤辇，羽帔别鸳衾。\r\n网断鱼游藻，笼开鹤戏林。洛烟浮碧汉，嵩月上丹岑。\r\n露草争三秀，风篁共八音。吹笙延鹤舞，敲磬引龙吟。\r\n旄节纤腰举，霞杯皓腕斟。还磨照宝镜，犹插辟寒金。\r\n东海人情变，南山圣寿沈。朱颜常似渥，绿发已如寻。\r\n养气齐生死，留形尽古今。更求应不见，鸡犬日駸駸。"
        },
        {
            "title": "寄郴州李相公",
            "content": "高楼王与谢，逸韵比南金。不遇销忧日，埃尘谁复寻。\r\n旷怀澹得丧，失意纵登临。彩槛浮云迥，绮窗明月深。\r\n虬龙压沧海，鸳鸾思邓林。青云伤国器，白发轸乡心。\r\n功高恩自洽，道直谤徒侵。应笑灵均恨，江畔独行吟。"
        },
        {
            "title": "泛五云溪",
            "content": "此溪何处路，遥问白髯翁。佛庙千岩里，人家一岛中。\r\n鱼倾荷叶露，蝉噪柳林风。急濑鸣车轴，微波漾钓筒。\r\n石苔萦棹绿，山果拂舟红。更就千村宿，溪桥与剡通。"
        },
        {
            "title": "寄房千里博士",
            "content": "春风白马紫丝缰，正值蚕眠未采桑。五夜有心随暮雨，\r\n百年无节待秋霜。重寻绣带朱藤合，更认罗裙碧草长。\r\n为报西游减离恨，阮郎才去嫁刘郎。"
        },
        {
            "title": "出关",
            "content": "朝缨初解佐江滨，麋鹿心知自有群。汉囿猎稀慵献赋，\r\n楚山耕早任移文。卧归渔浦月连海，行望凤城花隔云。\r\n关吏不须迎马笑，去时无意学终军。"
        },
        {
            "title": "贵游",
            "content": "朝回佩马早凄凄，年少恩深卫霍齐。斧钺旧威龙塞北，\r\n池台新赐凤城西。门通碧树开金锁，楼对青山倚玉梯。\r\n南陌行人尽回首，笙歌一曲暮云低。"
        },
        {
            "title": "归长安",
            "content": "三年何处泪汍澜，白帝城边晓角残。非是无心恋巫峡，\r\n自缘□臂到长安。黔江水暖还曾饮，楚岫云深不识寒。\r\n大抵莫教闻雨后，此时肠断不应难。"
        },
        {
            "title": "及第后春情",
            "content": "世间得意是春风，散诞经过触处通。细摇柳脸牵长带，\r\n慢撼桃株舞碎红。也从吹幌惊残梦，何处飘香别故丛。\r\n犹以西都名下客，今年一月始相逢。"
        },
        {
            "title": "早秋寄刘尚书",
            "content": "天生心识富人侯，将相门中第一流。旗纛早开擒虎帐，\r\n戈鋋初发斩鲸舟。柳营书号海山暝，菌阁赋诗江树秋。\r\n昨夜雨凉今夜月，笙歌应醉最高楼。"
        },
        {
            "title": "谢人赠鞭",
            "content": "蜀国名鞭见惠稀，驽骀从此长光辉。独根拥肿来云岫，\r\n紫陌提携在绣衣。几度拂花香里过，也曾敲镫月中归。\r\n莫言三尺长无用，百万军中要指挥。"
        },
        {
            "title": "闻开江宋相公申锡下世二首",
            "content": "权门阴奏夺移才，馹骑如星堕峡来。晁氏有恩忠作祸，\r\n贾生无罪直为灾。贞魂误向崇山殁，冤气疑从汨水回。\r\n毕竟功成何处是，五湖云月一帆开。\r\n月落湘潭棹不喧，玉杯瑶瑟奠蘋蘩。谁能力制乘时鹤，\r\n自取机沉在槛猿。位极乾坤三事贵，谤兴华夏一夫冤。\r\n宵衣旰食明天子，日伏青蒲不敢言。"
        },
        {
            "title": "东陵赴",
            "content": "西风吹雨雁初时，病寄僧斋罢献书。万里咸秦劳我马，\r\n四邻松桂忆吾庐。沧洲有约心还静，青汉无媒迹自疏。\r\n不是醉眠愁不散，莫言琴酒学相如。"
        },
        {
            "title": "送杜秀才归桂林",
            "content": "桂州南去与谁同，处处山连水自通。两岸晓霞千里草，\r\n半帆斜日一江风。瘴雨欲来枫树黑，火云初起荔枝红。\r\n愁君路远销年月，莫滞三湘五岭中。"
        },
        {
            "title": "郊园秋日寄洛中友人",
            "content": "楚水西来天际流，感时伤别思悠悠。一尊酒尽青山暮，\r\n万里书回碧树秋。日落远波惊宿雁，风吹轻浪起眠鸥。\r\n嵩阳亲友如相问，潘岳闲居欲白头。"
        },
        {
            "title": "春日思旧游寄南徐从事刘三复",
            "content": "风暖曲江花半开，忽思京口共衔杯。湘潭云尽暮山出，\r\n巴蜀雪消春水来。怀玉尚悲迷楚塞，捧金犹羡乐燕台。\r\n蓟门高处极归思，陇雁北飞双燕回。"
        },
        {
            "title": "泊蒜山津闻东林寺光仪上人物故",
            "content": "云斋曾宿借方袍，因说浮生大梦劳。言下是非齐虎尾，\r\n宿来荣辱比鸿毛。孤舟千棹水犹阔，寒殿一灯夜更高。\r\n明日东林有谁在，不堪秋磬拂烟涛。"
        },
        {
            "title": "和崔大夫新广北楼登眺",
            "content": "北望高楼夏亦寒，山重水阔接长安。修梁暗换丹楹小，\r\n疏牖全开彩槛宽。风卷浮云披睥睨，露凉明月坠阑干。\r\n庾公恋阙怀乡处，目送归帆下远滩。"
        },
        {
            "title": "寄当涂李远",
            "content": "赋拟相如诗似陶，云阳烟月又同袍。车前骥病驽骀逸，\r\n架上鹰闲鸟雀高。旧日乐贫能饮水，他时随俗愿餔糟。\r\n不须倚向青山住，咏雪题诗用意劳。"
        },
        {
            "title": "和河南杨少尹奉陪薛司空石笋诗",
            "content": "暖溪寒井碧岩前，谢傅宾朋盛绮筵。云断石峰高并笋，\r\n日临山势远开莲。闲留幢节低春水，醉拥笙歌出暮烟。\r\n闻道诗成归已夕，柳风花露月初圆。"
        },
        {
            "title": "送人之任邛州",
            "content": "绿发监州丹府归，还家乐事我先知。群童竹马交迎日，\r\n二老兰觞初见时。黄卷新书芸委积，青山旧路菊离披。\r\n亨衢自有横飞势，便到西垣视训辞。"
        },
        {
            "title": "赠所知",
            "content": "因钓鲈鱼住浙河，挂帆千里亦相过。茅檐夜醉平阶月，\r\n兰棹春归拍岸波。湖日似阴鼍鼓响，海云才起蜃楼多。\r\n明时又作闲居赋，谁荐东门策四科。"
        },
        {
            "title": "和常秀才寄简归州郑使君借猿",
            "content": "谢守携猿东路长，袅藤穿竹似潇湘。碧山初暝啸秋月，\r\n红树生寒啼晓霜。陌上楚人皆驻马，里中巴客半归乡。\r\n心知欲借南游侣，未到三声恐断肠。"
        },
        {
            "title": "题陆侍御林亭",
            "content": "野水通池石叠台，五营无事隐雄才。松斋下马书千卷，\r\n兰舫逢人酒一杯。寒树雪晴红艳吐，远山云晓翠光来。\r\n定知别后无多日，海柳江花次第开。"
        },
        {
            "title": "中秋夕寄大梁刘尚书",
            "content": "汴人迎拜洛人留，虎豹旌旗拥碧油。刁斗严更军耳目，\r\n戈鋋长控国咽喉。柳营出号风生纛，莲幕题诗月上楼。\r\n应念散郎千里外，去年今夜醉兰舟。"
        },
        {
            "title": "下第有怀亲友",
            "content": "万山晴雪九衢尘，何处风光寄梦频。花盛庾园携酒客，\r\n草深颜巷读书人。征帆又过湘南月，旅馆还悲渭水春。\r\n无限别情多病后，杜陵寥落在漳滨。"
        },
        {
            "title": "新兴道中",
            "content": "芙蓉村步失官金，折狱无功不可寻。初挂海帆逢岁暮，\r\n却开山馆值春深。波浑未辨鱼龙迹，雾暗宁知蚌鹬心。\r\n夜榜归舟望渔火，一溪风雨两岩阴。"
        },
        {
            "title": "经李给事旧居",
            "content": "归作儒翁出致君，故山谁复有遗文。汉庭使气摧张禹，\r\n楚国怀忧送范云。枫叶暗时迷旧宅，芳花落处认荒坟。\r\n朱弦一奏沉湘怨，风起寒波日欲曛。"
        },
        {
            "title": "残雪",
            "content": "忆昨新春霰雪飞，阶前檐上斗寒姿。狂风送在竹深处，\r\n隔日未消花发时。轻压嫩蔬旁出土，冷冲幽鸟别寻枝。\r\n晚来又喜登楼见，一曲高歌和者谁。"
        },
        {
            "title": "泛溪夜回寄道玄上人",
            "content": "南郭烟光异世间，碧桃红杏水潺潺。猿来近岭猕猴散，\r\n鱼下深潭翡翠闲。犹阻晚风停桂楫，欲乘春月访松关。\r\n几回策杖终难去，洞口云归不见山。"
        },
        {
            "title": "甘露寺感事贻同志",
            "content": "云蔽长安路更赊，独随渔艇老天涯。青山尽日寻黄绢，\r\n沧海经年梦绛纱。雪愤有期心自壮，报恩无处发先华。\r\n东堂旧侣勤书剑，同出膺门是一家。"
        },
        {
            "title": "赠桐庐房明府先辈",
            "content": "帝城春榜谪灵仙，四海声华二十年。阙下书功无后辈，"
        },
        {
            "title": "夜归孤山寺却寄卢郎中",
            "content": "青山有志路犹赊，心在琴书自忆家。醉别庾楼山色晓，\r\n夜归萧寺月光斜。落帆露湿回塘柳，别院风惊满地花。\r\n他日此身须报德，莫言空爱旧烟霞。"
        },
        {
            "title": "送薛秀才南游",
            "content": "姑苏城外柳初凋，同上江楼更寂寥。绕壁旧诗尘漠漠，\r\n对窗寒竹雨潇潇。怜君别路随秋雁，尽我离觞任晚潮。\r\n从此草玄应有处，白云青嶂一相招。"
        },
        {
            "title": "闻边将刘皋无辜受戮",
            "content": "外监多假帝王尊，威胁偏裨势不存。才许誓心安玉垒，\r\n已伤传首动金门。三千客里宁无义，五百人中必有恩。\r\n却赖汉庭多烈士，至今犹自伏蒲轮。"
        },
        {
            "title": "舟行早发庐陵郡郭寄滕郎中",
            "content": "楚客停桡太守知，露凝丹叶自秋悲。蟹螯只恐相如渴，\r\n鲈鲙应防曼倩饥。风卷曙云飘角远，雨昏寒浪挂帆迟。\r\n离心更羡高斋夕，巫峡花深醉玉卮。"
        },
        {
            "title": "同韦少尹伤故卫尉李少卿",
            "content": "客醉更长乐未穷，似知身世一宵空。香街宝马嘶残月，\r\n暖阁佳人哭晓风。未卷绣筵朱阁上，已开尘席画屏中。\r\n何须更赋山阳笛，寒月沉西水向东。"
        },
        {
            "title": "郊居春日有怀府中诸公并柬王兵曹",
            "content": "欲学渔翁钓艇新，濯缨犹惜九衢尘。花前更谢依刘客，\r\n雪后空怀访戴人。僧舍覆棋消白日，市楼赊酒过青春。\r\n一山桃杏同时发，谁似东风不厌贫。"
        },
        {
            "title": "吴门送振武李从事",
            "content": "晚促离筵醉玉缸，伊州一曲泪双双。欲携刀笔从新幕，\r\n更宿烟霞别旧窗。胡马近秋侵紫塞，吴帆乘月下清江。\r\n嫖姚若许传书檄，坐筑三城看受降。"
        },
        {
            "title": "送客自两河归江南",
            "content": "两河庶事已堪伤，南客秋归路更长。台畔古松悲魏帝，\r\n苑边修竹吊梁王。山行露变茱萸色，水宿风披菡萏香。\r\n遥羡落帆逢旧友，绿蛾青鬓醉横塘。"
        },
        {
            "title": "献鄜坊丘常侍",
            "content": "诏选将军护北戎，身骑白马臂彤弓。柳营远识金貂贵，\r\n榆塞遥知玉帐雄。秋槛鼓鼙惊朔雪，晓阶旗纛起边风。\r\n蓬莱每望平安火，应奏班超定远功。"
        },
        {
            "title": "题义女亭",
            "content": "身没兰闺道日明，郭南寻得旧池亭。诗人愁立暮山碧，\r\n贾客怨离秋草青。四望月沉疑掩镜，两檐花动认收屏。\r\n至今乡里风犹在，借问谁传义女铭。"
        },
        {
            "title": "送处士武君归章洪山居",
            "content": "形影无群消息沉，登闻三击血沾襟。皇纲一日开冤气，\r\n青史千年重壮心。却望乌台春树老，独归蜗舍暮云深。\r\n他时纵有征书至，雪满空山不可寻。"
        },
        {
            "title": "竹林寺别友人",
            "content": "骚人吟罢起乡愁，暗觉年华似水流。花满谢城伤共别，\r\n蝉鸣萧寺喜同游。前山月落杉松晚，深夜风清枕簟秋。\r\n明日分襟又何处，江南江北路悠悠。"
        },
        {
            "title": "东游留别李丛秀才",
            "content": "烦君沽酒强登楼，罢唱离歌说远游。文字岂劳诸子重，\r\n风尘多幸故人忧。数程山路长侵夜，千里家书动隔秋。\r\n起凭栏干各垂泪，又驱羸马向东州。"
        },
        {
            "title": "赠闲师",
            "content": "近日高僧更有谁，宛陵山下遇闲师。东林共许三乘学，\r\n南国争传五字诗。初到庾楼红叶坠，夜投萧寺碧云随。\r\n秋江莫惜题佳句，正是磷磷见底时。"
        },
        {
            "title": "长庆寺遇常州阮秀才",
            "content": "高阁晴轩对一峰，毗陵书客此相逢。晚收红叶题诗遍，\r\n秋待黄花酿酒浓。山馆日斜喧鸟雀，石潭波动戏鱼龙。\r\n上方有路应知处，疏磬寒蝉树几重。"
        },
        {
            "title": "卧病",
            "content": "寒窗灯尽月斜晖，佩马朝天独掩扉。清露已凋秦塞柳，\r\n白云空长越山薇。病中送客难为别，梦里还家不当归。\r\n惟有寄书书未得，卧闻燕雁向南飞。"
        },
        {
            "title": "送段觉之西蜀结婚",
            "content": "词赋名高身不闲，采衣如锦度函关。镜中鸾影胡威去，\r\n剑外花归卫玠还。秋浪远侵黄鹤岭，暮云遥断碧鸡山。\r\n时人若问西游客，心在重霄鬓欲斑。"
        },
        {
            "title": "寄献三川守刘公",
            "content": "三川歌颂彻咸秦，十二楼前侍从臣。休闭玉笼留鸑鷟，\r\n早开金埒纵麒麟。花深稚榻迎何客，月在膺舟醉几人。\r\n自笑东风过寒食，茂陵寥落未知春。\r\n半年三度转蓬居，锦帐心阑羡隼旟。老去自惊秦塞雁，\r\n病来先忆楚江鱼。长闻季氏千金诺，更望刘公一纸书。\r\n春雪未晴春酒贵，莫教愁杀马相如。"
        },
        {
            "title": "酬和杜侍御",
            "content": "花时曾省杜陵游，闻下书帷不举头。因过石城先访戴，\r\n欲朝金阙暂依刘。征帆夜转鸬鹚穴，骋骑春辞鹳雀楼。\r\n正把新诗望南浦，棹歌应是木兰舟。"
        },
        {
            "title": "送陆拾遗东归",
            "content": "独振儒风遇盛时，紫泥初降世人知。文章报主非无意，\r\n书剑还家素有期。秋寺卧云移棹晚，暮江乘月落帆迟。\r\n东归自是缘清兴，莫比商山咏紫芝。"
        },
        {
            "title": "送元昼上人归苏州兼寄张厚二首",
            "content": "自卜闲居荆水头，感时相别思悠悠。一樽酒尽青山暮，\r\n千里书回碧树秋。深巷久贫知寂寞，小诗多病尚风流。\r\n昼公此去应相问，为说沾巾忆旧游。\r\n三年无事客吴乡，南陌春园碧草长。共醉八门回画舸，\r\n独还三径掩书堂。前山雨过池塘满，小院秋归枕簟凉。\r\n经岁别离心自苦，何堪黄叶落清漳。"
        },
        {
            "title": "湖南徐明府余之南邻",
            "content": "湘南官罢不归来，高阁经年掩绿苔。鱼溢池塘秋雨过，\r\n鸟还洲岛暮潮回。阶前石稳棋终局，窗外山寒酒满杯。\r\n借问先生独何处，一篱疏菊又花开。"
        },
        {
            "title": "元处士自洛归宛陵山",
            "content": "紫霄峰下绝韦编，旧隐相如结袜前。月落尚留东閤醉，\r\n风高还忆北窗眠。江城夜别潇潇雨，山槛晴归漠漠烟。\r\n一顷豆花三顷竹，想应抛却钓鱼船。"
        },
        {
            "title": "春早郡楼书事寄呈府中群公",
            "content": "两鬓垂丝发半霜，石城孤梦绕襄阳。鸳鸿幕里莲披槛，\r\n虎豹营中柳拂墙。画舸欲行春水急，翠帘初卷暮山长。\r\n岘亭风起花千片，流入南湖尽日香。"
        },
        {
            "title": "酬绵州于中丞使君见寄",
            "content": "故人书信越褒斜，新意虽多旧约赊。皆就一麾先去国，\r\n共谋三径未还家，荆巫夜隔巴西月，鄢郢春连汉上花。\r\n半月离居犹怅望，可堪垂白各天涯。"
        },
        {
            "title": "送张厚浙东谒丁常侍",
            "content": "凉露清蝉柳陌空，故人遥指浙江东。青山有雪松当涧，\r\n碧落无云鹤出笼。齐唱离歌愁晚月，独看征棹怨秋风。\r\n定知洛下声名士，共说膺门得孔融。"
        },
        {
            "title": "酬杜补阙初春雨中舟次横江喜裴郎中相迎见寄",
            "content": "江馆维舟为庾公，暖波微渌雨濛濛。红桥迤逦春岩下，\r\n朱旆联翩晓树中。柳滴圆波生细浪，梅含香艳吐轻风。\r\n郢歌莫问青山吏，鱼在深池鸟在笼。"
        },
        {
            "title": "陵阳春日",
            "content": "百年身世似飘蓬，泽国移家叠嶂中。万里绿波鱼恋钓，\r\n九重青汉鹤愁笼。西池水冷春岩雪，南浦花香晓树风。\r\n纵倒芳尊心不醉，故人多在洛城东。"
        },
        {
            "title": "赠河东虞押衙二首",
            "content": "长剑高歌换素衣，君恩未报不言归。旧精鸟篆谙书体，\r\n新授龙韬识战机。万里往来征马瘦，十年离别故人稀。\r\n生平志气何人见，空上西楼望落晖。\r\n吴门风水各萍流，月满花开懒独游。万里山川分晓梦，\r\n四邻歌管送春愁。昔年顾我长青眼，今日逢君尽白头。\r\n莫向尊前更惆怅，古来投笔尽封侯。"
        },
        {
            "title": "寄殷尧藩先辈",
            "content": "十载功名翰墨林，为从知己信浮沈。青山有雪谙松性，\r\n碧落无云称鹤心。带月独归萧寺远，玩花频醉庾楼深。\r\n思君一见如琼树，空把新诗尽日吟。"
        },
        {
            "title": "闻州中有宴寄崔大夫兼简邢群评事",
            "content": "箫管筵间列翠蛾，玉杯金液耀金波。池边雨过飘帷幕，\r\n海上风来动绮罗。颜子巷深青草遍，庾君楼迥碧山多。\r\n甘心不及同年友，卧听行云一曲歌。"
        },
        {
            "title": "与张道士同访李隐君不遇",
            "content": "千岩万壑独携琴，知在陵阳不可寻。去辙已平秋草遍，\r\n空斋长掩暮云深。霜寒橡栗留山鼠，月冷菰蒲散水禽。\r\n唯有西邻张仲蔚，坐来同怆别离心。"
        },
        {
            "title": "寄阳陵处士",
            "content": "旧隐青山紫桂阴，一书迢递寄归心。谢公楼上晚花盛。\r\n扬子宅前春草深。吴岫雨来溪鸟浴，楚江云暗岭猿吟，\r\n野人宁忆沧洲畔，会待吹嘘定至音。"
        },
        {
            "title": "留别赵端公",
            "content": "海门征棹赴龙泷，暂寄华筵倒玉缸。箫鼓散时逢夜雨，\r\n绮罗分处下秋江。孤帆已过滕王阁，高榻留眠谢守窗。\r\n却愿烟波阻风雪，待君同拜碧油幢。"
        },
        {
            "title": "经故丁补阙郊居",
            "content": "死酬知己道终全，波暖孤冰且自坚。鵩上承尘才一日，\r\n鹤归华表已千年。风吹药蔓迷樵径，雨暗芦花失钓船。\r\n四尺孤坟何处是，阖闾城外草连天。"
        },
        {
            "title": "酬邢杜二员外",
            "content": "雪带东风洗画屏，客星悬处聚文星。未归嵩岭暮云碧，\r\n久别杜陵春草青。熊轼并驱因雀噪，隼旟齐驻是鸿冥。\r\n岂知京洛旧亲友，梦绕潺湲江上亭。"
        },
        {
            "title": "陪宣城大夫崔公泛后池兼北楼宴二首",
            "content": "陪泛芳池醉北楼，水花繁艳照膺舟。亭台阴合树初昼，\r\n弦管韵高山欲秋。皆贺虢岩终选傅，自伤燕谷未逢邹。\r\n昔时恩遇今能否，一尉沧洲已白头。\r\n江上西来共鸟飞，剪荷浮泛似轻肥。王珣作簿公曾喜，\r\n刘表为邦客尽依。云外轩窗通早景，风前箫鼓送残晖。\r\n宛陵行乐金陵住，遥对家山未忆归。"
        },
        {
            "title": "和浙西从事刘三复送僧南归",
            "content": "楚客送僧归故乡，海门帆势极潇湘。碧云千里暮愁合，\r\n白雪一声春思长。满院草花平讲席，绕龛藤叶盖禅床。\r\n怜师不得随师去，已戴儒冠事素王。"
        },
        {
            "title": "将归姑苏南楼饯送李明府",
            "content": "无处登临不系情，一凭春酒醉高城。暂移罗绮见山色，\r\n才驻管弦闻水声。花落西亭添别恨，柳阴南浦促归程。\r\n前期迢递今宵短，更倚朱阑待月明。"
        },
        {
            "title": "酬钱汝州",
            "content": "白雪多随汉水流，谩劳旌旆晚悠悠。笙歌暗写终年恨，\r\n台榭潜消尽日忧。鸟散落花人自醉，马嘶芳草客先愁。\r\n怪来雅韵清无敌，三十六峰当庾楼。"
        },
        {
            "title": "宴饯李员外",
            "content": "病守江城眼暂开，昔年吴越共衔杯。膺舟出镇虚陈榻，\r\n郑履还京下隗台。云叶渐低朱阁掩，浪花初起画樯回。\r\n心期解印同君醉，九曲池西望月来。"
        },
        {
            "title": "酬河中杜侍御重寄",
            "content": "五色如丝下碧空，片帆还绕楚王宫。文章已变南山雾，\r\n羽翼应抟北海风。春雪预呈霜简白，晓霞先染绣衣红。\r\n十千沽酒留君醉，莫道归心似转蓬。"
        },
        {
            "title": "晨起白云楼寄龙兴江准上人兼呈窦秀才",
            "content": "兹楼今是望乡台，乡信全稀晓雁哀。山翠万重当槛出，\r\n水华千里抱城来。东岩月在僧初定，南浦花残客未回。\r\n欲吊灵均能赋否，秋风还有木兰开。"
        },
        {
            "title": "疾后与郡中群公宴李秀才",
            "content": "强留佳客宴王孙，岩上余花落酒樽。书院欲开虫网户，\r\n讼庭犹掩雀罗门。耳虚尽日疑琴癖，眼暗经秋觉镜昏。\r\n莫引刘安倚西槛，夜来红叶下江村。"
        },
        {
            "title": "题崔处士山居",
            "content": "坐穷今古掩书堂，二顷湖田一半荒。荆树有花兄弟乐，\r\n橘林无实子孙忙。龙归晓洞云犹湿，麝过春山草自香。\r\n向夜欲归心万里，故园松月更苍苍。"
        },
        {
            "title": "贺少师相公致政",
            "content": "六十悬车自古稀，我公年少独忘机。门临二室留侯隐，\r\n棹倚三川越相归。不拟优游同陆贾，已回清白遗胡威。\r\n龙城凤沼棠阴在，只恐归鸿更北飞。"
        },
        {
            "title": "郡斋夜坐寄旧乡二侄",
            "content": "千官奉职衮龙垂，旅卧淮阳鬓日衰。三月已乖棠树政，\r\n二年空负竹林期。楼侵白浪风来远，城抱丹岩日到迟。\r\n长欲挂帆君莫笑，越禽花晚梦南枝。"
        },
        {
            "title": "献韶阳相国崔公",
            "content": "一匮为功极九层，康庄犹自剑棱棱。舟回北渚经年泊，\r\n门接东山尽日登。万国已闻传玉玺，百官犹望启金縢。\r\n贤臣会致唐虞世，独倚江楼笑范增。"
        },
        {
            "title": "余谢病",
            "content": "酷似牢之玉不如，落星山下白云居。春耕旋构金门客，\r\n夜学兼修玉府书。风扫碧云迎鸷鸟，水还沧海养嘉鱼。\r\n莫将年少轻时节，王氏家风在石渠。"
        },
        {
            "title": "酬副使郑端公见寄",
            "content": "一日高名遍九州，玄珠仍向道中求。郢中白雪惭新唱，\r\n涂上青山忆旧游。笙磬有文终易别，珠玑无价竟难酬。\r\n柳营迢递江风阔，夜夜孤吟月下楼。"
        },
        {
            "title": "瓜洲留别李诩",
            "content": "泣玉三年一见君，白衣憔悴更离群。柳堤惜别春潮落，\r\n花榭留欢夜漏分。孤馆宿时风带雨，远帆归处水连云。\r\n悲歌曲尽莫重奏，心绕关河不忍闻。"
        },
        {
            "title": "颍州从事西湖亭宴饯",
            "content": "西湖清宴不知回，一曲离歌酒一杯。城带夕阳闻鼓角，\r\n寺临秋水见楼台。兰堂客散蝉犹噪，桂楫人稀鸟自来。\r\n独想征车过巩洛，此中霜菊绕潭开。"
        },
        {
            "title": "卢山人自巴蜀由湘潭归茅山因赠",
            "content": "太乙灵方炼紫荷，紫荷飞尽发皤皤。猿啼巫峡晓云薄，\r\n雁宿洞庭秋月多。导引岂如桃叶舞，步虚宁比竹枝歌。\r\n华阳旧隐莫归去，水没芝田生绿莎。"
        },
        {
            "title": "病间寄郡中文士",
            "content": "卢橘含花处处香，老人依旧卧清漳。心同客舍惊秋早，\r\n迹似僧斋厌夜长。风卷翠帘琴自响，露凝朱阁簟先凉。\r\n明朝欲醉文中彦，犹觉吟声带越乡。"
        },
        {
            "title": "哭杨攀处士",
            "content": "先生忧道乐清贫，白发终为不仕身。嵇阮没来无酒客，\r\n应刘亡后少诗人。山前月照荒坟晓，溪上花开旧宅春。\r\n昨夜回舟更惆怅，至今钟磬满南邻。"
        },
        {
            "title": "送卢先辈自衡岳赴复州嘉礼二首",
            "content": "名振金闺步玉京，暂留沧海见高情。众花尽处松千尺，\r\n群鸟喧时鹤一声。朱阁簟凉疏雨过，碧溪船动早潮生。\r\n离心不异西江水，直送征帆万里行。\r\n湘南诗客海中行，鹏翅垂云不自矜。秋水静磨金镜土，\r\n夜风寒结玉壶冰。万重岭峤辞衡岳，千里山陂问竟陵。\r\n醉倚西楼人已远，柳溪无浪月澄澄。"
        },
        {
            "title": "和淮南王",
            "content": "碧油红旆想青衿，积雪窗前尽日吟。巢鹤去时云树老，\r\n卧龙归处石潭深。道傍苦李犹垂实，城外甘棠已布阴。\r\n宾御莫辞岩下醉，武丁高枕待为霖。"
        },
        {
            "title": "韶州驿楼宴罢",
            "content": "檐外千帆背夕阳，归心杳杳鬓苍苍。岭猿群宿夜山静，\r\n沙鸟独飞秋水凉。露堕桂花棋局湿，风吹荷叶酒瓶香。\r\n主人不醉下楼去，月在南轩更漏长。"
        },
        {
            "title": "宿松江驿却寄苏州一二同志",
            "content": "候馆人稀夜自长，姑苏台远树苍苍。江湖潮落高楼迥，\r\n河汉秋归广簟凉。月转碧梧移鹊影，露低红叶湿萤光。\r\n西园诗侣应多思，莫醉笙歌掩画堂。"
        },
        {
            "title": "登尉佗楼",
            "content": "刘项持兵鹿未穷，自乘黄屋岛夷中。南来作尉任嚣力，\r\n北向称臣陆贾功。箫鼓尚陈今世庙，旌旗犹镇昔时宫。\r\n越人未必知虞舜，一奏薰弦万古风。"
        },
        {
            "title": "正元",
            "content": "高揭鸡竿辟帝阍，祥风微暖瑞云屯。千官共削奸臣迹，\r\n万国初衔圣主恩。宫殿雪华齐紫阁，关河春色到青门。\r\n华夷一轨人方泰，莫学论兵误至尊。"
        },
        {
            "title": "赠郑处士",
            "content": "道傍年少莫矜夸，心在重霄鬓未华。杨子可曾过北里，\r\n鲁人何必敬东家。寒云晓散千峰雪，暖雨晴开一径花。\r\n且卖湖田酿春酒，与君书剑是生涯。"
        },
        {
            "title": "宣城崔大夫召联",
            "content": "心慕知音命自拘，画堂闻欲试吹竽。茂陵罢酒惭中圣，\r\n漳浦题诗怯大巫。鬐鬣几年伤在藻，羽毛终日羡栖梧。\r\n还愁旅棹空归去，枫叶荷花钓五湖。"
        },
        {
            "title": "将为南行陪尚书崔公宴海榴堂",
            "content": "朝宴华堂暮未休，几人偏得谢公留。风传鼓角霜侵戟，\r\n云卷笙歌月上楼。宾馆尽开徐稚榻，客帆空恋李膺舟。\r\n谩夸书剑无知己，水远山长步步愁。"
        },
        {
            "title": "送上元王明府赴任",
            "content": "莫言名重懒驱鸡，六代江山碧海西。日照蒹葭明楚塞，\r\n烟分杨柳见隋堤。荒城树暗沉书浦，旧宅花连罨画溪。\r\n官满定知归未得，九重霄汉有丹梯。"
        },
        {
            "title": "早秋韶阳夜雨",
            "content": "宋玉含凄梦亦惊，芙蓉山响一猿声。阴云迎雨枕先润，\r\n夜电引雷窗暂明。暗惜水花飘广槛，远愁风叶下高城。\r\n西归万里未千里，应到故园春草生。"
        },
        {
            "title": "李定言自殿院衔命归",
            "content": "白笔南征变二毛，越山愁瘴海惊涛。才归龙尾含鸡舌，\r\n更立螭头运兔毫。阊阖欲开宫漏尽，冕旒初坐御香高。\r\n吴中旧侣君先贵，曾忆王祥与佩刀。"
        },
        {
            "title": "南阳道中",
            "content": "月斜孤馆傍村行，野店高低带古城。篱上晓花斋后落，\r\n井边秋叶社前生。饥乌索哺随雏叫，乳牸慵归望犊鸣。\r\n荒草连天风动地，不知谁学武侯耕。"
        },
        {
            "title": "赠王山人",
            "content": "贳酒携琴访我频，始知城市有闲人。君臣药在宁忧病，\r\n子母钱成岂患贫。年长每劳推甲子，夜寒初共守庚申。\r\n近来闻说烧丹处，玉洞桃花万树春。"
        },
        {
            "title": "送王总下第归丹阳",
            "content": "秦楼心断楚江湄，系马春风酒一卮。汴水月明东下疾，\r\n练塘花发北来迟。青芜定没安贫处，黄叶应催献赋诗。\r\n凭寄家书为回报，旧乡还有故人知。"
        },
        {
            "title": "出永通门经李氏庄",
            "content": "飞轩危槛百花堂，朝宴歌钟暮已荒。中散狱成琴自怨，\r\n步兵厨废酒犹香。风池宿鸟喧朱阁，雨砌秋萤拂画梁。\r\n力保山河家又庆，只应中令敌汾阳。"
        },
        {
            "title": "别表兄军倅",
            "content": "卢橘花香拂钓矶，佳人犹舞越罗衣。三洲水浅鱼来少，\r\n五岭山高雁到稀。客路晚依红树宿，乡关朝望白云归。\r\n交亲不念征南吏，昨夜风帆去似飞。"
        },
        {
            "title": "别张秀才",
            "content": "不知何计写离忧，万里山川半旧游。风卷暮沙和雪起，\r\n日融春水带冰流。凌晨客泪分东郭，竟夕乡心共北楼。\r\n青桂一枝年少事，莫因鲈鲙涉穷秋。"
        },
        {
            "title": "破北虏太和公主归宫阙",
            "content": "毳幕承秋极断蓬，飘飖一剑黑山空。匈奴北走荒秦垒，\r\n贵主西还盛汉宫。定是庙谟倾种落，必知边寇畏骁雄。\r\n恩沾残类从归去，莫使华人杂犬戎。"
        },
        {
            "title": "灞上逢元九处士东归",
            "content": "瘦马频嘶灞水寒，灞南高处望长安。何人更结王生袜，\r\n此客虚弹贡氏冠。江上蟹螯沙渺渺，坞中蜗壳雪漫漫。\r\n旧交已变新知少，却伴渔郎把钓竿。"
        },
        {
            "title": "闻韶州李相公移拜郴州因寄",
            "content": "诏移丞相木兰舟，桂水潺湲岭北流。青汉梦归双阙曙，\r\n白云吟过五湖秋。恩回玉扆人先喜，道在金縢世不忧。\r\n闻说公卿尽南望，甘棠花暖凤池头。"
        },
        {
            "title": "韶州韶阳楼夜宴",
            "content": "待月西楼卷翠罗，玉杯瑶瑟近星河。帘前碧树穷秋密，\r\n窗外青山薄暮多。鸲鹆未知狂客醉，鹧鸪先让美人歌。\r\n使君莫惜通宵饮，刀笔初从马伏波。"
        },
        {
            "title": "题故李秀才居",
            "content": "曾醉笙歌日正迟，醉中相送易前期。橘花满地人亡后，\r\n菰叶连天雁过时。琴倚旧窗尘漠漠，剑埋新冢草离离。\r\n河桥酒熟平生事，更向东流奠一厄。"
        },
        {
            "title": "题苏州虎丘寺僧院",
            "content": "暂引寒泉濯远尘，此生多是异乡人。荆溪夜雨花开疾，\r\n吴苑秋风月满频。万里高低门外路，百年荣辱梦中身。\r\n世间谁似西林客，一卧烟霞四十春。"
        },
        {
            "title": "晚登龙门驿楼",
            "content": "鱼龙多处凿门开，万古人知夏禹材。青嶂远分从地断，\r\n洪流高泻自天来。风云有路皆烧尾，波浪无程尽曝腮。\r\n心感膺门身过此，晚山秋树独徘徊。"
        },
        {
            "title": "下第贻友人",
            "content": "身在关西家洞庭，夜寒歌苦烛荧荧。人心高下月中桂，\r\n客思往来波上萍。马氏识君眉最白，阮公留我眼长青。\r\n花前失意共寥落，莫遣东风吹酒醒。"
        },
        {
            "title": "重游飞泉观题故梁道士宿龙池",
            "content": "西岩泉落水容宽，灵物蜿蜒黑处蟠。松叶正秋琴韵响，\r\n菱花初晓镜光寒。云开星月浮山殿，雨过风雷绕石坛。\r\n仙客不归龙亦去，稻畦长满此池干。"
        },
        {
            "title": "游江令旧宅",
            "content": "身没南朝宅已荒，邑人犹赏旧风光。芹根生叶石池浅，\r\n桐树落花金井香。带暖山蜂巢画阁，欲阴溪燕集书堂。\r\n闲愁此地更西望，潮浸台城春草长。"
        },
        {
            "title": "十二月拜起居表回",
            "content": "一章西奏拜仙曹，回马天津北望劳。寒水欲春冰彩薄，\r\n晓山初霁雪峰高。楼形向日攒飞凤，宫势凌波压抃鳌。\r\n空锁烟霞绝巡幸，周人谁识郁金袍。"
        },
        {
            "title": "自楞伽寺",
            "content": "碧树苍苍茂苑东，佳期迢递路何穷。一声山鸟曙云外，\r\n万点水萤秋草中。门掩竹斋微有月，棹移兰渚淡无风。\r\n欲知此路堪惆怅，菱叶蓼花连故宫。"
        },
        {
            "title": "朝台送客有怀",
            "content": "赵佗西拜已登坛，马援南征土宇宽。越国旧无唐印绶，\r\n蛮乡今有汉衣冠。江云带日秋偏热，海雨随风夏亦寒。\r\n岭北归人莫回首，蓼花枫叶万重滩。"
        },
        {
            "title": "戏代李协律松江有赠",
            "content": "蜀客操琴吴女歌，明珠十斛是天河。霜凝薜荔怯秋树，\r\n露滴芙蓉愁晚波。兰浦远乡应解珮，柳堤残月未鸣珂。\r\n西楼沉醉不知散，潮落洞庭洲渚多。"
        },
        {
            "title": "寄题华严韦秀才院",
            "content": "三面楼台百丈峰，西岩高枕树重重。晴攀翠竹题诗滑，\r\n秋摘黄花酿酒浓。山殿日斜喧鸟雀，石潭波动戏鱼龙。\r\n今来故国遥相忆，月照千山半夜钟。"
        },
        {
            "title": "听歌鹧鸪辞",
            "content": "南国多情多艳词，鹧鸪清怨绕梁飞。甘棠城上客先醉，\r\n苦竹岭头人未归。响转碧霄云驻影，曲终清漏月沈晖。\r\n山行水宿不知远，犹梦玉钗金缕衣。"
        },
        {
            "title": "酬郭少府先奉使巡涝见寄兼呈裴明府",
            "content": "载书携榼别池龙，十幅轻帆处处通。谢脁宅荒山翠里，\r\n王敦城古月明中。江村夜涨浮天水，泽国秋生动地风。\r\n饱食鲙鱼榜归楫，待君琴酒醉陶公。"
        },
        {
            "title": "送前东阳于明府由鄂渚归故林",
            "content": "结束征东换黑貂，灞西风雨正潇潇。茂陵久病书千卷，\r\n彭泽初归酒一瓢。帆背夕阳湓水阔，棹经沧海甑山遥。\r\n殷勤为谢南溪客，白首萤窗未见招。"
        },
        {
            "title": "访别韦隐居不值",
            "content": "犬吠双岩碧树间，主人朝出半开关。汤师阁上留诗别，\r\n杜叟桥边载酒还。栎坞炭烟晴过岭，蓼村渔火夜移湾。\r\n故乡芜没兵戈后，凭向溪南买一山。"
        },
        {
            "title": "题卫将军庙",
            "content": "武牢关下护龙旗，挟槊弯弧马上飞。汉业未兴王霸在，\r\n秦军才散鲁连归。坟穿大泽埋金剑，庙枕长溪挂铁衣。\r\n欲奠忠魂何处问，苇花枫叶雨霏霏。"
        },
        {
            "title": "南海府罢归京口经大庾岭赠张明府",
            "content": "楼船旌旆极天涯，一剑从军两鬓华。回日眼明河畔草。\r\n去时肠断岭头花。陶诗尽写行过县，张赋初成卧到家。\r\n官满知君有归处，姑苏台上旧烟霞。"
        },
        {
            "title": "鹤林寺中秋夜玩月",
            "content": "待月东林月正圆，广庭无树草无烟。中秋云尽出沧海，\r\n半夜露寒当碧天。轮彩渐移金殿外，镜光犹挂玉楼前。\r\n莫辞达曙殷勤望，一堕西岩又隔年。"
        },
        {
            "title": "题四皓庙",
            "content": "桂香松暖庙门开，独泻椒浆奠一杯。秦法欲兴鸿已去，\r\n汉储将废凤还来。紫芝翳翳多青草，白石苍苍半绿苔。\r\n山下驿尘南窜路，不知冠盖几人回。"
        },
        {
            "title": "和人贺杨仆射致政",
            "content": "莲府公卿拜后尘，手持优诏挂朱轮。从军幕下三千客，\r\n闻礼庭中七十人。锦帐丽词推北巷，画堂清乐掩南邻。\r\n岂同王谢山阴会，空叙流杯醉暮春。"
        },
        {
            "title": "途经敷水",
            "content": "修蛾颦翠倚柔桑，遥谢春风白面郎。五夜有情随暮雨，\r\n百年无节待秋霜。重寻绣带朱藤合，更认罗裙碧草长。\r\n何处野花何处水，下峰流出一渠香。"
        },
        {
            "title": "送黄隐居归南海",
            "content": "瘴雾南边久寄家，海中来往信流槎。林藏狒狒多残笋，\r\n树过猩猩少落花。深洞有云龙蜕骨，半岩无草象生牙。\r\n知君爱宿层峰顶，坐到三更见日华。"
        },
        {
            "title": "淮阴阻风寄呈楚州韦中丞",
            "content": "垂钓京江欲白头，江鱼堪钓却西游。刘伶台下稻花晚，\r\n韩信庙前枫叶秋。淮月未明先倚槛，海云初起更维舟。\r\n河桥有酒无人醉，独上高城望庾楼。"
        },
        {
            "title": "和友人送僧归桂州灵岩寺",
            "content": "楚客送僧归桂阳，海门帆势极潇湘。碧云千里暮愁合，\r\n白雪一声春思长。柳絮拥堤添衲软，松花浮水注瓶香。\r\n南京长老几年别，闻道半岩多影堂。"
        },
        {
            "title": "伤故湖州李郎中",
            "content": "政成身没共兴衰，乡路兵戈旅榇回。城上暮云凝鼓角，\r\n海边春草闭池台。经年未葬家人散，昨夜因斋故吏来。\r\n南北相逢皆掩泣，白蘋洲暖百花开。"
        },
        {
            "title": "郑秀才东归凭达家书",
            "content": "欲寄家书少客过，闭门心远洞庭波。两岩花落夜风急，\r\n一径草荒春雨多。愁泛楚江吟浩渺，忆归吴岫梦嵯峨。\r\n贫居不问应知处，溪上闲船系绿萝。"
        },
        {
            "title": "村舍二首",
            "content": "自翦青莎织雨衣，南峰烟火是柴扉。莱妻早报蒸藜熟，\r\n童子遥迎种豆归。鱼下碧潭当镜跃，鸟还青嶂拂屏飞。\r\n花时未免人来往，欲买严光旧钓矶。\r\n尚平多累自归难，一日身闲一日安。山径晓云收猎网，\r\n水门凉月挂鱼竿。花间酒气春风暖，竹里棋声暮雨寒。\r\n三顷水田秋更熟，北窗谁拂旧尘冠。"
        },
        {
            "title": "汴河亭",
            "content": "广陵花盛帝东游，先劈昆仑一派流。百二禁兵辞象阙，\r\n三千宫女下龙舟。凝云鼓震星辰动。拂浪旗开日月浮。\r\n四海义师归有道，迷楼还似景阳楼。"
        },
        {
            "title": "乘月棹舟送大历寺灵聪上人不及",
            "content": "万峰秋尽百泉清，旧锁禅扉在赤城。枫浦客来烟未散，\r\n竹窗僧去月犹明。杯浮野渡鱼龙远，锡响空山虎豹惊。\r\n一字不留何足讶，白云无路水无情。"
        },
        {
            "title": "重游练湖怀旧",
            "content": "西风渺渺月连天，同醉兰舟未十年。鵩鸟赋成人已没，\r\n嘉鱼诗在世空传。荣枯尽寄浮云外，哀乐犹惊逝水前。\r\n日暮长堤更回首，一声邻笛旧山川。"
        },
        {
            "title": "湖州韦长史山居",
            "content": "一官唯买昼公堂，但得身闲日自长。琴曲少声重勘谱，\r\n药丸多忌更寻方。溪浮箬叶添醅绿，泉绕松根助茗香。\r\n明日鳜鱼何处钓，门前春水似沧浪。"
        },
        {
            "title": "题灵山寺行坚师院",
            "content": "西岩一径不通樵，八十持杯未觉遥。龙在石潭闻夜雨，\r\n雁移沙渚见秋潮。经函露湿文多暗，香印风吹字半销。\r\n应笑东归又南去，越山无路水迢迢。"
        },
        {
            "title": "夜归驿楼",
            "content": "水晚云秋山不穷，自疑身在画屏中。孤舟移棹一江月，\r\n高阁卷帘千树风。窗下覆棋残局在，橘边沽酒半坛空。\r\n早炊香稻待鲈鲙，南渚未明寻钓翁。"
        },
        {
            "title": "赠李伊阙",
            "content": "桐履如飞不可寻，一壶双笈峄阳琴。舟横野渡寒风急，\r\n门掩荒山夜雪深。贫笑白驹无去意，病惭黄鹄有归心。\r\n云间二室劳君画，水墨苍苍半壁阴。"
        },
        {
            "title": "再游姑苏玉芝观",
            "content": "高梧一叶下秋初，迢递重廊旧寄居。月过碧窗今夜酒，\r\n雨昏红壁去年书。玉池露冷芙蓉浅，琼树风高薜荔疏。\r\n明日挂帆更东去，仙翁应笑为鲈鱼。"
        },
        {
            "title": "移摄太平寄前李明府",
            "content": "病移岩邑称闲身，何处风光贳酒频。溪柳绕门彭泽令，\r\n野花连洞武陵人。娇歌自驻壶中景，艳舞长留海上春。\r\n早晚高台更同醉，绿萝如帐草如茵。"
        },
        {
            "title": "送张尊师归洞庭",
            "content": "能琴道士洞庭西，风满归帆路不迷。对岸水花霜后浅，\r\n傍檐山果雨来低。杉松近晚移茶灶，岩谷初寒盖药畦。\r\n他日相思两行字，无人知处武陵溪。"
        },
        {
            "title": "送郭秀才游天台",
            "content": "云埋阴壑雪凝峰，半壁天台已万重。人度碧溪疑辍棹，\r\n僧归苍岭似闻钟。暖眠鸂鶒晴滩草，高挂猕猴暮涧松。\r\n曾约共游今独去，赤城西面水溶溶。"
        },
        {
            "title": "与郑秀才叔侄会送杨秀才昆仲东归",
            "content": "书剑功迟白发新，异乡仍送故乡人。阮公留客竹林晚，\r\n田氏到家荆树春。雪尽塞鸿南翥少，风来胡马北嘶频。\r\n洞庭烟月如终老，谁是长杨谏猎臣。"
        },
        {
            "title": "晚自东郭回留一二游侣",
            "content": "乡心迢递宦情微，吏散寻幽竟落晖。林下草腥巢鹭宿，\r\n洞前云湿雨龙归。钟随野艇回孤棹，鼓绝山城掩半扉。\r\n今夜西斋好风月，一瓢春酒莫相违。"
        },
        {
            "title": "春日郊园戏赠杨嘏评事",
            "content": "十里蒹葭入薜萝，春风谁许暂鸣珂。相如渴后狂还减，\r\n曼倩归来语更多。门枕碧溪冰皓耀，槛齐青嶂雪嵯峨。\r\n野桥沽酒茅檐醉，谁羡红楼一曲歌。"
        },
        {
            "title": "游钱塘青山李隐居西斋",
            "content": "小隐西亭为客开，翠萝深处遍苍苔。林间扫石安棋局，\r\n岩下分泉递酒杯。兰叶露光秋月上，芦花风起夜潮来。\r\n云山绕屋犹嫌浅，欲棹渔舟近钓台。"
        },
        {
            "title": "早发天台中岩寺度关岭次天姥岑",
            "content": "来往天台天姥间，欲求真诀驻衰颜。星河半落岩前寺，\r\n云雾初开岭上关。丹壑树多风浩浩，碧溪苔浅水潺潺。\r\n可知刘阮逢人处，行尽深山又是山。"
        },
        {
            "title": "寓居开元精舍",
            "content": "知己萧条信陆沉，茂陵扶疾卧西林。芰荷风起客堂静，\r\n松桂月高僧院深。清露下时伤旅鬓，白云归处寄乡心。\r\n怜君诗句犹相忆，题在空斋夜夜吟。"
        },
        {
            "title": "别刘秀才",
            "content": "三献无功玉有瑕，更携书剑客天涯。孤帆夜别潇湘雨，\r\n广陌春期鄠杜花。灯照水萤千点灭，棹惊滩雁一行斜。\r\n关河万里秋风急，望见乡山不到家。"
        },
        {
            "title": "晚自朝台津至韦隐居郊园",
            "content": "秋来凫雁下方塘，系马朝台步夕阳。村径绕山松叶暗，\r\n野门临水稻花香。云连海气琴书润，风带潮声枕簟凉。\r\n西下磻溪犹万里，可能垂白待文王。"
        },
        {
            "title": "伤虞将军",
            "content": "白首从军未有名，近将孤剑到江城。巴童戍久能番语，\r\n胡马调多解汉行。对雪夜穷黄石略，望云秋计黑山程。\r\n可怜身死家犹远，汴水东流无哭声。"
        },
        {
            "title": "祗命许昌自",
            "content": "一笛迎风万叶飞，强携刀笔换荷衣。潮寒水国秋砧早，\r\n月暗山城夜漏稀。岩响远闻樵客过，浦深遥送钓童归。\r\n中年未识从军乐，虚近三茅望少微。"
        },
        {
            "title": "怀旧居",
            "content": "兵书一箧老无功，故国郊扉在梦中。藤蔓覆梨张谷暗。\r\n草花侵菊庾园空。朱门迹忝登龙客，白屋心期失马翁。\r\n楚水吴山何处是，北窗残月照屏风。"
        },
        {
            "title": "题勤尊师历阳山居",
            "content": "二十知兵在羽林，中年潜识子房心。苍鹰出塞胡尘灭。\r\n白鹤还乡楚水深。春坼酒瓶浮药气，晚携棋局带松阴。\r\n鸡笼山上云多处，自劚黄精不可寻。"
        },
        {
            "title": "南海府罢，南",
            "content": "暗滩水落涨虚沙，滩去秦吴万里赊。马上折残江北柳，\r\n舟中开尽岭南花。离歌不断如留客，归梦初惊似到家。\r\n山鸟一声人未起，半床春月在天涯。"
        },
        {
            "title": "闻释子栖玄欲奉道因寄",
            "content": "欲求真诀恋禅扃，羽帔方袍尽有情。仙骨本微灵鹤远，\r\n法心潜动毒龙惊。三山未有偷桃计，四海初传问菊名。\r\n今日劝师师莫惑，长生难学证无生。"
        },
        {
            "title": "故洛城",
            "content": "禾黍离离半野蒿，昔人城此岂知劳。水声东去市朝变，\r\n山势北来宫殿高。鸦噪暮云归古堞，雁迷寒雨下空壕。\r\n可怜缑岭登仙子，犹自吹笙醉碧桃。"
        },
        {
            "title": "沧浪峡",
            "content": "缨带流尘发半霜，独寻残月下沧浪。一声溪鸟暗云散，\r\n万片野花流水香。昔日未知方外乐，暮年初信梦中忙。\r\n红虾青鲫紫芹脆，归去不辞来路长。"
        },
        {
            "title": "秋日早朝",
            "content": "宵衣应待绝更筹，环佩锵锵月下楼。井转辘轳千树晓，\r\n锁开阊阖万山秋。龙旗尽列趋金殿，雉扇才分见玉旒。\r\n虚戴铁冠无一事，沧江归去老渔舟。"
        },
        {
            "title": "朱坡故少保杜公池亭",
            "content": "杜陵池榭绮城东，孤岛回汀路不穷。高岫乍疑三峡近，\r\n远波初似五湖通。楸梧叶暗潇潇雨，菱荇花香淡淡风。\r\n还有昔时巢燕在，飞来飞去画堂中。"
        },
        {
            "title": "南亭夜坐",
            "content": "暮暮焚香何处宿，西岩一室映疏藤。光阴难驻迹如客，\r\n寒暑不惊心似僧。高树有风闻夜磬，远山无月见秋灯。\r\n身闲境静日为乐，若问其余非我能。"
        },
        {
            "title": "郑侍御厅玩鹤",
            "content": "碧天飞舞下晴莎，金阁瑶池绝网罗。岩响数声风满树，\r\n岸移孤影雪凌波。缑山去远云霄迥，辽海归迟岁月多。\r\n双翅一开千万里，只应栖隐恋乔柯。"
        },
        {
            "title": "将度故城湖阻风夜泊永阳戍",
            "content": "行尽青溪日已蹉，云容山影水嵯峨。楼前归客怨清梦，\r\n楼上美人凝夜歌。独树高高风势急，平湖渺渺月明多。\r\n终期一艇载樵去，来往使帆凌白波。"
        },
        {
            "title": "送岭南卢判官罢职归华阴山居",
            "content": "曾事刘琨雁塞空，十年书剑任飘蓬。东堂旧屈移山志，\r\n南国新留煮海功。还挂一帆青海上，更开三径碧莲中。\r\n关西旧友如相问，已许沧浪伴钓翁。"
        },
        {
            "title": "凌歊台送韦秀才",
            "content": "云起高台日未沉，数村残照半岩阴，野蚕成茧桑柘尽，\r\n溪鸟引雏蒲稗深。帆势依依投极浦，钟声杳杳隔前林。\r\n故山迢递故人去，一夜月明千里心。"
        },
        {
            "title": "姑孰官舍",
            "content": "草生宫舍似闲居，雪照南窗满素书。贫后始知为吏拙，\r\n病来还喜识人疏。青云岂有窥梁燕，浊水应无避钓鱼。\r\n不待秋风便归去，紫阳山下是吾庐。"
        },
        {
            "title": "秋晚云阳驿西亭莲池",
            "content": "心忆莲池秉烛游，叶残花败尚维舟。烟开翠扇清风晓，\r\n水泥红衣白露秋。神女暂来云易散，仙娥初去月难留。\r\n空怀远道难持赠，醉倚阑干尽日愁。"
        },
        {
            "title": "题舒女庙",
            "content": "山乐来迎去不言，庙前高柳水禽喧。绮罗无色雨侵帐，\r\n珠翠有声风绕幡。妆镜尚疑山月满，寝屏犹认野花繁。\r\n孤舟梦断行云散，何限离心寄晓猿。"
        },
        {
            "title": "赠萧兵曹先辈",
            "content": "广陵堤上昔离居，帆转潇湘万里余。楚客病时无鵩鸟，\r\n越乡归处有鲈鱼。潮生水郭蒹葭响，雨过山城橘柚疏。\r\n闻说携琴兼载酒，邑人争识马相如。"
        },
        {
            "title": "李秀才近自涂口迁",
            "content": "远书开罢更依依，晨坐高台竟落晖。颜巷雪深人已去，\r\n庾楼花盛客初归。东堂望绝迁莺起，南国哀余候雁飞。\r\n今日劳君犹问讯，一官唯长故山薇。"
        },
        {
            "title": "赠茅山高拾遗",
            "content": "谏猎归来绮季歌，大茅峰影满秋波。山斋留客扫红叶，\r\n野艇送僧披绿莎。长覆旧图棋势尽，遍添新品药名多。\r\n云中黄鹄日千里，自宿自飞无网罗。"
        },
        {
            "title": "长安岁暮",
            "content": "独望天门倚剑歌，干时无计老关河。东归万里惭张翰，\r\n西上四年羞卞和。花暗楚城春醉少，月凉秦塞夜愁多。\r\n三山岁岁有人去，唯恐海风生白波。"
        },
        {
            "title": "与郑二秀才同舟",
            "content": "三十六峰横一川，绿波无路草芊芊。牛羊晚食铺平地，\r\n雕鹗晴飞摩远天。洛客尽回临水寺，楚人皆逐下江船。\r\n东西未有相逢日，更把繁华共醉眠。"
        },
        {
            "title": "送萧处士归缑岭别业",
            "content": "醉斜乌帽发如丝，曾看仙人一局棋。宾馆有鱼为客久，\r\n乡书无雁到家迟。缑山住近吹笙庙，湘水行逢鼓瑟祠。\r\n今夜月明何处宿，九疑云尽碧参差。"
        },
        {
            "title": "对雪",
            "content": "云度龙山暗倚城，先飞淅沥引轻盈。素娥冉冉拜瑶阙，\r\n皓鹤纷纷朝玉京。阴岭有风梅艳散，寒林无月桂华生。\r\n剡溪一醉十年事，忽忆棹回天未明。"
        },
        {
            "title": "冬日登越王台怀归",
            "content": "月沉高岫宿云开，万里归心独上来。河畔雪飞扬子宅，\r\n海边花盛越王台。泷分桂岭鱼难过，瘴近衡峰雁却回。\r\n乡信渐稀人渐老，只应频看一枝梅。"
        },
        {
            "title": "京口闲居寄京洛友人",
            "content": "吴门烟月昔同游，枫叶芦花并客舟。聚散有期云北去，\r\n浮沈无计水东流。一尊酒尽青山暮，千里书回碧树秋。\r\n何处相思不相见，凤城龙阙楚江头。"
        },
        {
            "title": "骊山",
            "content": "闻说先皇醉碧桃，日华浮动郁金袍。风随玉辇笙歌迥，\r\n云卷珠帘剑佩高。凤驾北归山寂寂，龙旟西幸水滔滔。\r\n贵妃没后巡游少，瓦落宫墙见野蒿。"
        },
        {
            "title": "凌歊台",
            "content": "宋祖凌高乐未回，三千歌舞宿层台。湘潭云尽暮山出，\r\n巴蜀雪消春水来。行殿有基荒荠合，寝园无主野棠开。\r\n百年便作万年计，岩畔古碑空绿苔。"
        },
        {
            "title": "姑苏怀古",
            "content": "宫馆余基辍棹过，黍苗无限独悲歌。荒台麋鹿争新草，\r\n空苑凫鹥占浅莎。吴岫雨来虚槛冷，楚江风急远帆多。\r\n可怜国破忠臣死，日日东流生白波。"
        },
        {
            "title": "金陵怀古",
            "content": "玉树歌残王气终，景阳兵合戍楼空。松楸远近千官冢，\r\n禾黍高低六代宫。石燕拂云晴亦雨，江豚吹浪夜还风。\r\n英雄一去豪华尽，唯有青山似洛中。"
        },
        {
            "title": "松江渡送人",
            "content": "故国今何在，扁舟竟不归。云移山漠漠，江阔树依依。\r\n晚色千帆落，秋声一雁飞。此时兼送客，凭槛欲沾衣。"
        },
        {
            "title": "旅中别侄暐",
            "content": "相见又南北，中宵泪满襟。旅游知世薄，贫别觉情深。\r\n歌管一尊酒，山川万里心。此身多在路，休诵异乡吟。"
        },
        {
            "title": "南陵留别段氏兄弟",
            "content": "不知身老大，犹似旧时狂。为酒游山县，留诗遍草堂。\r\n归期秋未尽，离恨日偏长。更羡君兄弟，参差雁一行。"
        },
        {
            "title": "征西旧卒",
            "content": "少年乘勇气，百战过乌孙。力尽边城难，功加上将恩。\r\n晓风听戍角，残月倚营门。自说轻生处，金疮有旧痕。"
        },
        {
            "title": "陪郑史君泛舟晚归",
            "content": "南郭望归处，郡楼高卷帘。平桥低皂盖，曲岸转彤襜。\r\n江晚笙歌促，山晴鼓角严。羊公莫先醉，清晓月纤纤。"
        },
        {
            "title": "早行",
            "content": "失枕惊先起，人家半梦中。闻鸡凭早晏，占斗认西东。\r\n辔湿知行露，衣单觉晓风。秋阳弄光影，忽吐半林红。"
        },
        {
            "title": "行次虎头岩酬寄路中丞",
            "content": "樟亭去已远，来上虎头岩。滩急水移棹，山回风满帆。\r\n石梯迎雨滑，沙井落潮醎。何以慰行旅，如公书一缄。"
        },
        {
            "title": "喜李诩秀才见访因赠",
            "content": "浙南分首日，谁谓别经时。路远遥相访，家贫喜见知。\r\n不须辞不酌，更请续新诗。但得心中剑，酬恩会有期。"
        },
        {
            "title": "秋日行次关西",
            "content": "金风荡天地，关西群木凋。早霜鸡喔喔，残月马萧萧。\r\n紫陌秦山近，青枫楚树遥。还同长卿志，题字满河桥。"
        },
        {
            "title": "寓崇圣寺怀李校书",
            "content": "几日卧南亭，卷帘秋月清。河关初罢梦，池阁更含情。\r\n寒露润金井，高风飘玉筝。前年共游客，刀笔事戎旌。"
        },
        {
            "title": "卧病寄诸公",
            "content": "飞盖集兰堂，清歌递柏觞。高城榆柳荫，虚阁芰荷香。\r\n海月秋偏静，山风夜更凉。自怜书万卷，扶病对萤光。"
        },
        {
            "title": "山居冬夜喜魏扶见访因赠",
            "content": "霜风露叶下，远思独裴回。夜久草堂静，月明山客来。\r\n遣贫相劝酒，忆字共书灰。何事清平世，干名待有媒。"
        },
        {
            "title": "秋夜棹舟访李隐君",
            "content": "望月忆披襟，长溪柳半阴。高斋初酿酒，孤棹远携琴。\r\n犬吠秋山迥，鸡鸣晓树深。开门更欹枕，谁识野人心。"
        },
        {
            "title": "旅夜怀远客",
            "content": "异乡多远情，梦断落江城。病起惭书癖，贫家负酒名。\r\n过春花自落，竟晓月空明。独此一长啸，故人天际行。"
        },
        {
            "title": "题灞西骆隐居",
            "content": "志凌三蜀客，心爱五湖人。拚死酒中老，谋生书外贫。\r\n扫花眠石榻，捣药转溪轮。往往乘黄牸，鹿裘乌角巾。"
        },
        {
            "title": "寻周炼师不遇留赠",
            "content": "闭门池馆静，云访紫芝翁。零落槿花雨，参差荷叶风。\r\n夜棋全局在，春酒半壶空。长啸倚西阁，悠悠名利中。"
        },
        {
            "title": "岁首怀甘露寺自省上人",
            "content": "心悟觉身劳，云中弃宝刀。久闲生髀肉，多寿长眉毫。\r\n客棹春潮急，禅斋暮雪高。南濡一回首，山碧水滔滔。"
        },
        {
            "title": "途中寒食",
            "content": "处处哭声悲，行人马亦迟。店闲无火日，村暖斫桑时。\r\n泣路同杨子，烧山忆介推。清明明日是，甘负故园期。"
        },
        {
            "title": "重赋鹭鸶",
            "content": "何年去此地，南浦满凫雏。云汉知心远，林塘觉思孤。\r\n低飞下晚树，独睡映新蒲。为尔多归兴，前年在五湖。"
        },
        {
            "title": "酬殷尧藩",
            "content": "相如愧许询，寥落向溪滨。竹马儿犹小，荆钗妇惯贫。\r\n独愁忧过日，多病不如人。莫怪青袍选，长安隐旧春。"
        },
        {
            "title": "下第归蒲城墅居",
            "content": "失意归三径，伤春别九门。薄烟杨柳路，微雨杏花村。\r\n牧竖还呼犊，邻翁亦抱孙。不知余正苦，迎马问寒温。"
        },
        {
            "title": "留题李侍御书斋",
            "content": "昔话平生志，高斋曾见留。道孤心易感，恩重力难酬。\r\n独立千峰晓，频来一叶秋。鸡鸣应有处，不觉泪空流。"
        },
        {
            "title": "舟次武陵寄天竺僧无昼",
            "content": "谿长山几重，十里万株松。秋日下丹槛，暮云归碧峰。\r\n树栖新放鹤，潭隐旧降龙。还在孤舟宿，卧闻初夜钟。"
        },
        {
            "title": "深春",
            "content": "故里千帆外，深春一雁飞。干名频恸哭，将老欲何归。\r\n未谷抛还忆，交亲晚更稀。空持望乡泪，沾洒寄来衣。"
        },
        {
            "title": "赠隐者",
            "content": "回报隐居士，莫愁山兴阑。求人颜色尽，知道性情宽。\r\n信谱弹琴误，缘崖劚药难。东皋亦自给，殊愧远相安。"
        },
        {
            "title": "西山草堂",
            "content": "何处少人事，西山旧草堂。晒书秋日晚，洗药石泉香。\r\n浚岭有朝雨，北窗生夜凉。从劳问归路，峰叠绕家乡。"
        },
        {
            "title": "洛阳道中",
            "content": "洛阳多旧迹，一日几堪愁。风起林花晚，月明陵树秋。\r\n兴亡不可问，自古水东流。."
        },
        {
            "title": "游茅山",
            "content": "步步入山门，仙家鸟径分。渔樵不到处，麋鹿自成群。\r\n石面迸出水，松头穿破云。道人星月下，相次礼茅君。"
        },
        {
            "title": "送友人罢举归东海",
            "content": "沧波天堑外，何岛是新罗。舶主辞番远，棋僧入汉多。\r\n海风吹白鹤，沙日晒红螺。此去知投笔，须求利剑磨。"
        },
        {
            "title": "重伤杨攀处士二首",
            "content": "绿云多学术，黄发竟无成。酒纵山中性，诗留海上名。\r\n读书新树老，垂钓旧矶平。今日悲前事，西风闻哭声。\r\n从官任直道，几处脱长裾。殁后儿犹小，葬来人渐疏。\r\n新邻占池馆，长史觅图书。身贱难相报，平生恨有余。"
        },
        {
            "title": "送友人归荆楚",
            "content": "调瑟劝离酒，苦谙荆楚门。竹斑悲帝女，草绿怨王孙。\r\n潮落九疑迥，雨连三峡昏。同来不同去，迢递更伤魂。"
        },
        {
            "title": "赠王处士",
            "content": "归卧养天真，鹿裘乌角巾。茂陵闲久病，彭泽醉长贫。\r\n冠盖西园夜，笙歌北里春。谁怜清渭曲，又老钓鱼人。"
        },
        {
            "title": "送郑寂上人南行",
            "content": "儒家有释子，年少学支公。心出是非外，迹辞荣辱中。\r\n锡寒秦岭月，杯急楚江风。离怨故园里，小秋梨叶红。"
        },
        {
            "title": "伤冯秀才",
            "content": "旅葬不可问，茫茫西陇头。水云青草湿，山月白杨愁。\r\n琴信有时罢，剑伤无处留。淮南旧烟月，孤棹更逢秋。"
        },
        {
            "title": "观章中丞夜按歌舞",
            "content": "夜按双娃禁曲新，东西箫鼓接云津。舞衫未换红铅湿，\r\n歌扇初移翠黛颦。彩槛烛烟光吐日，画屏香雾暖如春。\r\n西楼月在襄王醉，十二山高不见人。"
        },
        {
            "title": "韶州送窦司直北归",
            "content": "江曲山如画，贪程亦驻舟。果随岩狖落，槎带水禽流。\r\n客散他乡夜，人归故国秋。樽前挂帆去，风雨下西楼。"
        },
        {
            "title": "送段觉归东阳兼寄窦使君",
            "content": "山水引归路，陆郎从此谙。秋茶垂露细，寒菊带霜甘。\r\n台倚乌龙岭，楼侵白雁潭。沈公如借问，心在浙河南。"
        },
        {
            "title": "送李文明下第鄜州觐兄",
            "content": "征夫天一涯，醉赠别吾诗。雁迥参差远，龙多次第迟。\r\n宁歌还夜苦，宋赋更秋悲。的的遥相待，清风白露时。"
        },
        {
            "title": "贻终南山隐者",
            "content": "中岩多少隐，提榼抱琴游。潭冷薜萝晚，山香松桂秋。\r\n瓢闲高树挂，杯急曲池流。独有迷津客，东西南北愁。"
        },
        {
            "title": "送客归兰溪",
            "content": "花下送归客，路长应过秋。暮随江鸟宿，寒共岭猿愁。\r\n众水喧严濑，群峰抱沉楼。因君几南望，曾向此中游。"
        },
        {
            "title": "秋霁潼关驿亭",
            "content": "霁色明高巘，关河独望遥。残云归太华，疏雨过中条。\r\n鸟散绿萝静，蝉鸣红树凋。何言此时节，去去任蓬飘。"
        },
        {
            "title": "王秀才自越见寻不遇",
            "content": "南斋知数宿，半为木兰开。晴阁留诗遍，春帆载酒回。\r\n烟深扬子宅，云断越王台。自有孤舟兴，何妨更一来。"
        },
        {
            "title": "赠柳璟、冯陶二校书",
            "content": "霄汉两飞鸣，喧喧动禁城。桂堂同日盛，芸阁间年荣。\r\n香掩蕙兰气，韵高鸾鹤声。应怜茂陵客，未有子虚名。"
        },
        {
            "title": "寄袁校书",
            "content": "扰扰换时节，旧山琪树阴。犹乖清汉志，空负白云心。\r\n广陌埃尘远，重门管吹深。劳歌极西望，芸省有知音。"
        },
        {
            "title": "白马寺不出院僧",
            "content": "禅空心已寂，世路任多岐。到院客长见，闭关人不知。\r\n寺喧听讲绝，厨远送斋迟。墙外洛阳道，东西无尽时。"
        },
        {
            "title": "月夜期友人不至",
            "content": "坐待故人宿，月华清兴秋。管弦谁处醉，池馆此时愁。\r\n风过渚荷动，露含山桂幽。孤吟不可曙，昨夜共登楼。"
        },
        {
            "title": "送人归吴兴",
            "content": "绿水棹云月，洞庭归路长。春桥悬酒幔，夜栅集茶樯。\r\n箬叶沉溪暖，蘋花绕郭香。应逢柳太守，为说过潇湘。"
        },
        {
            "title": "下第归朱方寄刘三复",
            "content": "素衣京洛尘，归棹过南津。故里迹犹在，旧交心更新。\r\n月高萧寺夜，风暖庾楼春。诗酒应无暇，朝朝问旅人。"
        },
        {
            "title": "江上喜洛中亲友继至",
            "content": "战马昔纷纷，风惊嵩少尘。全家南渡远，旧友北来频。\r\n罢酒松筠晚，赋诗杨柳春。谁言今夜月，同是洛阳人。"
        },
        {
            "title": "天街晓望",
            "content": "明星低未央，莲阙迥苍苍。叠鼓催残月，疏钟迎早霜。\r\n关防浮瑞气，宫馆耀神光。再拜为君寿，南山高且长。"
        },
        {
            "title": "新卜原上居寄袁校书",
            "content": "贫居乐游此，江海思迢迢。雪夜书千卷，花时酒一瓢。\r\n独愁秦树老，孤梦楚山遥。有路应相念，风尘满黑貂。"
        },
        {
            "title": "送僧归敬亭山寺",
            "content": "十年剑中路，传尽本师经。晓月下黔峡，秋风归敬亭。\r\n开门新树绿，登阁旧山青。遥想论禅处，松阴水一瓶。"
        },
        {
            "title": "题邹处士隐居",
            "content": "桑柘满江村，西斋接海门。浪冲高岸响，潮入小池浑。\r\n岩树阴棋局，山花落酒樽。相逢亦留宿，还似识王孙。"
        },
        {
            "title": "寄殷尧藩",
            "content": "直道知难用，经年向水滨。宅从栽竹贵，家为买书贫。\r\n就学多新客，登朝尽故人。蓬莱自有路，莫羡武陵春。"
        },
        {
            "title": "忆长洲",
            "content": "香径小船通，菱歌绕故宫。鱼沉秋水静，鸟宿暮山空。\r\n荷叶桥边雨，芦花海上风。归心无处托，高枕画屏中。"
        },
        {
            "title": "金谷桃花",
            "content": "花在舞楼空，年年依旧红。泪光停晓露，愁态倚春风。\r\n开处妾先死，落时君亦终。东流两三片，应在夜泉中。"
        },
        {
            "title": "送僧归金山寺",
            "content": "老归江上寺，不忘旧师恩。驻锡逢山色，停杯见浪痕。\r\n秋涛吞楚驿，晓月上荆门。为访题诗处，莓苔几字存。"
        },
        {
            "title": "赠高处士",
            "content": "宅前云水满，高兴一书生。垂钓有深意，望山多远情。\r\n夜棋留客宿，春酒劝僧倾。未作干时计，何人问姓名。"
        },
        {
            "title": "题崇圣寺",
            "content": "西林本行殿，池榭日坡阤。雨过水初涨，云开山渐多。\r\n晓街垂御柳，秋院闭宫莎。借问龙归处，鼎湖空碧波。"
        },
        {
            "title": "郁林寺",
            "content": "台殿冠嵯峨，春来日日过。水分诸院少，云近上方多。\r\n众籁凝丝竹，繁英耀绮罗。酒酣诗自逸，乘月棹寒波。"
        },
        {
            "title": "泛舟寻郁林寺道玄上人遇雨而返因寄",
            "content": "禅扉倚石梯，云湿雨凄凄。草色分松径，泉声咽稻畦。\r\n棹移滩鸟没，钟断岭猿啼。入夜花如雪，回舟忆剡溪。"
        },
        {
            "title": "晓过郁林寺戏呈李明府",
            "content": "身闲白日长，何处不寻芳。山崦登楼寺，谿湾泊晚樯。\r\n洞花蜂聚蜜，岩柏麝留香。若指求仙路，刘郎学阮郎。"
        },
        {
            "title": "酬报先上人登楼见寄",
            "content": "丹叶下西楼，知君万里愁。钟非黔峡寺，帆是敬亭舟。\r\n山色和云暮，湖光共月秋。天台多道侣，何惜更南游。"
        },
        {
            "title": "题官舍",
            "content": "燕雁水乡飞，京华信自稀。簟瓢贫守道，书剑病忘机。\r\n叠鼓吏初散，繁钟鸟独归。高梧与疏柳，风雨似郊扉。"
        },
        {
            "title": "游果昼二僧院",
            "content": "何必老林泉，冥心便是禅。讲时开院去，斋后下帘眠。\r\n镜朗灯分焰，香销印绝烟。真乘不可到，云尽月明天。"
        },
        {
            "title": "广陵送剡县薛明府赴任",
            "content": "车马楚城壕，清歌送浊醪。露花羞别泪，烟草让归袍。\r\n鸟浴春塘暖，猿吟暮岭高。寻仙在仙骨，不用废牛刀。"
        },
        {
            "title": "太和初靖恭里感事",
            "content": "清湘吊屈原，垂泪撷蘋蘩。谤起乘轩鹤，机沉在槛猿。\r\n乾坤三事贵，华夏一夫冤。宁有唐虞世，心知不为言。"
        },
        {
            "title": "与裴三十秀",
            "content": "春草越吴间，心期旦夕还。酒乡逢客病，诗境遇僧闲。\r\n倚棹冰生浦，登楼雪满山。东风不可待，归鬓坐斑斑。"
        },
        {
            "title": "南亭偶题",
            "content": "城下水萦回，潮冲野艇来。鸟惊山果落，龟泛绿萍开。\r\n白首书千卷，朱颜酒一杯。南轩自流涕，不是望燕台。"
        },
        {
            "title": "与侯春时同年南池夜话",
            "content": "芦苇暮修修，溪禽上钓舟。露凉花敛夕，风静竹含秋。\r\n素志应难契，清言岂易求。相欢一瓢酒，明日醉西楼。"
        },
        {
            "title": "下第送宋秀才游岐下、杨秀才还江东",
            "content": "年来不自得，一望几伤心。风转蕙兰色，月移松桂阴。\r\n马随边草远，帆落海云深。明旦各分首，更听梁甫吟。"
        },
        {
            "title": "蒙河",
            "content": "风度龙山暗，云凝象阙阴。瑞花琼树合，仙草玉苗深。\r\n欲醉梁王酒，先调楚客琴。即应携手去，将此助商霖。"
        },
        {
            "title": "江西郑",
            "content": "来暮亦何愁，金貂在鹢舟。旆随寒浪动，帆带夕阳收。\r\n布令滕王阁，裁诗郢客楼。即应归凤沼，中外赞天休。"
        },
        {
            "title": "秋晚登城",
            "content": "城高不可下，永日一登临。曲槛凉飙急，空楼返照深。\r\n苇花迷夕棹，梧叶散秋砧。谩作归田赋，蹉跎岁欲阴。"
        },
        {
            "title": "送韩校书",
            "content": "恨与前欢隔，愁因此会同。迹高芸阁吏，名散雪楼翁。\r\n城闭三秋雨，帆飞一夜风。酒醒鲈鲙美，应在竟陵东。"
        },
        {
            "title": "长兴里夏日南邻避暑",
            "content": "侯门大道傍，蝉噪树苍苍。开锁洞门远，下帘宾馆凉。\r\n栏围红药盛，架引绿萝长。永日一欹枕，故山云水乡。"
        },
        {
            "title": "李生弃官入道因寄",
            "content": "西岩一径通，知学采芝翁。寒暑丹心外，光阴白发中。\r\n水深鱼避钓，云迥鹤辞笼。坐想还家日，人非井邑空。"
        },
        {
            "title": "送客南归有怀",
            "content": "绿水暖青蘋，湘潭万里春。瓦尊迎海客，铜鼓赛江神。\r\n避雨松枫岸，看云杨柳津。长安一杯酒，座上有归人。"
        },
        {
            "title": "题岫上人院",
            "content": "病客与僧闲，频来不掩关。高窗云外树，疏磬雨中山。\r\n离索秋虫响，登临夕鸟还。心知落帆处，明月浙河湾。"
        },
        {
            "title": "春醉",
            "content": "酒醲花一树，何暇卓文君。客坐长先饮，公闲半已曛。\r\n水乡春足雨，山郭夜多云。何以参禅理，荣枯尽不闻。"
        },
        {
            "title": "和毕员外雪中见寄",
            "content": "仙署淹清景，雪华松桂阴。夜凌瑶席宴，春寄玉京吟。\r\n烛晃垂罗幕，香寒重绣衾。相思不相访，烟月剡溪深。"
        },
        {
            "title": "题冲沼上人院",
            "content": "劚石种松子，数根侵杳冥。天寒犹讲律，雨暗尚寻经。\r\n小殿灯千盏，深炉水一瓶。碧云多别思，休到望溪亭。"
        },
        {
            "title": "送客归峡中",
            "content": "津亭多别离，杨柳半无枝。住接猿啼处，行逢雁过时。\r\n江风飏帆急，山月下楼迟。还就西斋宿，烟波劳梦思。"
        },
        {
            "title": "过故友旧居",
            "content": "往年公子宅，夜宴乐难忘。高竹动疏翠，早莲飘暗香。\r\n珠盘凝宝瑟，绮席递华觞。今日皆何处，闭门春草长。"
        },
        {
            "title": "朗上人院晨坐",
            "content": "簟凉襟袖清，月没尚残星。山果落秋院，水花开晓庭。\r\n疏藤风袅袅，圆桂露冥冥。正忆江南寺，岩斋闻诵经。"
        },
        {
            "title": "天竺寺题葛洪井",
            "content": "羽客炼丹井，井留人已无。旧泉青石下，余甃碧山隅。\r\n云朗镜开匣，月寒冰在壶。仍闻酿仙酒，此水过琼酴。"
        },
        {
            "title": "恩德寺",
            "content": "楼台横复重，犹有半岩空。萝洞浅深水，竹廊高下风。\r\n晴山疏雨后，秋树断云中。未尽平生意，孤帆又向东。"
        },
        {
            "title": "姑熟官舍寄汝洛友人",
            "content": "官静亦无能，平生少面朋。务开唯印吏，公退只棋僧。\r\n药鼎初寒火，书龛欲夜灯。安知北溟水，终日送抟鹏。"
        },
        {
            "title": "病中二首",
            "content": "三年婴酒渴，高卧似袁安。秋色鬓应改，夜凉心已宽。\r\n风衣藤簟滑，露井竹床寒。卧忆郊扉月，恩深未挂冠。\r\n私归人暂适，扶杖绕西林。风急柳溪响，露寒莎径深。\r\n一身仍白发，万虑只丹心。此意无言处，高窗托素琴。"
        },
        {
            "title": "春望思旧游",
            "content": "适意极春日，南台披薜萝。花光晴漾漾，山色昼峨峨。\r\n湘水美人远，信陵豪客多。唯凭一瓢酒，弹瑟纵高歌。"
        },
        {
            "title": "赠梁将军",
            "content": "曾经黑山虏，一剑出重围。年长穷书意，时清隐钓矶。\r\n高斋云外住，瘦马月中归。唯说乡心苦，春风雁北飞。"
        },
        {
            "title": "题倪处士旧居",
            "content": "儒翁九十余，旧向此山居。生寄一壶酒，死留千卷书。\r\n槛摧新竹少，池浅故莲疏。但有子孙在，带经还荷锄。"
        },
        {
            "title": "题宣州元处士幽居",
            "content": "潺湲绕门水，未省濯缨尘。鸟散千岩曙，蜂来一径春。\r\n杉松还待客，芝朮不求人。宁学磻溪叟，逢时罢隐沦。"
        },
        {
            "title": "将归",
            "content": "西岩一磬长，僧起树苍苍。开殿洒寒水，诵经焚晚香。\r\n竹风云渐散，杉露月犹光。无复重来此，归舟凌夕阳。\r\n春寻采药翁，归路宿禅宫。云起客眠处，月残僧定中。\r\n藤花深洞水，槲叶满山风。清境不能住，朝朝惭远公。"
        },
        {
            "title": "送客江行",
            "content": "萧萧芦荻花，郢客独辞家。远棹依山响，危樯转浦斜。\r\n不寒澄浅石，潮落涨虚沙。莫与征徒望，乡园去渐赊。"
        },
        {
            "title": "春泊弋阳",
            "content": "江行春欲半，孤枕弋阳堤。云暗犹飘雪，潮寒未应溪。\r\n饮猿闻棹散，飞鸟背船低。此路成幽绝，家山巩洛西。"
        },
        {
            "title": "陪越中使",
            "content": "倾幕来华馆，淹留二使君。舞移清夜月，歌断碧空云。\r\n海郡楼台接，江船剑戟分。明时自鶱翥，无复叹离群。"
        },
        {
            "title": "玩残雪寄江南尹刘大夫",
            "content": "艳阳无处避，皎洁不成容。素质添瑶水，清光散玉峰。\r\n眠鸥犹恋草，栖鹤未离松。闻在金銮望，群仙对九重。"
        },
        {
            "title": "潼关兰若",
            "content": "来往几经过，前轩枕大河。远帆春水阔，高寺夕阳多。\r\n蝶影下红药，鸟声喧绿萝。故山归未得，徒咏采芝歌。"
        },
        {
            "title": "将赴京师蒜山津送客还荆渚",
            "content": "尊前万里愁，楚塞与皇州。云识潇湘雨，风知鄠杜秋。\r\n潮平犹倚棹，月上更登楼。他日沧浪水，渔歌对白头。"
        },
        {
            "title": "洛中秋日",
            "content": "故国无归处，官闲忆远游。吴僧秣陵寺，楚客洞庭舟。\r\n久病先知雨，长贫早觉秋。壮心能几许，伊水更东流。"
        },
        {
            "title": "怀江南同志",
            "content": "南国别经年，云晴波接天。蒲深鸂鶒戏，花暖鹧鸪眠。\r\n竹暗湘妃庙，枫阴楚客船。唯应洞庭月，万里共婵娟。"
        },
        {
            "title": "喜远书",
            "content": "端居换时节，离恨隔龙泷。苔色上春阁，柳阴移晚窗。\r\n寄怀因桂水，流泪极枫江。此日南来使，金盘鱼一双。"
        },
        {
            "title": "晓发天井关寄李师晦",
            "content": "山在水滔滔，流年欲二毛。湘潭归梦远，燕赵客程劳。\r\n露晓红兰重，云晴碧树高。逢秋正多感，万里别同袍。"
        },
        {
            "title": "下第寓居崇圣寺感事",
            "content": "怀土泣京华，旧山归路赊。静依禅客院，幽学野人家。\r\n林晚鸟争树，园春蝶护花。东门有闲地，谁种邵平瓜。"
        },
        {
            "title": "无题",
            "content": "草堂近西郭，遥对敬亭开。枕腻海云起，簟凉山雨来。\r\n高歌怀地肺，远赋忆天台。应学相如志，终须驷马回。\r\n西岩有高兴，路僻几人知。松荫花开晚，山寒酒熟迟。\r\n游从随野鹤，休息遇灵龟。长见邻翁说，容华似旧时。"
        },
        {
            "title": "泊松江渡",
            "content": "漠漠故宫地，月凉风露幽。鸡鸣荒戍晓，雁过古城秋。\r\n杨柳北归路，蒹葭南渡舟。去乡今已远，更上望京楼。"
        },
        {
            "title": "早发寿安次永寿渡",
            "content": "东西车马尘，巩洛与咸秦。山月夜行客，水烟朝渡人。\r\n树凉风皓皓，滩浅石磷磷。会待功名就，扁舟寄此身。"
        },
        {
            "title": "送鱼思别处士归有怀",
            "content": "宴罢众宾散，长歌携一卮。溪亭相送远，山郭独归迟。\r\n风槛夕云散，月轩寒露滋。病来双鬓白，不是旧离时。"
        },
        {
            "title": "南亭与首公宴集",
            "content": "秋来水上亭，几处似岩扃。戏鸟翻江叶，游龟带绿萍。\r\n管弦心戚戚，罗绮鬓星星。行乐非吾事，西斋尚有萤。"
        },
        {
            "title": "旅怀",
            "content": "征车何轧轧，南北极天涯。孤枕易为客，远书难到家。\r\n乡连云外树，城闭月中花。犹有扁舟思，前年别若耶。"
        },
        {
            "title": "吴门送客早发",
            "content": "吴歌咽深思，楚客怨归程。寺晓楼台迥，江秋管吹清。\r\n早潮低水槛，残月下山城。惆怅回舟日，湘南春草生。"
        },
        {
            "title": "题灞西骆隐士",
            "content": "磻溪连灞水，商岭接秦山。青汉不回驾，白云长掩关。\r\n雀喧知鹤静，凫戏识鸥闲。却笑南昌尉，悠悠城市间。"
        },
        {
            "title": "闲居孟夏即事",
            "content": "绿树荫青苔，柴门临水开。簟凉初熟麦，枕腻乍经梅。\r\n鱼跃海风起，鼍鸣江雨来。佳人竟何处，日夕上楼台。"
        },
        {
            "title": "晨别翛然上人",
            "content": "吴僧诵经罢，败衲倚蒲团。钟韵花犹敛，楼阴月向残。\r\n晴山开殿响，秋水卷帘寒。独恨孤舟去，千滩复万滩。"
        },
        {
            "title": "送无梦道人先归甘露寺",
            "content": "飘飘随晚浪，杯影入鸥群。岸冻千船雪，岩阴一寺云。\r\n夜灯江北见，寒磬水西闻。鹤岭烟霞在，归期不羡君。"
        },
        {
            "title": "南楼春望",
            "content": "南楼春一望，云水共昏昏。野店归山路，危桥带郭村。\r\n晴烟和草色，夜雨长溪痕。下岸谁家住，残阳半掩门。"
        },
        {
            "title": "途经李翰林墓",
            "content": "气逸何人识，才高举世疑。祢生狂善赋，陶令醉能诗。\r\n碧水鲈鱼思，青山鵩鸟悲。至今孤冢在，荆棘楚江湄。"
        },
        {
            "title": "崇圣寺别杨至之",
            "content": "萧寺暂相逢，离忧满病容。寒斋秋少燕，阴壁夜多蛩。\r\n树暗水千里，山深云万重。怀君在书信，莫过雁回峰。"
        },
        {
            "title": "春日题韦曲野老村舍二首",
            "content": "绕屋遍桑麻，村南第一家。林繁树势直，溪转水纹斜。\r\n竹院昼看笋，药栏春卖花。故园归未得，到此是天涯。\r\n北岭枕南塘，数家村落长。莺啼幼妇懒，蚕出小姑忙。\r\n烟草近沟湿，风花临路香。自怜非楚客，春望亦心伤。"
        },
        {
            "title": "秋日众哲馆对竹",
            "content": "萧萧凌雪霜，浓翠异三湘。疏影月移壁，寒声风满堂。"
        },
        {
            "title": "题青山馆",
            "content": "昔人诗酒地，芳草思王孙。白水半塘岸，青山横郭门。\r\n悬岩碑已折，盘石井犹存。无处继行乐，野花空一尊。"
        },
        {
            "title": "夜归丁卯桥村舍",
            "content": "月凉风静夜，归客泊岩前。桥响犬遥吠，庭空人散眠。\r\n紫蒲低水槛，红叶半江船。自有还家计，南湖二顷田。"
        },
        {
            "title": "将离郊园留示弟侄",
            "content": "身贱与心违，秋风生旅衣。久贫辞国远，多病在家稀。\r\n山暝客初散，树凉人未归。西都万余里，明旦别柴扉。"
        },
        {
            "title": "放猿",
            "content": "殷勤解金锁，昨夜雨凄凄。山浅忆巫峡，水寒思建溪。\r\n远寻红树宿，深向白云啼。好觅来时路，烟萝莫共迷。"
        },
        {
            "title": "严陵钓台贻行侣",
            "content": "故人天下定，垂钓碧岩幽。旧迹随台古，高名寄水流。\r\n鸟喧群木晚，蝉急众山秋。更待新安月，凭君暂驻舟。"
        },
        {
            "title": "下第别友人杨至之",
            "content": "花落水潺潺，十年离旧山。夜愁添白发，春泪减朱颜。\r\n孤剑北游塞，远书东出关。逢君话心曲，一醉灞陵间。"
        },
        {
            "title": "霅上宴别",
            "content": "山断水茫茫，洛人西路长。笙歌留远棹，风雨寄华堂。\r\n红壁耿秋烛，翠帘凝晓香。谁堪从此去，云树满陵阳。"
        },
        {
            "title": "送惟素上人归新安",
            "content": "山空叶复落，一径下新安。风急渡溪晚，雪晴归寺寒。\r\n寻云策藤杖，向日倚蒲团。宁忆西游客，劳劳歌路难。"
        },
        {
            "title": "溪亭二首",
            "content": "溪亭四面山，横柳半溪湾。蝉响螳螂急，鱼深翡翠闲。\r\n水寒留客醉，月上与僧还。犹恋萧萧竹，西斋未掩关。\r\n暖枕眠溪柳，僧斋昨夜期。茶香秋梦后，松韵晚吟时。\r\n共戏鱼翻藻，争栖鸟坠枝。重阳应一醉，栽菊助东篱。"
        },
        {
            "title": "江楼夜别",
            "content": "离别奈情何，江楼凝艳歌。蕙兰秋露重，芦苇夜风多。\r\n深怨寄清瑟，远愁生翠蛾。酒酣相顾起，明月棹寒波。"
        },
        {
            "title": "京口津亭送张崔二侍御",
            "content": "爱树满西津，津亭堕泪频。素车应度洛，珠履更归秦。\r\n水接三湘暮，山通五岭春。伤离与怀旧，明日白头人。"
        },
        {
            "title": "再",
            "content": "昔年湖上客，留访雪山翁。王氏船犹在，萧家寺已空。\r\n月高花有露，烟合水无风。处处多遗韵，何曾入剡中。"
        },
        {
            "title": "九日登樟亭驿楼",
            "content": "鲈鲙与莼羹，西风片席轻。潮回孤岛晚，云敛众山晴。\r\n丹羽下高阁，黄花垂古城。因秋倍多感，乡树接咸京。"
        },
        {
            "title": "别韦处士",
            "content": "南北断蓬飞，别多相见稀。更伤今日酒，未换昔年衣。\r\n旧友几人在，故乡何处归。秦原向西路，云晚雪霏霏。"
        },
        {
            "title": "送南陵李少府",
            "content": "高人亦未闲，来往楚云间。剑在心应壮，书穷鬓已斑。\r\n落帆秋水寺，驱马夕阳山。明日南昌尉，空斋又掩关。"
        },
        {
            "title": "留赠偃师主人",
            "content": "孤城漏未残，徒侣拂征鞍。洛北去游远，淮南归梦阑。\r\n晓灯回壁暗，晴雪卷帘寒。强尽主人酒，出门行路难。"
        },
        {
            "title": "趋慈和寺移宴",
            "content": "高寺移清宴，渔舟系绿萝。潮平秋水阔，云敛暮山多。\r\n广槛停箫鼓，繁弦散绮罗。西楼半床月，莫问夜如何。"
        },
        {
            "title": "赠僧",
            "content": "心法本无住，流沙归复来。锡随山鸟动，经附海船回。\r\n洗足柳遮寺，坐禅花委苔。唯将一童子，又欲上天台。"
        },
        {
            "title": "看雪",
            "content": "松亚竹珊珊，心知万井欢。山明迷旧径，溪满涨新澜。\r\n客醉瑶台曙，兵防玉塞寒。红楼知有酒，谁肯学袁安。"
        },
        {
            "title": "送前缑氏韦明府南游",
            "content": "酒阑横剑歌，日暮望关河。道直去官早，家贫为客多。\r\n山昏函谷雨，木落洞庭波。莫尽远游兴，故园荒薜萝。"
        },
        {
            "title": "闻薛先辈陪大夫看早梅因寄",
            "content": "涧梅寒正发，莫信笛中吹。素艳雪凝树，清香风满枝。\r\n折惊山鸟散，携任野蜂随。今日从公醉，何人倒接\r\n罒离。"
        },
        {
            "title": "献白尹",
            "content": "醉舞任生涯，褐宽乌帽斜。庾公先在郡，疏傅早还家。\r\n林晚鸟争树，园春蜂护花。高吟应更逸，嵩洛旧烟霞。"
        },
        {
            "title": "送楼烦李别驾",
            "content": "琴清诗思劳，更欲学龙韬。王粲暂停笔，吕虔初佩刀。\r\n夜吟关月静，秋望塞云高。去去从军乐，雕飞代马豪。"
        },
        {
            "title": "重游郁林寺道玄上人院",
            "content": "藤杖叩松关，春溪劚药还。雨晴巢燕急，波暖浴鸥闲。\r\n倚槛花临水，回舟月照山。忆归师莫笑，书剑在人间。"
        },
        {
            "title": "送李溟秀才西行",
            "content": "万里不辞劳，寒装叠缊袍。停车山店雨，挂席海门涛。\r\n鹰势暮偏急，鹤声秋更高。知君北邙路，留剑泣黄蒿。"
        },
        {
            "title": "题韦隐居西斋",
            "content": "劚药去还归，家人半掩扉。山风藤子落，溪雨豆花肥。\r\n寺远僧来少，桥危客到稀。不闻砧杵动，应解制荷衣。"
        },
        {
            "title": "晨装",
            "content": "带月饭行侣，西游关塞长。晨鸡鸣远戍，宿雁起寒塘。\r\n云卷四山雪，风凝千树霜。谁家游侠子，沉醉卧兰堂。"
        },
        {
            "title": "寄题南山王隐居",
            "content": "近逢商洛客，知尔住南塘。草阁平春水，柴门掩夕阳。\r\n随蜂收野蜜，寻麝采生香。更忆前年醉，松花满石床。"
        },
        {
            "title": "晚泊七里滩",
            "content": "天晚日沈沈，归舟系柳阴。江村平见寺，山郭远闻砧。\r\n树密猿声响，波澄雁影深。荣华暂时事，谁识子陵心。"
        },
        {
            "title": "思归",
            "content": "叠嶂平芜外，依依识旧邦。气高诗易怨，愁极酒难降。\r\n树暗支公院，山寒谢守窗。殷勤楼下水，几日到荆江。"
        },
        {
            "title": "村舍",
            "content": "燕雁下秋塘，田家自此忙。移蔬通远水，收果待繁霜。\r\n野碓舂粳滑，山厨焙茗香。客来还有酒，随事宿茅堂。"
        },
        {
            "title": "经马镇西宅",
            "content": "将军久已没，行客自兴哀。功业山长在，繁华水不回。\r\n乱藤侵废井，荒菊上丛台。借问此中事，几家歌舞来。"
        },
        {
            "title": "送从兄归隐蓝溪二首",
            "content": "名高犹素衣，穷巷掩荆扉。渐老故人少，久贫豪客稀。\r\n塞云横剑望，山月抱琴归。几日蓝溪醉，藤花拂钓矶。\r\n京洛多高盖，怜兄剧断蓬。身随一剑老，家入万山空。\r\n夜忆萧关月，行悲易水风。无人知此意，甘卧白云中。"
        },
        {
            "title": "游",
            "content": "晚过石屏村，村长日渐曛。僧归下岭见，人语隔溪闻。\r\n谷响寒耕雪，山明夜烧云。家家扣铜鼓，欲赛鲁将军。"
        },
        {
            "title": "灞东题司马郊园",
            "content": "楚翁秦塞住，昔事李轻车。白社贫思橘，青门老仰瓜。\r\n读书三径草，沽酒一篱花。更欲寻芝朮，商山便寄家。"
        },
        {
            "title": "晨至南亭呈裴明府",
            "content": "南斋梦钓竿，晨起月犹残。露重萤依草，风高蝶委兰。\r\n池光秋镜澈，山色晓屏寒。更恋陶彭泽，无心议去官。"
        },
        {
            "title": "送李定言南游",
            "content": "酒酣轻别恨，酒醒复离忧。远水应移棹，高峰更上楼。\r\n簟凉清露夜，琴响碧天秋。重惜芳尊宴，满城无旧游。"
        },
        {
            "title": "神女祠",
            "content": "停车祀圣女，凉叶下阴风。龙气石床湿，鸟声山庙空。\r\n长眉留桂绿，丹脸寄莲红。莫学阳台畔，朝云暮雨中。"
        },
        {
            "title": "题杜居士",
            "content": "松偃石床平，何人识姓名。溪冰寒棹响，岩雪夜窗明。\r\n机尽心猿伏，神闲意马行。应知此来客，身世两无情。"
        },
        {
            "title": "发灵溪馆",
            "content": "山多水不穷，一叶似渔翁。鸟浴寒潭雨，猿吟暮岭风。\r\n杂英垂锦绣，众籁合丝桐。应有曹溪路，千岩万壑中。"
        },
        {
            "title": "示弟",
            "content": "自尔出门去，泪痕长满衣。家贫为客早，路远得书稀。\r\n文字何人赏，烟波几日归。秋风正摇落，孤雁又南飞。"
        },
        {
            "title": "懿安皇太后挽歌词",
            "content": "陵前春不尽，陵下夜何穷。未信金蚕老，先惊玉燕空。\r\n挽移兰殿月，笳引柏城风。自此随龙驭，桥山翠霭中。"
        },
        {
            "title": "鸂鶒",
            "content": "池寒柳复凋，独宿夜迢迢。雨顶冠应冷，风毛剑欲飘。\r\n故巢迷碧水，旧侣越丹霄。不是无归处，心高多寂寥。"
        },
        {
            "title": "洛中游眺贻同志",
            "content": "康衢一望通，河洛正天中。楼势排高凤，桥形架断虹。\r\n远山晴带雪，寒水晚多风。几日还携手，鸟鸣花满宫。"
        },
        {
            "title": "寓怀",
            "content": "南国浣纱伴，盈盈天下姝。盘金明绣带，动珮响罗襦。\r\n素手怨瑶瑟，清心悲玉壶。春华坐销落，未忍泣蘼芜。"
        },
        {
            "title": "孤雁",
            "content": "昔年双颉颃，池上霭春晖。霄汉力犹怯，稻粱心已违。\r\n芦洲寒独宿，榆塞夜孤飞。不及营巢燕，西风相伴归。"
        },
        {
            "title": "山鸡",
            "content": "珍禽暂不扃，飞舞跃前庭。翠网摧金距，雕笼减绣翎。\r\n月圆疑望镜，花暖似依屏。何必旧巢去，山山芳草青。"
        },
        {
            "title": "送同年崔先辈",
            "content": "西风帆势轻，南浦遍离情。菊艳含秋水，荷花递雨声。\r\n扣舷滩鸟没，移棹草虫鸣。更忆前年别，槐花满凤城。"
        },
        {
            "title": "送友人自荆襄归江东",
            "content": "商洛转江濆，一杯聊送君。剑愁龙失伴，琴怨鹤离群。\r\n楚驿枕秋水，湘帆凌暮云。猿声断肠夜，应向雨中闻。"
        },
        {
            "title": "洞灵观冬青",
            "content": "霜霰不凋色，两株交石坛。未秋红实浅，经夏绿阴寒。\r\n露重蝉鸣急，风多鸟宿难。何如西禁柳，晴舞玉阑干。"
        },
        {
            "title": "宿开元寺楼",
            "content": "谁家歌袅袅，孤枕在西楼。竹色寒清簟，松香染翠帱。\r\n月移珠殿晓，风递玉筝秋。日出应移棹，三湘万里愁。"
        },
        {
            "title": "长安旅夜",
            "content": "久客怨长夜，西风吹雁声。云移河汉浅，月泛露华清。\r\n掩瑟独凝思，缓歌空寄情。门前有归路，迢递洛阳城。"
        },
        {
            "title": "广陵道中",
            "content": "城势已坡陀，城边东逝波。绿桑非苑树，青草是宫莎。\r\n山暝牛羊少，水寒凫雁多。因高一回首，还咏黍离歌。"
        },
        {
            "title": "行次潼关题驿后轩",
            "content": "飞阁极层台，终南此路回。山形朝阙去，河势抱关来。\r\n雁过秋风急，蝉鸣宿雾开。平生无限意，驱马任尘埃。"
        },
        {
            "title": "盈上人",
            "content": "月沉霜已凝，无梦竟寒灯。寄世何殊客，修身未到僧。\r\n二毛梳上雪，双泪枕前冰。借问曹溪路，山多路几层。"
        },
        {
            "title": "泛溪",
            "content": "疑与武陵通，青溪碧嶂中。水寒深见石，松晚静闻风。\r\n遁迹驱鸡吏，冥心失马翁。才应毕婚嫁，还此息微躬。"
        },
        {
            "title": "夏日戏题郭别驾东堂",
            "content": "微风起画鸾，金翠暗珊珊。晚树垂朱实，春篁露粉竿。\r\n散香蕲簟滑，沉水越瓶寒。犹恐何郎热，冰生白玉盘。"
        },
        {
            "title": "晓发鄞江北渡寄崔韩二先辈",
            "content": "南北信多岐，生涯半别离。地穷山尽处，江泛水寒时。\r\n露晓蒹葭重，霜晴橘柚垂。无劳促回楫，千里有心期。"
        },
        {
            "title": "晨起二首",
            "content": "桂树绿层层，风微烟露凝。檐楹衔落月，帏幌映残灯。\r\n蕲簟曙香冷，越瓶秋水澄。心闲即无事，何异住山僧。\r\n残月皓烟露，掩门深竹斋。水虫鸣曲槛，山鸟下空阶。\r\n清镜晓看发，素琴秋寄怀。因知北窗客，日与世情乖。"
        },
        {
            "title": "寄契盈上人",
            "content": "何处是西林，疏钟复远砧。雁来秋水阔，鸦尽夕阳沉。\r\n婚嫁乖前志，功名异夙心。汤师不可问，江上碧云深。"
        },
        {
            "title": "寄天乡寺仲仪上人富春孙处士",
            "content": "诗僧与钓翁，千里两情通。云带雁门雪，水连渔浦风。\r\n心期荣辱外，名挂是非中。岁晚亦归去，田园清洛东。"
        },
        {
            "title": "送段觉归杜曲闲居",
            "content": "书剑南归去，山扉别几年。苔侵岩下路，果落洞中泉。\r\n红叶高斋雨，青萝曲槛烟。宁知远游客，羸马太行前。"
        },
        {
            "title": "洛东兰若夜归",
            "content": "一衲老禅床，吾生半异乡。管弦愁里老，书剑梦中忙。\r\n鸟急山初暝，蝉稀树正凉。又归何处去，尘路月苍苍。"
        },
        {
            "title": "王居士",
            "content": "筇杖倚柴关，都城卖卜还。雨中耕白水，云外劚青山。\r\n有药身长健，无机性自闲。即应生羽翼，华表在人间。"
        },
        {
            "title": "对雪",
            "content": "飞舞北风凉，玉人歌玉堂。帘帷增曙色，珠翠发寒光。\r\n柳重絮微湿，梅繁花未香。兹辰贺丰岁，箫鼓宴梁王。"
        },
        {
            "title": "赠裴处士",
            "content": "为儒白发生，乡里早闻名。暖酒雪初下，读书山欲明。\r\n字形翻鸟迹，诗调合猿声。门外沧浪水，知君欲濯缨。"
        },
        {
            "title": "陪王尚书泛舟莲池",
            "content": "莲塘移画舸，泛泛日华清。水暖鱼频跃，烟秋雁早鸣。\r\n舞疑回雪态，歌转遏云声。客散山公醉，风高月满城。"
        },
        {
            "title": "早秋",
            "content": "遥夜泛清瑟，西风生翠萝。\r\n残萤栖玉露，早雁拂金河。\r\n高树晓还密，远山晴更多。\r\n淮南一叶下，自觉洞庭波。\r\n【注释】：①遥夜：长夜。\r\n②翠萝：攀缘植物，女萝。\r\n③玉露：白露。\r\n④晓：破晓。【译文】：　　长夜中荡漾着清冷的瑟音，西风从翠萝那边吹过来。残落的萤火虫停歇在晶莹的露水上，早雁掠过银河。高大的树木在曙光中看起来更浓密，远山在晴空下更多一些。淮南落下一片树叶，自已就感觉到了洞庭湖的秋天来了。【赏析】：　　诗人写景咏物，寄托自已的情怀，颇多感慨，描绘了一幅秋色图。全诗句句写景，字字切中“早”字，生动细致，用典贴切，主旨明确，清新优美，具有高超的艺术技巧。"
        },
        {
            "title": "谢亭送别",
            "content": "劳歌一曲解行舟，红叶青山水急流。\r\n日暮酒醒人已远，满天风雨下西楼。"
        },
        {
            "title": "秋日赴阙题潼关驿楼",
            "content": "红叶晚萧萧，长亭酒一瓢。\r\n残云归太华，疏雨过中条。\r\n树色随关迥，河声入海遥。\r\n帝乡明月到，犹自梦渔樵。\r\n【注释】：①萧萧：随风摇动的样子。\r\n②太华：指华山。\r\n③迥：远。\r\n④河：黄河。\r\n⑤帝乡：京城长安。【译文】：　　夜晚红叶被秋风吹得萧萧作响，在长亭饮下美酒一瓢。残云飞到太华山，稀疏的雨点滴过中条山。苍苍的树色随着山势远去，奔腾的黄河水的声音远远地汇入大海。明天就可以到长安了，夜里还梦见隐居的生活。【赏析】：　　潼关，在今陕西省潼关县境内，当陕西、山西、河南三省要冲，是从洛阳进入长安必经的咽喉重镇，形势险要，景色动人。历代诗人路经此地，往往要题诗纪胜。许浑从故乡润州丹阳（今属江苏）第一次到长安去，途经潼关，也为其山川形势和自然景色所深深吸引，兴会淋漓，挥笔写下了这首“高华雄浑”的诗作。诗人赴京途中，在潼关驿楼观赏景色，抒发了自己矛盾的心情，面对前途就如这眼前景观一样茫然。全诗对仗工整，用词精练，铿锵有力，意味深长。"
        },
        {
            "title": "咸阳城东楼",
            "content": "一上高城万里愁，蒹葭杨柳似汀洲。\r\n溪云初起日沉阁，山雨欲来风满楼。\r\n鸟下绿芜秦苑夕，蝉鸣黄叶汉宫秋。\r\n行人莫问当年事，故国东来渭水流。"
        }
    ]
}