{
    "dynasty": "唐",
    "author": "贯休",
    "intro": "字德隐，俗姓姜氏，兰溪人。七岁出家，日读经书千字，过目不忘。既精奥义，诗亦奇险，兼工书画。终于蜀，年八十一。初有《西岳集》，吴融为序，极称之，后弟子昙域更名《宝月集》。其全集三十卷，已亡。胡震亨谓宋睦州刻本多载他人诗，不足信，其说亦不知何据。胡存诗仅三卷，今编十二卷。",
    "items": [
        {
            "title": "题师颖和尚院",
            "content": "师院清无敌，师心智不知。腊高清眼细，闲甚白云卑。\r\n煮茗然枫枿，泥墙札祖碑。爱师终不及，谩住许多时。"
        },
        {
            "title": "经旷禅师院",
            "content": "吾师楞伽山中人，气岸古淡僧麒麟。曹溪老兄一与语，\r\n金玉声利，泥弃唾委。兀兀如顽云，骊珠兮固难价其价，\r\n灵芝兮何以根其根。真貌枯槁言朴略，衲衣烂黑烧岳痕。\r\n忆昔十四五年前苦寒节，礼师问师楞伽月。\r\n此时师握玉麈尾，报我却云非日月，一敲粉碎狂性歇。\r\n庭松无韵冷撼骨，搔窗擦檐数枝雪。迩来流浪于吴越，\r\n一片闲云空皎洁。再来寻师已蝉蜕，薝卜枝枯醴泉竭。\r\n水檀香火遗影在，甘露松枝月中折。宝师往日真隐心，\r\n今日不能堕双血。"
        },
        {
            "title": "陶种柑橙，令山童买之",
            "content": "高步南山南，高歌北山北。数载买柑橙，山资近又足。"
        },
        {
            "title": "避地毗陵，寒月上孙徽使君兼寄东阳王使君三",
            "content": "一到毗陵心更劳，冷吟闲步拥云袍。岂缘思妙尘埃少，\r自是风清物态高。野色疏黄连楚甸，故山奇碧隔河桥。\r终须愚谷中安致，不是人间好羽毛。\r常忆双溪八咏前，讲诗论道接清贤。文欺白凤真难及，\r药拈红蕖岂偶然。花湿瑞烟粘玉磬，帘垂幽鸟啄苔钱。\r自怜不是悠悠者，吟嚼真风二十年。\r□雷车雨滴阶声，寂寞焚香独闭扃。锦绣文章无路达，\r袴襦歌咏隔墙听。松声冷浸茶轩碧，苔点狂吞纳线青。\r唯有孤高江太守，不忘病客在禅灵。"
        },
        {
            "title": "过商山",
            "content": "吟缘横翠忆天台，啸狖啼猿见尽猜。四个老人何处去，\r\n一声仙鹤过溪来。皇城宫阙回头尽，紫阁烟霞为我开。\r\n天际峰峰尽堪住，红尘中去大悠哉。"
        },
        {
            "title": "句",
            "content": "今日再三难更识，谶辞唯道待钱来。\r\n雁荡经行云漠漠，龙湫宴坐雨濛濛。\r\n刻成筝柱雁相挨。\r\n黄昏风雨黑如磐，别我不知何处去。\r\n郭尚父休夸塞北，裴中令莫说淮西。\r\n万计交人买，华轩保惜深。\r\n如何忠为主，至竟不封侯。\r\n但看千骑去，知有几人归。\r\n一生不蓄买田钱，华屋何心亦偶然。\r\n客至多逢僧在坐，钓归惟许鹤随船。\r\n家为买琴添旧价，厨因养鹤减晨炊。\r\n粘粉为题栖凤竹，带香因洗落花泉。"
        },
        {
            "title": "书石壁禅居屋壁",
            "content": "赤旃檀塔六七级，白菡萏花三四枝。\r\n禅客相逢只弹指，此心能有几人知。"
        },
        {
            "title": "律师",
            "content": "薝卜花红径草青，雪肤冰骨步轻轻。\r\n今朝暂到焚香处，只恐床前有虱声。"
        },
        {
            "title": "春送僧",
            "content": "蜀魄关关花雨深，送师冲雨到江浔。\r\n不能更折江头柳，自有青青松柏心。"
        },
        {
            "title": "陶",
            "content": "高步南山南，高歌北山北。数载买柑橙，山资近又足。"
        },
        {
            "title": "送道友归天台",
            "content": "藓浓苔湿冷层层，珍重先生独去登。气养三田传未得，\r\n药非八石许还曾。云根应狎玉斧子，月径多寻银地僧。\r\n太守苦留终不住，可怜江上去腾腾。"
        },
        {
            "title": "寄天台叶道士",
            "content": "负局高风不可陪，玉霄峰北置楼台。注参同契未将出，\r\n寻楖栗僧多宿来。飕槭松风山枣落，闲关溪鸟术花开。\r\n终须肘后相传好，莫便乘鸾去不回。"
        },
        {
            "title": "寄题诠律师院",
            "content": "锦溪光里耸楼台，师院高凌积翠开。深竹杪闻残磬尽，\r\n一茶中见数帆来。焚香只是看新律，幽步犹疑损绿苔。\r\n莫讶题诗又东去，石房清冷在天台。"
        },
        {
            "title": "赠写经僧楚云",
            "content": "剔皮刺血诚何苦，为写灵山九会文。\r\n十指沥干终七轴，后来求法更无君。"
        },
        {
            "title": "早霜寄蔡大",
            "content": "昨夜楚钟鸣，飞霜下楚城。定知迁客鬓，先向鉴中生。"
        },
        {
            "title": "晚望",
            "content": "落日碧江静，莲唱清且闲。更寻花发处，借月过前湾。"
        },
        {
            "title": "夜雨",
            "content": "夜雨山草湿，爽籁杂枯木。闲吟竺仙偈，清绝过于玉。"
        },
        {
            "title": "悼张道古（昭宗时道古官拾遗以直谏贬蜀中死",
            "content": "清河逝水大匆匆，东观无人失至公。天上君恩三载隔，\r\n鉴中鸾影一时空。坟生苦雾苍茫外，门掩寒云寂寞中。\r\n惆怅斯人又如此，一声蛮笛满江风。"
        },
        {
            "title": "海觉禅师山院",
            "content": "人言海觉老宗师，隐绝层巅世莫知。青草不生行道迹，\r\n白云常护坐禅扉。六环金锡飞来后，一派银河泻落时。\r\n借问大心能济物，龙门风雹卷天池。"
        },
        {
            "title": "题某公宅",
            "content": "宅成天下借图看，始笑平生眼力悭。地占百湾多是水，\r\n楼无一面不当山。荷深似入苕溪路，石怪疑行雁荡间。\r\n只恐中原方鼎沸，天心未遣主人闲。"
        },
        {
            "title": "绣州张相公见访",
            "content": "德符唐德瑞通天，曾叱谗谀玉座前。千袭彩衣宫锦薄，\r\n数床御札主恩偏。出师暂放张良箸，得罪惟撑范蠡船。\r\n未报君恩终必报，不妨金地礼青莲。"
        },
        {
            "title": "献钱尚父",
            "content": "贵逼人来不自由，龙骧凤翥势难收。满堂花醉三千客，\r\n一剑霜寒十四州。鼓角揭天嘉气冷，风涛动地海山秋。\r\n东南永作金天柱，谢公篇咏绮霞羞。他年名上凌烟阁，\r\n谁羡当时万户侯。"
        },
        {
            "title": "观地狱图",
            "content": "峨峨非剑阁，有树不堪攀。佛手遮不得，人心似等闲。\r\n周王应未雪，白起作何颜。尽日空弹指，茫茫尘世间。"
        },
        {
            "title": "题成都玉局观孙位画龙",
            "content": "我见苏州昆山佛殿中，金城柱上有二龙。\r\n老僧相传道是僧繇手，寻常入海共龙斗。\r\n又闻蜀国玉局观有孙遇迹，蟠屈身长八十尺。\r\n游人争看不敢近，头觑寒泉万丈碧。"
        },
        {
            "title": "春送赵文观送故合州座主神榇归洛",
            "content": "喜继于悲锦水东，还乡仙骑却寻嵩。再烧良玉尧云动，\r\n方报深恩绛帐空。远道灵輀春欲尽，乱山羸马恨无穷。\r\n他年必立吾君侧，好把书绅答至公。"
        },
        {
            "title": "溪寺水阁闲眺因寄宋使君",
            "content": "溪木萧条一凭阑，玉霜飞后浪花寒。钓鱼船上风烟暝，\r\n古木林中砧杵干。至竟道心方始是，空耽山色亦无端。\r\n谁如太守分忧外，时把西经尽日看。"
        },
        {
            "title": "别卢使君归东阳二首",
            "content": "雨气濛濛草满庭，式微吟剧更谁听。诗逢匠化唯贪住，\r\n日觉恩深不易铭。心苦只应消鬓黑，梦游频入倚天青。\r\n从兹还似归回首，唯祝台星与福星。\r\n家在严陵钓渚旁，细涟嘉树拂窗凉。难医林薮烟霞癖，\r\n又出芝兰父母乡。孤帆好风千里暖，深花黄鸟一声长。\r\n终期金鼎调羹日，再近尼丘日月光。"
        },
        {
            "title": "寄匡山大愿和尚",
            "content": "一听玄音下竹亭，却思窗雪与囊萤。只将清净酬恩德，\r\n敢信文章有性灵。梦历山床闻鹤语，吟思海月上沙汀。\r\n不堪回首沧江上，万仞庐峰在杳冥。"
        },
        {
            "title": "上卢使君",
            "content": "一别旌旗已一年，二林真子劝安禅。常思双戟华堂里，\r\n还似孤峰峭壁前。步出林泉多吉梦，帆侵分野入祥烟。\r\n自怜酷似随阳雁，霜打风飘到日边。"
        },
        {
            "title": "送郑侍郎骞赴阙",
            "content": "文章国器尽琅玕，朝骑駸駸岁欲残。彩笔只宜天上用，\r\n绣衣偏称雪中看。休惊断雁离三楚，渐入祥烟下七槃。\r\n翰苑旧知凭与说，紫金轮畔寄书难。"
        },
        {
            "title": "将入匡山宿韩判官宅",
            "content": "一宿兰堂接上才，白雪归去几裴回。黛青峰朵孤吟后，\r\n雪白猿儿必寄来。帘卷茶烟萦堕叶，月明棋子落深苔。\r\n明朝江上空回首，始觉清风不可陪。"
        },
        {
            "title": "龚光大师草书歌",
            "content": "雪压千峰横枕上，穷困虽多还激壮。看师逸迹两相宜，\r\n高适歌行李白诗。海上惊驱山猛烧，吹断狂烟著沙草。\r\n江楼曾见落星石，几回试发将军炮。别有寒雕掠绝壁，\r\n提上玄猿更生力。又见吴中磨角来，舞槊盘刀初触击。\r\n好文天子挥宸翰，御制本多推玉案。晨开水殿教题壁，\r\n题罢紫衣亲宠锡。僧家爱诗自拘束，僧家爱画亦局促。\r\n唯师草圣艺偏高，一掬山泉心便足。"
        },
        {
            "title": "送薛侍郎贬峡州司马",
            "content": "得罪唯惊恩未酬，夷陵山水称闲游。人如八凯须当国，\r\n猿到三声不用愁。花落扁舟香冉冉，草侵公署雨修修。\r\n因人好寄新诗好，不独江东有沃州。"
        },
        {
            "title": "经吴宫",
            "content": "夫差昏暗霸图倾，千古凄凉地不灵。妖艳恩作宫露浊，\r\n忠臣心苦海山青。萧条陵陇侵寒水，仿佛楼台出杳冥。\r\n此是前车况非远，六朝何更不惺惺。"
        },
        {
            "title": "春游凉泉寺",
            "content": "一到凉泉未拟归，迸珠喷玉落阶墀。几多僧只因泉在，\r\n无限松如泼墨为。云堑含香啼鸟细，茗瓯擎乳落花迟。\r\n青山看著不可上，多病多慵争奈伊。"
        },
        {
            "title": "宿赤松山观题道人水阁兼寄郡守",
            "content": "珠殿香輧倚翠棱，寒栖吾道寄孙登。岂应肘后终无分，\r\n见说仙中亦有僧。云敛石泉飞险窦，月明山鼠下枯藤。\r\n还如华顶清谈夜，因有新诗寄郑弘。"
        },
        {
            "title": "听晓角",
            "content": "三会单于满阁风，五行无忒月朦胧。\r\n如何十万家休戚，只在呜呜咽咽中。"
        },
        {
            "title": "闻杜宇",
            "content": "咽雨哀风更不停，春光于尔岂无情。\r\n宜须唤得谢豹出，方始年年无此声。"
        },
        {
            "title": "送人游茆山",
            "content": "鸟啼花笑暖纷纷，路入青云白石门。\r\n君到前头好看好，老僧或恐是茆君。"
        },
        {
            "title": "比干传",
            "content": "昏王亡国岂堪陈，只见明诚不见身。\r\n想得先生也知自，欲将留与后来人。"
        },
        {
            "title": "月夕",
            "content": "霜月夜裴回，楼中羌笛催。晓风吹不尽，江上落残梅。"
        },
        {
            "title": "曹娥碑",
            "content": "高碑说尔孝应难，弹指端思白浪间。\r\n堪叹行人不回首，前山应是苎萝山。"
        },
        {
            "title": "送少年禅师二首",
            "content": "秀眉青目树花衣，一钵随缘智不知。\r\n佛与轮王嫌不作，世间刚有个痴儿。\r\n万水千山一鹤飞，岂愁游子暮何之。\r\n古今此著无人会，王积新输更不疑。"
        },
        {
            "title": "寄郑道士二首",
            "content": "常忆苏耽好羽仪，信安山观住多时。\r\n不知玉质双栖处，两个仙人是阿谁?\r\n谁带金轮髻里珠，何妨相逐去清都。\r\n旧山大有闲田地，五色香茆有子无?"
        },
        {
            "title": "游金华山禅院",
            "content": "兹地曾栖菩萨僧，旃檀楼殿瀑崩腾。因知境胜终难到，\r\n问著人来悉不曾。斜谷暗藏千载雪，薄岚常翳一龛灯。\r\n多惭不及当时海，又下嵯峨一万层。"
        },
        {
            "title": "赠杨公杜之舅",
            "content": "分尽君忧一不遗，凤书征入万民悲。风云终日如相逐，\r\n雨露前程即可知。画舸还盛江革石，秋山又看谢安棋。\r\n谈谐尽是经邦术，头角由来出世姿。天地事须归橐籥，\r\n文章谁得到罘罳。扣舷傍岛清吟健，问俗看渔晚泊迟。\r\n霞影满江摇枕簟，鸟行和月下涟漪。周秦汉魏书书在，\r\n麟凤龟龙步步随。金殿恩波将浩浩，圭峰意绪谩孜孜。\r\n郡中条令春常在，境外歌谣美更奇。道者药垆留要妙，\r\n林僧禅偈寄相思。王杨卢骆真何者，房杜萧张更是谁。\r\n应念衢民千万户，家家皆置一生祠。"
        },
        {
            "title": "送郑使君",
            "content": "刺婺廉闽动帝台，唯将清净作梯媒。绿沈枪卓妖星落，\r\n白玉壶澄苦雾开。仁爱久悬溪上月，恩光又发岭头梅。\r\n天资刘邵龚黄笔，神助韩彭卫霍才。古驿剑江分掩映，\r\n画旗花舫下喧豗。凤麟帟幕芙蓉坼，洞壑清威霹雳来。\r\n礼乐封疆添礼乐，尘埃时节勿尘埃。荔支花下驱千骑，\r\n薝卜林中礼万回。视事蛮奴磨玉砚，邀宾海月射金杯。\r\n讴歌合合千门乐，鼙角雄雄一阁雷。君父恩深头早白，\r\n子孙荣袭日难陪。东阳缁素如何好，空向生祠祝上台。"
        },
        {
            "title": "贺郑使君",
            "content": "三衢蜂虿陷城池，八咏龙韬整武貔。才谕危亡书半幅，\r\n便思父母泪双垂。戈收甲束投仁境，汗浃魂飘拜虎旗。\r\n死地再生知德重，精兵连澉觉山移。人和美叶祯祥出，\r\n阵善深为典教推。仗信输诚方始是，执俘折馘欲何为。\r\n清威严令无纤壒，长路深山不拾遗。七邑恩波歌浩渺，\r\n一方云物自鲜奇。天文仰视同诸掌，剑术无前更数谁。\r\n战马闲眠汀草远，秋鼙干揭岳霞隳。义为土地精灵伏，\r\n仁作金汤铁石卑。龚遂刘宽同煦妪，张飞关羽太驱驰。\r\n笙歌席上偏怜客，刀剑林中亦念诗。縠渚美为长饮水，\r\n金山高作受降碑。时犹草草秋方尽，陈是堂堂孰敢窥。\r\n宠渥岂唯分节钺，勋庸须勒上钟彝。神资天赞谁堪比，\r\n名遂功成自不知。卷箔倚阑云欲雪，拥垆倾榼酒如饴。\r\n扶尧社稷常忧老，到郭汾阳亦未迟。释子沾恩无以报，\r\n只将葑菲贺阶墀。"
        },
        {
            "title": "贺雨上王使君二首",
            "content": "一片丹心合万灵，应时甘雨带龙腥。驱尘煞烧连穷□，\r\n□电冲霓满窅冥。处处已知仓廪溢，家家皆歇管弦听。\r\n应须蚤勒南山石，黄霸清风满内庭。\r\n由来天赞德唯馨，朋祷心期事尽行。玄妙久闻谈佛母，\r\n感通今日见神明。破除秋热飘萧尽，还似春时散漫倾。\r\n他日为霖亦如此，诸生无不沐经营。"
        },
        {
            "title": "感怀寄卢给事二首",
            "content": "绵绵远念近来多，喜鹊随函到绿萝。虽匪二贤曾入洛，\r\n忽惊六义减沈疴。童扳邻杏隳墙瓦，燕啄花泥落砌莎。\r\n好更因人寄消息，活州归去已蹉跎。\r\n常忆团圆绣像前，东归经乱独生全。孤峰已住六七处，\r\n万事无成三十年。每想苑墙危逼路，更思钵塔晓凌烟。\r\n如今憔悴荆枝尽，一讽来书一怆然。"
        },
        {
            "title": "陪冯使君游六首·迎仙阁",
            "content": "涧香霞影绕楼台，卷箔凭阑耳目开。况从旌旗近鸾凤，\r\n可怜谈笑出尘埃。火云不入长松径，露茗何须白玉杯。\r\n谁道迎仙仙不至，今朝还有谢公来。"
        },
        {
            "title": "陪冯使君游六首·钓罾潭",
            "content": "境静江清无事时，红旌画鹢动渔矶。心期只是行春去，\r\n日暮还应待鹤归。风破绮霞山寺出，人歌白雪岛花飞。\r\n自怜亦在仙舟上，玉浪翻翻溅草衣。"
        },
        {
            "title": "陪冯使君游六首·锦沙墩",
            "content": "临水登山兴自奇，锦沙墩上最多时。虽云发白孤峰好，\r\n其奈名清圣主知。草媚莲塘资逸步，云生松壑有新诗。\r\n悠然别是神仙趣，岂羡东山妓乐随。"
        },
        {
            "title": "陪冯使君游六首·过相思岭",
            "content": "誉自馨香道自怡，相思岭上却无机。荒渠叶覆深霞在，\r\n片石人吟一鸟飞。何处风砧传古曲，谁家冢树挂斜晖。\r\n因思往事真堪笑，鹤背渔竿未是归。"
        },
        {
            "title": "陪冯使君游六首·游灵泉院",
            "content": "珂珮喧喧满路岐，乱泉声里扣禅扉。对花语合希夷境，\r\n坐石苔黏黼黻衣。鸟啄古杉云冉冉，风吹清磬露霏霏。\r\n惠岩亦有孤峰在，只恋繙经未得归。"
        },
        {
            "title": "陪冯使君游六首·登干霄亭",
            "content": "拥翠扪萝山屐轻，飘飖红旆在青冥。仙科朱绂言非贵，\r\n溪鸟林泉癖爱听。古桂林边棋局湿，白云堆里茗烟青。\r\n因思庐岳弥天客，手把金书倚石屏。"
        },
        {
            "title": "上卢使君二首",
            "content": "一领彤弓下赤墀，惟将清净作藩篱。马卿山岳金相似，\r\n张绪风情柳不如。心染烟霞新句出，笔驱奸蠹宿根隳。\r\n鄱阳黎庶还堪羡，头有重天足在□。\r\n司马迁文亚圣人，三头九陌碾香尘。尽传棣萼麟兼凤，\r\n终作昌朝甫与申。楼耸娇歌疏雨过，风含和气满城春。\r\n因知寰海升平去，又见高宗梦里人。"
        },
        {
            "title": "再逢虚中道士三首",
            "content": "天目西峰古坏坛，坛边相别雪漫漫。\r\n如今四十余年也，还共当时恰一般。\r\n囊里灵龟小似钱，道伊年与我同年。\r\n壶中长挈天相逐，何处升天更有天。\r\n吾道将君道且殊，君须全似老君须。\r\n寻常有语争堪信，爱说蟠桃似瓮粗。"
        },
        {
            "title": "山居诗二十四首",
            "content": "休话喧哗事事难，山翁只合住深山。数声清磬是非外，\r\n一个闲人天地间。绿圃空阶云冉冉，异禽灵草水潺潺。\r\n无人与向群儒说，岩桂枝高亦好扳。\r\n难是言休即便休，清吟孤坐碧溪头。三间茆屋无人到，\r\n十里松阴独自游。明月清风宗炳社，夕阳秋色庾公楼。\r\n修心未到无心地，万种千般逐水流。\r\n好鸟声长睡眼开，好茶擎乳坐莓苔。不闻荣辱成番尽，\r\n只见熊罴作队来。诗里从前欺白雪，道情终遣似婴孩。\r\n由来此事知音少，不是真风去不回。\r\n万境忘机是道华，碧芙蓉里日空斜。幽深有径通仙窟，\r\n寂寞无人落异花。掣电浮云真好喻，如龙似凤不须夸。\r\n君看江上英雄冢，只有松根与柏槎。\r\n鞭后从他素发兼，涌清奔碧冷侵帘。高奇章句无人爱，\r\n澹泊身心举世嫌。白石桥高吟不足，红霞影暖卧无厌。\r\n居山别有非山意，莫错将予比宋纤。\r\n鸟外尘中四十秋，亦曾高挹汉诸侯。如斯标致虽清拙，\r\n大丈夫儿合自由。紫术黄菁苗蕺蕺，锦囊香麝语啾啾。\r\n终须心到曹溪叟，千岁槠根雪满头。\r\n慵甚嵇康竟不回，何妨方寸似寒灰。山精日作儿童出，\r\n仙者时将玉器来。筠帚扫花惊睡鹿，地垆烧树带枯苔。\r\n不行朝市多时也，许史金张安在哉!\r\n心心心不住希夷，石屋巉岩鬓发垂。养竹不除当路笋，\r\n爱松留得碍人枝。焚香开卷霞生砌，卷箔冥心月在池。\r\n多少故人头尽白，不知今日又何之。\r\n龙藏琅函遍九垓，霜钟金鼓振琼台。堪嗟一句无人得，\r\n遂使吾师特地来。无角铁牛眠少室，生儿石女老黄梅。\r\n令人转忆庞居士，天上人间不可陪。\r\n五岳烟霞连不断，三山洞穴去应通。石窗奇支枕疏疏雨，\r\n水碓无人浩浩风。童子念经深竹里，猕猴拾虱夕阳中。\r\n因思往事抛心力，六七年来楚水东。\r\n尘埃中更有埃尘，时复双眉十为颦。赖有年光飞似箭，\r\n是何心地亦称人。回贤参孝时时说，蜂虿狼贪日日新。\r\n天意刚容此徒在，不堪惆怅不堪陈。\r\n翠窦烟岩画不成，桂华瀑沫杂芳馨。拨霞扫雪和云母，\r\n掘石移松得茯苓。好鸟傍花窥玉磬，嫩苔和水没金瓶。\r\n从他人说从他笑，地覆天翻也只宁。\r\n腾腾兀兀步迟迟，兆朕消磨只自知。龙猛金膏虽未作，\r\n孙登土窟且相宜。薜萝山帔偏能湄，橡栗年粮亦且支。\r\n已得真人好消息，人间天上更无疑。\r\n岚嫩风轻似碧"
        },
        {
            "title": "偶然作",
            "content": "蝉声引出石中蛩，寂寞门扃叶数重。\r\n谁道思山心不切，等闲尽出两三峰。"
        },
        {
            "title": "古战处",
            "content": "鬼气苍黄棘叶红，昔时人血此时风。\r\n相怜极目无疆地，曾落将军一阵中。"
        },
        {
            "title": "苦吟",
            "content": "河薄星疏雪月孤，松枝清气入肌肤。\r\n因知好句胜金玉，心极神劳特地无。"
        },
        {
            "title": "孤云",
            "content": "将比鹭鸶还恐屈，始思残雪不如多。\r\n清风相引去更远，皎洁孤高奈尔何。"
        },
        {
            "title": "落花",
            "content": "蝶醉蜂痴一簇香，绣葩红蒂堕残芳。\r\n因嗟好德人难得，公子王孙尽断肠。"
        },
        {
            "title": "风琴",
            "content": "至境心为造化功，一枝青竹四弦风。\r\n寥寥双耳更深后，如在缑山明月中。"
        },
        {
            "title": "道士",
            "content": "花岛相逢满袖云，藉花论道过金巾。\r\n腾腾又入仙山去，只恐是青城丈人。"
        },
        {
            "title": "禅师",
            "content": "击鼓求亡益是非，木中生火更何为。\r\n吾师别是醍醐味，不是知心人不知。"
        },
        {
            "title": "秋末寄上桐江冯使君",
            "content": "山东山色胜诸山，谢守清高不可攀。薄俗尽于言下泰，\r\n苦心唯到醉中闲。香凝锦帐抄书后，月转棠阴送客还。\r\n野客沾恩归未得，萧萧霜叶满柴关。"
        },
        {
            "title": "避地毗陵，寒",
            "content": "一到毗陵心更劳，冷吟闲步拥云袍。岂缘思妙尘埃少，\r\n自是风清物态高。野色疏黄连楚甸，故山奇碧隔河桥。\r\n终须愚谷中安致，不是人间好羽毛。\r\n常忆双溪八咏前，讲诗论道接清贤。文欺白凤真难及，\r\n药拈红蕖岂偶然。花湿瑞烟粘玉磬，帘垂幽鸟啄苔钱。\r\n自怜不是悠悠者，吟嚼真风二十年。\r\n□雷车雨滴阶声，寂寞焚香独闭扃。锦绣文章无路达，\r\n袴襦歌咏隔墙听。松声冷浸茶轩碧，苔点狂吞纳线青。\r\n唯有孤高江太守，不忘病客在禅灵。"
        },
        {
            "title": "秋夜怀嵩少因寄洛中旧知",
            "content": "炉爇旃檀不称贫，霏霏玉露湿禅巾。紫金地上三更月，\r\n红藕香中一病身。少室少年偏入梦，多时多事去无因。\r\n如今憔悴头成雪，空想嵯峨羡故人。"
        },
        {
            "title": "东阳罹乱后怀王慥使君五首",
            "content": "昨来只对汉诸侯，胜事消磨不自由。裂地鼓鼙军□急，\r\n连天烽火阵云秋。砍毛淬剑虽无数，歃血为盟不到头。\r\n谁为今朝奉明主，使君司户在隋州。\r\n只报精兵过大河，东西南北杀人多。可怜白日浑如此，\r\n来似蝗虫争奈何。天意岂应容版乱，人心都改太雕讹。\r\n不胜惆怅还惆怅，一曲东风月胯歌。\r\n为郡无如王使君，一家清冷似云根。货财不入崔洪口，\r\n俎豆尝闻夫子言。须发坐成三载雪，黎氓空负二天恩。\r\n不堪西望西风起，纵火昆仑谁为论。\r\n魄慑魂飞骨亦销，此魂此魄亦难招。黄金白玉家家尽，\r\n绣闼雕甍处处烧。惊动乾坤常黯惨，深藏山岳亦倾摇。\r\n恭闻国有英雄将，拟把何心答圣朝。\r\n不是龚黄覆育才，即须清苦远尘埃。无人与奏吾皇去，\r\n致乱唯因酷吏来。刳剥生灵为事业，巧通豪谮作梯媒。\r\n令人转忆王夫子，一片真风去不回。"
        },
        {
            "title": "鹭鸶有怀（前东阳王慥使君养一鹭鸶名瑶花）",
            "content": "粉魄霜华为尔枯，鸳鸯相伴更堪图。爱来沙岛遗银屋，\r\n终作金笼养雪雏。栖宿必多清濑梦，品流还次白猿徒。\r\n今朝不觉频回首，曾伴瑶花近玉壶。"
        },
        {
            "title": "中秋十五夜月",
            "content": "噀雪喷霜满碧虚，王孙公子玩相呼。从来天匠为轮足，\r\n自是人心此夜余。静入万家危露滴，清埋众象叫鸿孤。\r\n坐来惟觉情无极，何况三湘与五湖。"
        },
        {
            "title": "题兰江言上人院二首",
            "content": "一生只著一麻衣，道业还欺习彦威。\r\n手把新诗说山梦，石桥天柱雪霏霏。\r\n只是危吟坐翠层，门前岐路自崩腾。\r\n青云名士时相访，茶煮西峰瀑布冰。"
        },
        {
            "title": "再游东林寺作五首",
            "content": "台殿参差耸瑞烟，桂花飘雪水潺潺。\r\n莫疑远去无消息，七万余年始半年。\r\n桓玄旧辇残云湿，耶舍孤坟落照迟。\r\n有个山僧倚松睡，恐人来取白猿儿。\r\n玉像珠龛香阵横，锦霞多傍石墙生。\r\n辟蛇行者今何在，花里唯闻鸠鸟声。\r\n爱陶长官醉兀兀，送陆道士行迟迟。\r\n买酒过溪皆破戒，斯何人斯师如斯。\r\n白薝卜花露滴滴，红苾刍草香濛濛。\r\n田地更无尘一点，是何人合住其中。"
        },
        {
            "title": "春末兰溪道中作",
            "content": "山花零落红与绯，汀烟濛茸江水肥。人担犁锄细雨歇，\r\n路入桑柘斜阳微。深喜东州云寇去，不知西狩几时归。\r\n清平时节何时是，转觉人心与道违。"
        },
        {
            "title": "上缙云段使君",
            "content": "清畏人知人尽知，缙云三载得宣尼。活民刀尺虽无象，\r\n出世文章岂有师。术气芝香粘瓮榼，云痕翠点满旌旗。\r\n今朝暂到金台上，颇觉心如太古时。"
        },
        {
            "title": "瀔江秋居作",
            "content": "无事相关性自据，庭前拾叶等闲书。青山万里竟不足，\r\n好竹数竿凉有余。近看老经加澹泊，欲归少室复何如。\r\n面前小沼清如镜，终养琴高赤鲤鱼。"
        },
        {
            "title": "野居偶作",
            "content": "高淡清虚即是家，何须须占好烟霞。无心于道道自得，\r\n有意向人人转赊。风触好花文锦落，砌横流水玉琴斜。\r\n但令如此还如此，谁羡前程未可涯。"
        },
        {
            "title": "闻许棠及第因寄桂雍",
            "content": "时清道合出尘埃，清苦为诗不仗媒。今日桂枝平折得，\r\n几年春色并将来。势扶九万风初极，名到三山花正开。\r\n更有平人居蛰屋，还应为作一声雷。"
        },
        {
            "title": "商山道者",
            "content": "五千言外得玄音，石屋寒栖隔雪林。多傍松风梳绿发，\r\n只烧崖药点黄金。澄潭龙气来萦砌，月冷星精下听琴。\r\n曾梦先生非此处，碧桃溪上紫烟深。"
        },
        {
            "title": "送新罗衲僧",
            "content": "扶桑枝西真气奇，古人呼为师子儿。六环金锡轻摆撼，\r\n万仞雪峤空参差。枕上已无乡国梦，囊中犹挈石头碑。\r\n多惭不便随高步，正是风清无事时。"
        },
        {
            "title": "春晚桐江上闲望作",
            "content": "江上车声落日催，纷纷扰扰起红埃。更无人望青山立，\r\n空有帆冲夜色来。沙鸟似云钟外去，汀花如火雨中开。\r\n可怜潇洒鸱夷子，散发扁舟去不回。"
        },
        {
            "title": "庭橘",
            "content": "蚁踏金苞四五株，洞庭山上味何殊。\r\n不缘松树称君子，肯便甘人唤木奴。"
        },
        {
            "title": "送新罗人及第归",
            "content": "捧桂香和紫禁烟，远乡程彻巨鳌边。莫言挂席飞连夜，\r\n见说无风即数年。衣上日光真是火，岛旁鱼骨大于船。\r\n到乡必遇来王使，与作唐书寄一篇。"
        },
        {
            "title": "赠轩辕先生",
            "content": "曾亲文景上金銮，语共容城语一般。久向红霞居不出，\r\n若非清世见应难。满炉药熟分仙尽，几局棋终看海干。\r\n略问先生真甲子，只言弟子是刘安。"
        },
        {
            "title": "怀邻叟",
            "content": "常思东溪庞眉翁，是非不解两颊红。桔槔打水声嘎嘎，\r\n紫芋白薤肥濛濛。鸥鸭静游深竹里，儿孙多在好花中。\r\n千门万户皆车马，谁爱如斯太古风。"
        },
        {
            "title": "赠钟陵陈处士",
            "content": "否极方生社稷才，唯谭帝道鄙梯媒。高吟千首精怪动，\r\n长啸一声天地开。湖上独居多草木，山前频醉过风雷。\r\n吾皇仄席求贤久，莫待征书两度来。"
        },
        {
            "title": "遇道者",
            "content": "鹤骨松筋风貌殊，不言名姓绝荣枯。寻常藜杖九衢里，\r\n莫是商山一皓无。身带烟霞游汗漫，药兼神鬼在葫芦。\r\n只应张果支公辈，时复相逢醉海隅。"
        },
        {
            "title": "灞陵战叟",
            "content": "剑刓秋水鬓梳霜，回首胡天与恨长。官竟不封右校尉，\r\n斗曾生挟左贤王。寻班超传空垂泪，读李陵书更断肠。\r\n今日灞陵陵畔见，春风花雾共茫茫。"
        },
        {
            "title": "闻迎真身",
            "content": "四海无波八表臣，恭闻今岁礼真身。七重锁未开金钥，\r\n五色光先入紫宸。丹凤楼台飘瑞雪，岐阳草木亚香尘。\r\n可怜优钵罗花树，三十年来一度春。"
        },
        {
            "title": "春",
            "content": "自来自去动洪炉，无象无私无处无。回雁不多消气力，\r\n染花应最费工夫。溟濛便恨豪家惜，浓暖深为政笔驱。\r\n莫讶相逢只添睡，伊余心不在荣枯。"
        },
        {
            "title": "春游灵泉寺",
            "content": "水蹴危梁翠拥沙，钟声微径入深花。嘴红涧鸟啼芳草，\r\n头白山僧自扞茶。松色摧残遭贼火，水声幽咽落人家。\r\n因寻古迹空惆怅，满袖香风白日斜。"
        },
        {
            "title": "读《吴越春秋》",
            "content": "犹来吴越尽须惭，背德违盟又信谗。宰嚭一言终杀伍，\r\n大夫七事只须三。功成献寿歌飘雪，谁爱扁舟水似蓝。\r\n今日雄图又何在，野花香径鸟喃喃。"
        },
        {
            "title": "春末寄周琏",
            "content": "暮角含风雨气曛，寂寥莓翠上衣巾。道情不向莺花薄，\r\n诗意自如天地春。梦入乱峰仍履雪，吟看芳草只思人。\r\n手中孤桂月中在，来听泉声莫厌频。"
        },
        {
            "title": "偶作因怀山中道侣",
            "content": "是是非非竟不真，桃花流水送青春。姓刘姓项今何在，\r\n争利争名愁杀人。必竟输他常寂默，只应赢得苦沈沦。\r\n深云道者相思否，归去来兮湘水滨。"
        },
        {
            "title": "归东阳临岐上杜使君七首",
            "content": "小谢清高大谢才，圣君令泰此方来。\r\n一从到后常无事，铃阁公庭满绿苔。\r\n红锦帐中歌白雪，乌皮几畔抚青英。\r\n不知何物为心地，赛却澄江彻底清。\r\n谁报田中有黑虫，一家斋戒减仙容。\r\n分忧若也皆如此，天下家家有剩舂。\r\n忧民心切出冲炎，禾稼如云喜气兼。\r\n林下闲人亦何幸，也随旌旆到银尖。\r\n方恐狱中桃树出，忽闻枯木却生烟。\r\n褚祥为郡曾如此，却恐当时是偶然。\r\n枯骨纵横遍水湄，尽收为冢碧参差。\r\n分明为报精灵辈，好送旌旗到凤池。\r\n舍鲁依刘一片云，好风吹去远纤尘。\r\n犹期明月清风夜，来作西园第八人。"
        },
        {
            "title": "对雪寄新定冯使君二首",
            "content": "仙掌空思归未能，焚香冥目对残灯。岂知瑞雪千山合，\r\n空觉春寒半夜增。翳月素云埋粉堞，堆巢孤鹤下金绳。\r\n因思太守忧民切，吟对琼枝喜不胜。\r\n政化由来通上灵，丰年祥瑞满窗明。气严坐久灯凝焰，\r\n片大更深屋作声。飘掩烟霞何处去，奇支斜杉竹向帘倾。\r\n雪林中客虽无事，还有新诗半夜成。"
        },
        {
            "title": "寿春节进大蜀皇帝五首",
            "content": "上玄大帝降坤维，箕尾为臣副圣期。岂比赤光盈室日，\r\n全同白象下天时。文经武纬包三古，日角龙颜遏四夷。\r\n今日降神天上会，愿将天福比须弥。\r\n异香滴露降纷纷，紫电环枢照禁门。先冠百王临亿兆，\r\n后称十号震乾坤。羲轩之道方为道，草木沾恩始是恩。\r\n今以謏才歌睿德，犹如饮海妙难论。\r\n茂祉遐宣胜事并，薰风微入舜弦清。四洲不必归王化，\r\n一统那能计圣情。合合鼓钟膏雨滴，峨峨宫阙瑞烟横。\r\n西逾昆岳东连海，谁不梯山贺圣明。\r\n远人玉帛尽来归，及物天慈物物肥。春力遍时皆甲拆，\r\n王言闻者尽光辉。家家锦绣香醪熟，处处笙歌乳燕飞。\r\n为报蜀皇勤祷祝，圣明天子古今稀。\r\n积劫修来似炼金，为皇为帝万灵钦。能当浊世为清世，\r\n始见君心是佛心。九野黎民耕浩浩，百蛮朝骑日駸駸。\r\n今朝献寿将何比，愿似庄椿一万寻。"
        },
        {
            "title": "陈情献蜀皇帝",
            "content": "河北江东处处灾，唯闻全蜀勿尘埃。一瓶一钵垂垂老，\r\n千水千山得得来，奈菀幽栖多胜景，巴歈陈贡愧非才。\r\n自惭林薮龙钟者，亦得亲登郭隗台。"
        },
        {
            "title": "大蜀皇帝潜龙日述圣德诗五首",
            "content": "岳渎殊祥日月精，入尧金镜佐休明。衣严黼黻皇恩重，\r\n剑折芙蓉紫气横。玉甃金汤山岳峻，花藏台榭管弦清。\r\n已闻图上凌烟阁，宠渥穹窿玉不名。\r\n扶持社稷似齐桓，百万雄师贵可观。神智发中真莫测，\r\n贡输天下学应难，风清鼙角□□□，□肃神龙草木寒。\r\n堪羡蜀民恒有福，太平时节一般般。\r\n珠履三千侍玉除，宫花飘锦早莺初。虽然周孔心相似，\r\n其奈龚黄政不如。浩浩歌谣闻禁掖，重重襦袴满樵渔。\r\n若论朝野艰难日，第一之功美有余。\r\n紫髯青眼代天才，韩白孙吴稍可陪。只见赤心尧日下，\r\n岂知真气梵天来。听经瑞雪时时落，登塔天花步步开。\r\n尽祝庄椿同寿考，人间岁月岂能催。\r\n丈夫勋业正乾坤，麟凤龟龙尽在门。西伯最怜耕让畔，\r\n曹参空爱酒盈樽。心慈为受金仙嘱，发白缘酬玉砌恩。\r\n从此于门转高大，可怜子子与孙孙。"
        },
        {
            "title": "渔者",
            "content": "风恶波狂身似闲，满头霜雪背青山。\r\n相逢略问家何在，回指芦花满舍间。"
        },
        {
            "title": "终南僧",
            "content": "声利掀天竟不闻，草衣木食度朝昏。\r\n遥思山雪深一丈，时有仙人来打门。"
        },
        {
            "title": "避寇游成福山院",
            "content": "成福僧留不拟归，猕猴菌嫩豆苗肌。那堪蚕月偏多雨，\r\n况复衢城未解围。翠拥槿篱泉乱入，云开花岛雉双飞。\r\n堪嗟大似悠悠者，只向诗中话息机。"
        },
        {
            "title": "道中逢乞食老僧",
            "content": "赤棕榈笠眉毫垂，拄楖栗杖行迟迟。\r\n时人只施盂中饭，心似白莲那得知。"
        },
        {
            "title": "送郑阁赴闽辟",
            "content": "便便书腹德无邻，健笔从知又入闽。鹦鹉才须归紫禁，\r\n真珠履不称清贫。武夷山夹仙霞薄，螺女潭通海树春。\r\n从此应多好消息，莫忘江上一闲人。"
        },
        {
            "title": "别李常侍",
            "content": "楚水和烟海浪通，又擎杯锡去山东。道情虽拟攀孤鹤，\r\n诗业那堪至远公。梦入深云香雨滴，吟搜残雪石林空。\r\n朱门再到知何日，一片征帆万里风。"
        },
        {
            "title": "马上作",
            "content": "柳岸花堤夕照红，风清襟袖辔璁珑。\r\n行人莫讶频回首，家在凝岚一点中。"
        },
        {
            "title": "寄信州张使君",
            "content": "水坛柽殿地含烟，领鹤行吟积翠间。数阁凉飔终日去，\r\n满怀明月上方还。时来自有鹓鸾识，道在从如草木闲。\r\n唯羡灵溪贤太守，一麾清坐似深山。"
        },
        {
            "title": "道情偈三首",
            "content": "崆峒老人专一一，黄梅真叟却无无。\r\n独坐松根石头上，四溟无限月轮孤。\r\n非色非空非不空，空中真色不玲珑。\r\n可怜卢大担柴者，拾得骊珠橐籥中。\r\n优钵罗花万劫春，频犁田地绝纤尘。\r\n道吾道者相招好，不是香林采叶人。"
        },
        {
            "title": "酬周相公见赠",
            "content": "三界无家是出家，岂宜拊凤睹新麻。幸生白发逢今圣，\r\n曾梦青莲映玉沙。境陟名山烹锦水，睡忘东白洞平茶。\r\n喜擎绣段攀金鼎，谢脁余霞始是霞。"
        },
        {
            "title": "酬张相公见寄",
            "content": "周郎怀抱好知音，常爱山僧物外心。闭户不知芳草歇，\r\n无能唯拟住山深。感通未合三生石，骚雅欢擎九转金。\r\n但似前朝萧与蒋，老僧风雪亦相寻。"
        },
        {
            "title": "秋末寄武昌一公",
            "content": "见说武昌江上住，柏枯槐朽战时风。\r\n知师诗癖难医也，霜洒芦花明月中。"
        },
        {
            "title": "酬韦相公见寄",
            "content": "盐梅金鼎美调和，诗寄空林问讯多。秦客弈棋抛已久，\r\n楞严禅髓更无过。万般如幻希先觉，一丈临山且奈何。\r\n空讽平津好珠玉，不知更得及门么?"
        },
        {
            "title": "送刘相公朝觐二首",
            "content": "九苞仙瑞曜垂衣，一品高标百辟师。魏相十思常自切，\r\n曹溪一句几生知。久交玉帐虽难别，须佐金轮去已迟。\r\n唯杜荆州最惆怅，柳门回首落花时。\r\n急征只是再登庸，生意人心万国同。燮理久征殷傅说，\r\n谭真欲过李玄通。程穿岘首春光老，马速商於曙色红。\r\n从此龙颜又应瘦，寰瀛俱荷代天功。"
        },
        {
            "title": "上新定宋使君",
            "content": "禅坐吟行谁与同，杉松共在寂寥中。碧云诗里终难到，\r\n白藕花经讲始终。水叠山层擎草疏，砧清月苦立霜风。\r\n十年勤苦今酬了，得句桐江识谢公。"
        },
        {
            "title": "到蜀与郑中丞相遇",
            "content": "深隐犹为未死灰，远寻知己遇三台。如何麋鹿群中出，\r\n又见鹓鸾天上来。剑阁霞粘残雪在，锦江香甚百花开。\r\n谩期王谢来相访，不是支公出世才。"
        },
        {
            "title": "和李判官见新榜为兄下第",
            "content": "失意荆枝滴泪频，陟冈何翅不知春。心中岐路平如砥，\r\n天上文章妙入神。休说宋风回鹢首，即看雷火燎龙鳞。\r\n从兹相次红霞里，留取方书与世人。"
        },
        {
            "title": "经弟妹坟",
            "content": "泪不曾垂此日垂，山前弟妹冢离离。年长于吾未得力，\r\n家贫抛尔去多时。鸿冲□□霜中断，蕙杂黄蒿冢上衰。\r\n恩爱苦情抛未得，不堪回首步迟迟。"
        },
        {
            "title": "少监三首",
            "content": "器琢仙珪美有余，席珍国宝比难如。衔花乳燕看调瑟，\r\n衣锦佳人侍读书。荀氏门风龙变化，谢家庭树玉扶疏。\r\n即期寰海隆平日，归佐吾皇侍玉除。\r\n益友相随益自强，趋庭问礼日昭彰。袍新宫锦千人目，\r\n马骏桃花一巷香。偏爱曾颜终必及，或如韩白亦无妨。\r\n八龙三虎森如也，万古千秋瑞圣唐。\r\n具体而微太少年，凤毛五色带非烟。倚天长剑看无敌，\r\n绕树号猿已应弦。接士开襟清圣熟，分题得句落花前。\r\n即应出将传家法，圣泽恩波浩浩然。"
        },
        {
            "title": "送罗邺赴许昌辟",
            "content": "方得论心又别离，黯然江上步迟迟。不堪回首崎岖路，\r\n正是寒风皴错时。美似郄超终有日，去依刘表更何疑。\r\n前程不少南飞雁，聊寄新诗慰所思。"
        },
        {
            "title": "蜀王登福感寺塔三首",
            "content": "天资忠孝佐金轮，香火空王有宿因。此世喜登金骨塔，\r\n前生应是育王身。封疆岁暮笙歌合，襦裤正初锦绣新。\r\n释子沾恩无以报，只擎章句贡平津。\r\n似圣悲增道不穷，忧民忧国契尧聪。两髯有雪丹霄外，\r\n万里无尘一望中。南照微明连莽苍，峨嵋拥秀接崆峒。\r\n林僧岁月知何幸，还似支公见谢公。\r\n步步层层孰可陪，相轮边日照三台。喜欢烝庶皆相逐，\r\n惆怅銮舆尚未回。金铎撼风天乐近，仙花含露瑞烟开。\r\n一年一度常如此，愿见文翁百度来。"
        },
        {
            "title": "蜀王入大慈寺听讲（天复三年作）",
            "content": "玉节金珂响似雷，水晶宫殿步裴回。只缘支遁谈经妙，\r\n所以许询都讲来。帝释镜中遥仰止，魔军殿上动崔巍。\r\n千重香拥龙鳞立，五种风生锦绣开。宽似大溟生日月，\r\n秀如四岳出尘埃。一条紫气随高步，九色仙花落古台。\r\n谢太傅须同八凯，姚梁公可并三台。登楼喜色禾将熟，\r\n望国诚明首不回。驾驭英雄如赤子，雌黄贤哲贡琼瑰。\r\n六条消息心常苦，一剑晶荧敌尽摧。木铎声中天降福，\r\n景星光里地无灾。百千民拥听经座，始见重天社稷才。"
        },
        {
            "title": "秋过相思寺",
            "content": "见说相思寺，今来似有期。瘴乡终有出，天意固难欺。\r\n昼雨先花岛，秋云挂戍旗。故人多在蜀，不去更何之。"
        },
        {
            "title": "陋巷",
            "content": "坠叶如花欲满沟，破篱荒井一蝉幽。\r\n亦知希骥无希者，作么令人强转头。"
        },
        {
            "title": "听僧弹琴",
            "content": "家近吴王古战城，海风终日打墙声。\r\n今朝乡思浑堆积，琴上闻师大蟹行。"
        },
        {
            "title": "再到钟陵作",
            "content": "六七年来到豫章，旧游知己半凋伤。春风还有花千树，\r\n往事都如梦一场。无限丘墟侵郭路，几多台榭浸湖光。\r\n只应唯有西山色，依旧崔巍上寺墙。"
        },
        {
            "title": "别冯使君",
            "content": "瓦砾文章岂有媒，两三年只在金台。本师头白须归去，\r\n太守门清愿再来。皓皓玉霜孤雁远，萧萧松岛片帆开。\r\n从兹林下终无事，唯只焚香祝上台。"
        },
        {
            "title": "酬王相公见赠",
            "content": "孤拙将来岂偶然，不能为漏滴青莲。一从麟笔题墙后，\r\n常只冥心古像前。九德陶熔空有迹，六窗清净始通禅。\r\n今朝幸捧琼瑶赠，始见玄中更有玄。"
        },
        {
            "title": "春晚访镜湖方干",
            "content": "幽居湖北滨，相访值残春。路远诸峰雨，时多擉鳖人。\r\n蒸花初酿酒，渔艇劣容身。莫讶频来此，伊余亦隐沦。"
        },
        {
            "title": "怀匡山道侣",
            "content": "常忆将吾友，穿云过瀑西。有碑皆读彻，无处不相携。\r\n柽桂株株湿，猿猱个个啼。等闲成远别，窗月又如珪。"
        },
        {
            "title": "怀卢延让（时延让新及第）",
            "content": "冥搜忍饥冻，嗟尔不能休。几叹不得力，到头还白头。\r\n姓名归紫府，妻子在沧洲。又是蝉声也，如今何处游。"
        },
        {
            "title": "庐山寻灵纪不遇",
            "content": "久别稀相见，深山道益孤。叶全离大朴，君尚在新吴。\r\n钟嗄声飘驿，山顽气喷湖。留诗如和得，一望寄前途。"
        },
        {
            "title": "送明觉大师兼寄郑山人",
            "content": "去去楞伽子，春深道路长。鸟啼青嶂险，花落紫衣香。\r\n此去非余事，还归内道场。凭师将老倒，一向说荥阳。"
        },
        {
            "title": "上冯使君水晶数珠",
            "content": "泠泠瀑滴清，贯串有规程。将讽观空偈，全胜照乘明。\r\n龙神多共惜，金玉比终轻。愿在玄晖手，常资物外情。"
        },
        {
            "title": "怀薛尚书兼呈东阳王使君",
            "content": "得力未得力，高吟夏又残。二毛非自出，万事到诗难。\r\n蝉见木叶落，雷将雨气寒。何妨槌琢后，更献至公看。"
        },
        {
            "title": "寄庐山大愿和尚",
            "content": "石上桂成丛，师庵在桂中。皆云习凿齿，未可扣真风。\r\n雪洗香炉碧，霞藏瀑布红。何时甘露偈，一寄剡山东。"
        },
        {
            "title": "南海晚望",
            "content": "海上聊一望，舶帆天际飞。狂蛮莫挂甲，圣主正垂衣。\r\n风恶巨鱼出，山昏群獠归。无人知此意，吟到月腾辉。"
        },
        {
            "title": "赠造微禅师院",
            "content": "薝卜气雍雍，门深圣泽重。七丝奔小蟹，五字逼雕龙。\r\n药转红金鼎，茶开紫阁封。圭峰争去得，卿相日憧憧。"
        },
        {
            "title": "晚望",
            "content": "旷望危桥上，微吟落照前。烟霞浓浸海，川岳阔连天。\r\n白鸟格不俗，孤云态可怜。终期将尔辈，归去旧江边。"
        },
        {
            "title": "题曹溪祖师堂",
            "content": "皎洁曹溪月，嵯峨七宝林。空传智药记，岂见祖禅心。\r\n信衣非苎麻，白云无知音。大哉双峰溪，万古青沈沈。"
        },
        {
            "title": "寄翰林陆学士",
            "content": "颜冉商参甲，鸾凰密勿才。帘垂仙鸟下，吟次圣人来。\r\n宝辇千官捧，宫花九色开。何时重一见，为我话蓬莱。"
        },
        {
            "title": "早起",
            "content": "夜坐还早起，寂寥多病身。神清寻梦在，香极觉花新。\r\n树露繁于雨，溪云动似人。又知何处客，轧轧转征轮。"
        },
        {
            "title": "早秋夜坐",
            "content": "微凉砧满城，林下石床平。发岂无端白，诗须出世清。\r\n邻僧同树影，砌月浸蛩声。独自更深坐，无人知此情。"
        },
        {
            "title": "寿春进祝圣七首·山呼万岁",
            "content": "声教无为日，山呼万岁声。隆隆如谷响，合合似雷鸣。\r\n翠拔为天柱，根盘倚凤城。恭唯千万岁，岁岁致升平。"
        },
        {
            "title": "寿春进祝圣七首·守在四夷",
            "content": "天将兴大蜀，有道遂君临。四塞同诸子，三边共一心。\r\n闍婆香似雪，回鹘马如林。曾读前皇传，巍巍冠古今。"
        },
        {
            "title": "秋晚野步",
            "content": "闲步不觉远，萧萧木落初。诗情抛阃阈，江影动襟裾。\r\n阁北鸿行出，霞西雨脚疏。金峰秋更好，乞取又何如。"
        },
        {
            "title": "寿春进祝圣七首·文有武备",
            "content": "武宿与文星，常如掌上擎。孙吴机不动，周邵事多行。\r\n旰食炉烟细，宵衣隙月明。还闻夔进曲，吹出泰阶平。"
        },
        {
            "title": "寿春进祝圣七首·千载降祥",
            "content": "九天宫上圣，降世共昭回。万汇须亭毓，群仙送下来。\r\n承乾当否极，庶事尽康哉。只有羲轩比，其余不可陪。"
        },
        {
            "title": "寿春进祝圣七首·搜扬草泽",
            "content": "俟时兼待价，垂棘出尘埃。仄席三旌切，移山万里来。\r\n烟霞衣上落，阊阖雪中开。寿酒今朝进，无非出世才。"
        },
        {
            "title": "寿春进祝圣七首·大兴三教",
            "content": "曈曈悬佛日，天俣动云韶。缝掖诸生集，麟洲羽客朝。\r\n非烟生玉砌，御柳吐金条。击壤翁知否，吾皇即帝尧。"
        },
        {
            "title": "观棋",
            "content": "逸格格难及，半先相遇稀。落花方满地，一局到斜晖。\r\n褚胤死不死，将军飞已飞。今朝惭一行，无以造玄微。"
        },
        {
            "title": "宝禅师见访",
            "content": "山兄心似我，岸谷亦难交。不见还相忆，来唯添寂寥。\r\n茶烟粘衲叶，云水透蘅茆。因话流年事，斯须不可抛。"
        },
        {
            "title": "送李铏赴举",
            "content": "诗业务经纶，新皆意外新。因知登第榜，不著不平人。\r\n句得孤舟月，心飞九陌尘。明年相贺日，应到曲江滨。"
        },
        {
            "title": "怀洛下卢缙云",
            "content": "一减三张价，幽居少室前。岂应贫似我，不得信经年。\r\n木落多诗藁，山枯见墨烟。何时深夜坐，共话草堂禅。"
        },
        {
            "title": "和毛学士舍人早春",
            "content": "陋巷冬将尽，东风细杂篮。解牵窗梦远，先是涧梅谙。\r\n茶癖金铛快，松香玉露含。书斋山帚撅，盘馔药花甘。\r\n雅得琴中妙，常挪脸似酣。雪消闻苦蛰，气候似宜蚕。\r\n密勿须清甲，朝归绕碧潭。丹心空拱北，新作继周南。\r\n竹杖无斑点，纱巾不著簪。大朝名益重，后进力皆覃。\r\n至理虽亡一，臣时亦说三。不知门下客，谁上晏婴骖。"
        },
        {
            "title": "送僧归翠微",
            "content": "只衲一个衲，翠微归旧岑。不知何岁月，即得到师心。\r\n径绕千峰细，庵开乱木深。倘然云外老，他日亦相寻。"
        },
        {
            "title": "秋送夏郢归钱塘",
            "content": "归客指吴国，风帆几日程。新诗陶雪字，玄发有霜茎。\r\n微月生沧海，残涛傍石城。从兹江岛意，应续子陵名。"
        },
        {
            "title": "寄李道士",
            "content": "常见高人说，犹来不偶然。致身同槁木，话道出忘诠。\r\n长啸仙钟外，眠楂海月边。倘修阴姹姹，一望寄余焉。"
        },
        {
            "title": "送人之渤海",
            "content": "国之东北角，有国每朝天。海力浸不尽，夷风常宛然。\r\n山藏罗刹宅，水杂巨鳌涎。好去吴乡子，归来莫隔年。"
        },
        {
            "title": "寄栖白大师二首",
            "content": "流浪江湖久，攀缘岁月阑。高名当世重，好句逼人寒。\r\n月苦蝉声嗄，钟清柿叶干。龙钟千万里，拟欲访师难。\r\n苍苍龙阙晚，九陌杂香尘。方外无他事，僧中有近臣。\r\n青门玉露滴，紫阁锦霞新。莫话三峰去，浇风正荡淳。"
        },
        {
            "title": "读贾区、贾岛集",
            "content": "区终不下岛，岛亦不多区。冷格俱无敌，贫根亦似愚。\r\n青云终叹命，白阁久围炉。今日成名者，还堪为尔吁。"
        },
        {
            "title": "寄景地判官",
            "content": "渚宫江上别，倏忽十余年。举世唯攻说，多君即不然。\r\n浦珠为履重，园柳助诗玄。勉力酬知己，昌朝正急贤。"
        },
        {
            "title": "闻闵廷言周琏下第",
            "content": "前榜年年见，高名日日闻。常因不平事，便欲见吾君。\r\n兄弟居清岛，园林生白云。相思空怅望，庭叶赤纷纷。"
        },
        {
            "title": "追忆冯少常",
            "content": "盛德方清贵，旋闻逐逝波。令人翻不会，积善合如何。\r\n直道登朝晚，分忧及物多。至今新定郡，犹咏袴襦歌。"
        },
        {
            "title": "怀南岳隐士二首（一作赠隐者）",
            "content": "千峰映碧湘，真隐此中藏。饼不煮石吃，眉应似发长。\r\n风榸支酒瓮，鹤虱落琴床。虽斅忘机者，斯人尚未忘。\r\n见说祝融峰，擎天势似腾。藏千寻瀑布，出十八高僧。\r\n古路无人迹，新霞出石棱。终期将尔叟，一一月中登。"
        },
        {
            "title": "新猿",
            "content": "寻常看不见，花落树多苔。忽向高枝发，又从何处来。\r\n风清声更揭，月苦意弥哀。多少求名者，年年被尔催。"
        },
        {
            "title": "蓟北寒月作",
            "content": "蓟门寒到骨，战碛雁相悲。古屋不胜雪，严风欲断髭。\r\n清吟得冷句，远念失佳期。寂寞谁相问，迢迢天一涯。"
        },
        {
            "title": "秋末江上望",
            "content": "莽莽古江滨，纷纷坠叶频。烟霞谁是主，丘陇自伤神。\r\n吞并宁唯汉，凄凉莫问陈。尽随流水去，寂莫野花春。"
        },
        {
            "title": "题一上人经阁",
            "content": "鸟外何须去，衣如藓亦从。但能无一事，即是住孤峰。\r\n雨歇云埋阁，月明霜洒松。师心多似我，所以访师重。"
        },
        {
            "title": "寿春进祝圣七首·从谏如流",
            "content": "及溜龙鳞动，君臣道义深。万年轩后镜，一片汉高心。\r\n北狄皆输款，南夷尽贡琛。从兹千万岁，枝叶玉森森。"
        },
        {
            "title": "诗",
            "content": "经天纬地物，动必计仙才。几处觅不得，有时还自来。\r\n真风含素发，秋色入灵台。吟向霜蟾下，终须神鬼哀。"
        },
        {
            "title": "大驾西幸秋日闻雷",
            "content": "军书日日催，处处起尘埃。黎庶何由泰，銮舆早晚回。\r\n夏租方减食，秋日更闻雷。莫道苍苍意，苍苍眼甚开。"
        },
        {
            "title": "览姚合《极玄集》",
            "content": "至览如日月，今时即古时。发如边草白，谁念射声□。\r\n好鸟挨花落，清风出院迟。知音郭有道，始为一吟之。"
        },
        {
            "title": "寒望九峰作",
            "content": "九朵碧芙蕖，王维图未图。层层皆有瀑，一一合吾居。\r\n雨歇如争出，霜严不例枯。世犹多事在，为尔久踌躇。"
        },
        {
            "title": "经友生坟",
            "content": "多君坟在此，令我过悲凉。可惜为人好，刚须被数将。\r\n白云从冢出，秋草为谁荒。不觉频回首，西风满白杨。"
        },
        {
            "title": "乞食僧",
            "content": "擎钵貌清羸，天寒出寺迟。朱门当大路，风雪立多时。\r\n似月心常净，如麻事不知。行人莫轻诮，古佛尽如斯。"
        },
        {
            "title": "故林偶作",
            "content": "朗吟无一事，孤坐瀔江濆。媚世非吾道，良图有白云。\r\n蠹鱼开卷落，啄木隔花闻。唯寄壶中客，金丹许共分。"
        },
        {
            "title": "送衲僧之江西",
            "content": "索索复索索，无凭却有凭。过溪遭恶雨，乞食得干菱。\r\n只有山相伴，终无事可仍。如逢梅岭旦，向道只宁馨。"
        },
        {
            "title": "送僧归山",
            "content": "眼青禅帔赤，气岸出尘埃。霞外终须去，人间作么来?\r\n崖香泉吐乳，坞燥烧□雷。他日终相觅，山门何处开。"
        },
        {
            "title": "夏日晚望",
            "content": "登临聊一望，不觉意恞然。陶侃寒溪寺，如今何处边。\r\n汀沙生旱雾，山火照平川。终事东归去，干戈满许田。"
        },
        {
            "title": "寄中条道者",
            "content": "柏梯杉影里，头白药山孙。今古管不得，是非争肯论。\r\n虎须悬瀑滴，禅衲带苔痕。常恨龙钟也，无因接话言。"
        },
        {
            "title": "春日许征君见访",
            "content": "龙钟多病后，日望遇升平。远念穿嵩雪，前林啭早莺。\r\n厨香烹瓠叶，道友扣门声。还似青溪上，微吟踏叶行。"
        },
        {
            "title": "偶作",
            "content": "无端为五字，字字鬓星星。只觉人情薄，空余鹤眼青。\r\n砌莎藏坠果，窗雪浸残经。只有归山计，茫茫何所营。"
        },
        {
            "title": "怀赤松故舒道士",
            "content": "可惜复可惜，如今何所之。信来堪大恸，余复用生为。\r\n乱世今交斗，玄宫玉柱隳。春风五陵道，回首不胜悲。"
        },
        {
            "title": "寄静林别墅胡进士兄弟",
            "content": "见说山居好，书楼被翠侵。烧熛汀岛境，月色弟兄吟。\r\n犬吠黄椑落，牛归红树深。仍闻多白菌，应许一相寻。"
        },
        {
            "title": "赠晦公禅人",
            "content": "流阳为役者，相访叶纷纷。有句虽如我，无心未似君。\r\n构林青及竹，茆屋暖于云。何日相将去，千山麋鹿群。"
        },
        {
            "title": "怀智体道人",
            "content": "栖碧思吾友，庭莺百啭时。唯应一处住，方得不相思。\r\n云水淹门阃，春雷在树枝。平生无限事，不独白云知。"
        },
        {
            "title": "题方公院寄夏侯明府",
            "content": "银地有余光，方公道益芳。谁分修藏力，顶有剃头霜。\r\n经勘松风燥，檐垂坞茗香。终须结西社，此县似柴桑。"
        },
        {
            "title": "览皎然《渠南乡集》",
            "content": "学力不相敌，清还仿佛同。高于宝月月，谁得射雕弓。\r\n至鉴封姚监，良工遇鲁公。如斯深可羡，千古共清风。"
        },
        {
            "title": "与刘象正字",
            "content": "独居三岛上，花竹映柴关。道广群仙惜，名成万事闲。\r\n病多唯纵酒，静极不思山。唯有逍遥子，时时自往还。"
        },
        {
            "title": "士马后见赤松舒道士",
            "content": "满眼尽疮痍，相逢相对悲。乱阶犹未已，一柱若为支。\r\n堰茗蒸红枣，看花似好时。不知今日后，吾道竟何之。"
        },
        {
            "title": "寄四明闾丘道士二首",
            "content": "淮海兵荒日，分飞直至今。知担诸子出，却入四明深。\r\n衣必编仙草，僧应共栗林。秋风溪上路，应得一相寻。\r\n三千功未了，大道本无程。好共禅师好，常将药犬行。\r\n石门红藓剥，柘坞白云生。莫认无名是，无名已是名。"
        },
        {
            "title": "题令宣和尚院",
            "content": "轩窗领岚翠，师得世情忘。惟爱谈诸祖，曾经宿大荒。\r\n泉声淹卧榻，云片犯炉香。寄语题门者，看经在上方。"
        },
        {
            "title": "送僧游五台",
            "content": "羡师游五顶，乞食值年丰。去去谁为侣，栖栖力已充。\r\n浊河高岸拆，衰草古城空。必到华严寺，凭师问辨公。"
        },
        {
            "title": "经士马中作",
            "content": "偷儿成大寇，处处起烟尘。黄叶满空宅，青山见俗人。\r\n妖星芒刺越，鬼哭势连秦。惆怅还惆怅，茫茫江海滨。"
        },
        {
            "title": "送僧入幽州",
            "content": "高士高无敌，腾腾话入燕。无人知尔意，向我道非禅。\r\n栗径穿蕃冢，狼声隔远烟。槃山多道侣，应未有归年。"
        },
        {
            "title": "送僧归剡山",
            "content": "远逃为乱处，寺与石城连。木落归山路，人初刈剡田。\r\n荒林猴咬栗，战地鬼多年。好去楞伽子，精修莫偶然。"
        },
        {
            "title": "送僧之安南",
            "content": "安南千万里，师去趣何长。鬓有炎州雪，心为异国香。\r\n退牙山象恶，过海布帆荒。早作归吴计，无忘父母乡。"
        },
        {
            "title": "送僧归天台寺",
            "content": "天台四绝寺，归去见师真。莫折枸杞叶，令他十得嗔。\r\n天空闻圣磬，瀑细落花巾。必若云中老，他时得有邻。"
        },
        {
            "title": "秋晚野居",
            "content": "僻居人不到，吾道本来孤。山色园中有，诗魔象外无。\r\n霜禾连岛赤，烟草倚桥枯。何必求深隐，门前似画图。"
        },
        {
            "title": "酬杜使君见寄",
            "content": "轧轧复轧轧，更深门未关。心疼无所得，诗债若为还。\r\n露洒一鹤睡，钟余万象闲。惭将此时意，明日寄东山。"
        },
        {
            "title": "登鄱阳寺阁",
            "content": "寺楼闲纵望，不觉到斜晖。故国在何处，多年未得归。\r\n寒江平楚外，细雨一鸿飞。终斅於陵子，吴山有绿薇。"
        },
        {
            "title": "江西再逢周琏",
            "content": "六七年不见，相逢鬓已苍。交情终淡薄，诗语更清狂。\r\n未得丹霄便，依前四壁荒。但令吾道在，晚达亦何妨。"
        },
        {
            "title": "寿春节进",
            "content": "圣运关天纪，龙飞古帝基。振摇三蜀地，耸发万年枝。\r\n出震同中古，承乾动四夷。恩颁新命广，泪向旧朝垂。\r\n大宝归玄谶，殊祥出远池。法天深罔测，体圣妙难知。\r\n俭德为全德，无思契十思。丕图非力致，英武悉天资。\r\n正直方亲切，回邪岂敢窥。将排颇与牧，相得稷兼夔。\r\n盐出符真主，麟来合大规。赓歌随羽籥，奕叶斅伊祁。\r\n寡欲情虽泰，忧民色未怡。盛如唐创业，宛胜晋朝仪。\r\n旰食宫莺啭，宵衣禁漏迟。多于汤土地，还有禹胼胝。\r\n视物如伤日，胜残去杀时。守文情的的，无逸戒孜孜。\r\n轩顼风重振，皇唐鼎创移。始闻呈瑞石，又报产灵芝。\r\n覆帱高缘大，包容妙在卑。兄呼春赫日，师指佛牟尼。\r\n佳气宸居合，淳风乐府吹。急贤彰帝业，解网见天慈。\r\n粟赤千千窖，军雄万万儿。八蛮须稽颡，四海仰昌期。\r\n玉辇嫔嫱拥，宫花锦绣奇支。尧云同叆叇，汉祖太驱驰。\r\n氛祲根株尽，浇讹朕兆隳。山河方有截，野逸诏无遗。\r\n境静消锋镝，田香熟稻縻。梦中逢傅说，殿上见辛毗。\r\n金镜悬千古，彤云起四维。盛行唐典法，再睹舜雍熙。\r\n祝寿乾文动，郊天太一随。煌煌还宿卫，亹亹叶声诗。\r\n饮醴和甘雨，非烟绕御帷。银轮随宝马，玉沼见金龟。\r\n杳杳闻韵濩，重重降抚绥。魏徵须却出，葛亮更何之。\r\n简约逾前古，升平美不疑。触邪羊唅唅，鼓腹叟嘻嘻。\r\n迈五方云大，超三始见奇。锦霞连紫极，仙鸟下峨眉。\r\n谢傅还为傅，周师又作师。纳隍为永任，从谏契无为。\r\n子子寰瀛主，孙孙日月旗。寿春嗟寿域，万国尽虔祈。\r\n捧日三车子，恭思八彩眉。愿将七万岁，匍匐拜瑶墀。"
        },
        {
            "title": "湖上作",
            "content": "我竟胡为者，唠唠但爱吟。身中多病在，湖上住年深。\r\n山溜穿苔壁，风钟度雪林。近来心更苦，谁复是知音。"
        },
        {
            "title": "边上行",
            "content": "黑松林外路，风角远嗈嗈。朔气生荒堡，秋尘满病容。\r\n豺掊沙底骨，人上月边烽。休作西行计，西行地渐凶。"
        },
        {
            "title": "偶作因怀大同道友",
            "content": "蛮木叶不落，微吟漳水滨。二毛空有雪，万事不如人。\r\n氵堑水平芳草，山花落净巾。天童好真伴，何日更相亲。"
        },
        {
            "title": "秋夜作因怀天台道者",
            "content": "万事何须问，良时即此时。高秋半夜雨，落叶满前池。\r\n静怕龙神识，贫从草木欺。平生无限事，只有道人知。"
        },
        {
            "title": "秋末闲居作",
            "content": "幽居山不别，落叶与阶平。尽日吟诗坐，无端个病成。\r\n径苔因旱赤，池水入冬清。惟有东峰叟，相寻月下行。"
        },
        {
            "title": "怀武夷山禅师",
            "content": "万叠仙山里，无缘见有缘。红心蕉绕屋，白额虎同禅。\r\n古木苔封菌，深崖乳杂泉。终期还此去，世事只如然。"
        },
        {
            "title": "避地寄高蟾",
            "content": "荒寺雨微微，空堂独掩扉。高吟多忤俗，此貌若为饥。\r\n旅梦遭鸿唤，家山被贼围。空余老莱子，相见独依依。"
        },
        {
            "title": "送僧入五氵曵",
            "content": "五氵曵江山寺，禅林境最奇。九年吃菜粥，此事少人知。\r\n山响僧担谷，林香豹乳儿。伊余头已白，不去更何之。"
        },
        {
            "title": "别东林僧",
            "content": "大士宅里宿，芙蓉龛畔游。自怜□□在，子莫苦相留。\r\n燥叶飘山席，孤云傍茗瓯。裴回不能去，房在好峰头。"
        },
        {
            "title": "武昌县与昼公兼寄邑宰",
            "content": "小一何人识，腾腾天地间。寻常如一鹤，亦不爱青山。\r\n铁钵年多赤，麻衣带毳斑。只闻寻五柳，时到月中还。"
        },
        {
            "title": "经先主庙作",
            "content": "古庙积烟萝，威灵及物多。因知曹孟德，争奈此公何。\r\n树古雷痕剥，碑荒篆画讹。今朝冥祷祝，只望息干戈。"
        },
        {
            "title": "春晚寄卢使君",
            "content": "满郭春如画，白堂心自澄。禅抛金鼎药，诗和玉壶冰。\r\n白雨飘花尽，晴霞向阁凝。寂寥还得句，因寄柳吴兴。"
        },
        {
            "title": "题大安寺通禅师院",
            "content": "应行诸岳遍，象屣半无纲。一法寻常说，此机仍未忘。\r\n窗闲藤影老，衲厚瀑痕荒。寄语迷津者，来兹问不妨。"
        },
        {
            "title": "赠许征君",
            "content": "昼公友秦奚，来往踏溪云。如今又到我，还爱许征君。\r\n落花鸟衔来，永日香氤氲。终期将尔曹，归去麋鹿群。"
        },
        {
            "title": "寄乌龙山贾泰处士",
            "content": "庭果色如丹，相思夕照残。云边踏烧去，月下把书看。\r\n涧水仙居共，窗风漆树寒。吾君方侧席，未可便怀安。"
        },
        {
            "title": "送友生入越投知己",
            "content": "才大终难住，东浮景渐暄。知将刖足恨，去击李膺门。\r\n宿雾开花坞，春潮入苎村。预思秋荐后，一鹗出乾坤。"
        },
        {
            "title": "送缘有禅师与雷处士入武夷山",
            "content": "师与雷居士，寻山道入闽。应将熊耳印，别授武夷君。\r\n崖罅仙棺出，江垠毒草分。他年相觅在，莫苦入深云。"
        },
        {
            "title": "秋望寄王使君",
            "content": "静蹑红兰径，凭高旷望时。无端求句苦，永日壑风吹。\r\n大月生峰角，残霞在树枝。只应刘越石，清啸正相宜。"
        },
        {
            "title": "寄拄杖上王使君",
            "content": "拄杖邻僧与，殊常不可名。一条黳玉重，百两紫金轻。\r\n有乳盘春力，无心合道情。惟宜高处著，将寄谢宣城。"
        },
        {
            "title": "送郑准赴举",
            "content": "两河兵火后，西笑见吾曹。海静三山出，天空一鹗高。\r\n赁居槐拶屋，行卷雪埋袍。他日如相觅，栽桃近海涛。"
        },
        {
            "title": "送于兢补阙赴京",
            "content": "乱离吾道在，不觉到清时。得句下雪岳，送君登玉墀。\r\n冷惊蝉韵断，凉触火云隳。倘遇南来使，无忘问所之。"
        },
        {
            "title": "送僧之东都",
            "content": "之子之东洛，囊中有偈新。红尘谁不入，独鹤自难亲。\r\n定鼎门连岳，黄河冻过春。凭师将远意，说似社中人。"
        },
        {
            "title": "海边见罗邺",
            "content": "清世诗声出，谁人得似君。命通须有日，天未丧斯文。\r\n楚木寒连寺，修江碧入云。相思喜相见，庭叶正纷纷。"
        },
        {
            "title": "干霄亭晚望怀王棨侍郎",
            "content": "霜打汀岛赤，孤烟生池塘。清吟倚大树，瑶草何馨香。\r\n久别青云士，常思白石房。谁能共归去，流水似鸣珰。"
        },
        {
            "title": "赠灵鹫山道润禅师院",
            "content": "常恨烟波隔，闻名二十年。结为清气引，来到法堂前。\r\n薪拾纷纷叶，茶烹滴滴泉。莫嫌来又去，天道本泠然。"
        },
        {
            "title": "寄新定桂雍",
            "content": "独自住乌龙，应怜是衲僧。句须人未道，君此事偏能。\r\n坞湿云埋观，溪寒月照罾。相思不可见，江上立腾腾。"
        },
        {
            "title": "寒夜有怀同志",
            "content": "永夜殊不寐，怀君正寂寥。疏钟寒遍郭，微雪静鸣条。\r\n南省雁孤下，西林鹤屡招。终当谢时去，与子住山椒。"
        },
        {
            "title": "送崔尚书朝觐",
            "content": "至理契穹旻，方生甫与申。一麾歌政正，三相贺仁人。\r\n叵似卢怀慎，全如邵信臣。澄渟消宿蠹，煦爱剧阳春。\r\n对客烟花拆，焚香渥泽新。征黄还有自，挽邓住无因。\r\n峡水全输洁，巫娥却讶神。宋均颜未老，刘宠骨应贫。\r\n大醉辞王翦，含香望紫宸。三峰初有雪，万里正无尘。\r\n伊昔林中社，多招席上珍。终期仙掌下，香火一相亲。"
        },
        {
            "title": "避地毗陵上王慥使君（时黄贼陷东阳公避地于",
            "content": "至理至昭昭，心通即不遥。圣威无远近，吾道太孤标。\r\n辛苦苏氓俗，端贞答盛朝。气高吞海岳，贫甚似渔樵。\r\n庾亮风流澹，刘宽政事超。清须遭贵遇，隐已被谁招。\r\n栗坞修禅寺，仙香寄石桥。风雷巡稼穑，鱼鸟合歌谣。\r\n视事私终杀，忧民态亦凋。道高无不及，恩甚固难消。\r\n大寇山难隔，孤城数合烧。烽烟终日起，汤沐用心燋。\r\n勇义排千阵，诛锄拟一朝。誓盟违日月，旌旆过寒潮。\r\n古驿江云入，荒宫海雨飘。仙松添瘦碧，天骥减丰膔。\r\n似在陈兼卫，终为宋与姚。已观云似鹿，即报首皆枭。\r\n尽愿回清镜，重希在此条。应怜千万户，祷祝向唐尧。"
        },
        {
            "title": "闻友人驾前及第",
            "content": "见心知命好，一别隔烟波。世乱无全士，君方掇大科。\r\n早随銮辂转，莫恋蜀山多。必贡安时策，忠言奈尔何。"
        },
        {
            "title": "送新罗僧归本国",
            "content": "忘身求至教，求得却东归。离岸乘空去，终年无所依。\r\n月冲阴火出，帆拶大鹏飞。想得还乡后，多应著紫衣。"
        },
        {
            "title": "避寇入银山",
            "content": "草草穿银峡，崎岖路未谙。傍山为店戍，永日绕溪潭。\r\n烧地生芚蕨，人家煮伪蚕。翻如归旧隐，步步入烟岚。"
        },
        {
            "title": "送人归夏口",
            "content": "雁雁叶纷纷，行人岂易闻。千山与万水，何处更逢君。\r\n貌不长如玉，人生只似云。倘经三祖寺，一为礼龛坟。"
        },
        {
            "title": "寄杭州灵隐寺宋震使君",
            "content": "罢郡归侵夏，仍闻灵隐居。僧房谢脁语，寺额葛洪书。\r\n月树獮猴睡，山池菡萏疏。吾皇爱清静，莫便结吾庐。"
        },
        {
            "title": "秋末长兴寺作",
            "content": "荒寺古江滨，莓苔地绝尘。长廊飞乱叶，寒雨更无人。\r\n栗不和皱落，僧多到骨贫。行行行未得，孤坐更谁亲。"
        },
        {
            "title": "题淮南惠照寺律师院",
            "content": "仪冠凝寒玉，端居似沃州。学徒梧有凤，律藏目无牛。\r\n茗滑香粘齿，钟清雪滴楼。还须结西社，来往悉诸侯。"
        },
        {
            "title": "闻知闻赴成都辟请",
            "content": "文翁还化蜀，帟幕列鹓鸾。饮水临人易，烧山觅士难。\r\n锦机花正合，棕蕈火初干。知己相思否，如何借羽翰。"
        },
        {
            "title": "三峡闻猿",
            "content": "历历数声猿，寥寥渡白烟。应栖多月树，况是下霜天。\r\n万里客危坐，千山境悄然。更深仍不住，使我欲移船。"
        },
        {
            "title": "湖头别墅三首",
            "content": "梨栗鸟啾啾，高歌若自由。人谁知此意，旧业在湖头。\r\n饥鼠掀菱壳，新蝉避栗皱。不知江海上，戈甲几时休。\r\n桑柘参桐竹，阴阴一径苔。更无他事出，只有衲僧来。\r\n堑蚁争生食，窗经卷烧灰。可怜门外路，日日起尘埃。\r\n南北如仙境，东西似画图。园飞青啄木，檐挂白蜘蛛。\r\n邻叟教修废，牛童与纳租。寄言来往客，不用问荣枯。"
        },
        {
            "title": "题弘式和尚院兼呈杜使君",
            "content": "二雅兼二密，愔愔只自怡。腊高云屐朽，貌古画师疑。\r\n堑蚁缘金锡，垆烟惹雪眉。仍闻有新作，只是寄相思。"
        },
        {
            "title": "送人之岭外",
            "content": "见说还南去，迢迢有侣无。时危须早转，亲老莫他图。\r\n小店蛇羹黑，空山象粪枯。三闾遗庙在，为我一呜呼。"
        },
        {
            "title": "送杜使君朝觐",
            "content": "借寇借不得，清声彻帝聪。坐来千里泰，归去一囊空。\r\n遗爱封疆熟，扳辕草木同。路遥山不少，江静思无穷。\r\n花舸冲烟湿，朱衣照浪红。援毫两岸晓，奇支枕满旗风。\r\n道罕将人合，心难与圣通。从兹林下客，应□代天功。"
        },
        {
            "title": "送庐山衲僧",
            "content": "飞锡下崆山兇，清高世少双。冻天方筛雪，别我去何邦。\r\n烧绕赤乌亥，云漫白蚌江。路人争得识，空仰鬓眉庞。"
        },
        {
            "title": "怀谬独一",
            "content": "常忆兰陵子，瑰奇皴渴才。思还如我苦，时不为伊来。\r\n岳霞猱掷雪，湖月浪翻杯。未闻沾寸禄，此事亦堪哀。"
        },
        {
            "title": "送僧之湖外",
            "content": "去旨趣非常，春风尔莫狂。惟擎一铁钵，旧亦讲金刚。\r\n午饭孤烟里，宵禅大石旁。羡师终不及，湘浪渌茫茫。"
        },
        {
            "title": "江边道士",
            "content": "独住大江滨，不知何代人。药垆生紫气，肌肉似红银。\r\n酒酽竹屋烂，符收山鬼仁。何妨将我去，一看武陵春。"
        },
        {
            "title": "秋寄李频使君二首",
            "content": "为郎须塞诏，当路亦驱驱。贵不因人得，清还似句无。\r\n烧烟连野白，山药拶阶枯。想得征黄诏，如今已在途。\r\n务简趣难陪，清吟共绿苔。叶和秋蚁落，僧带野香来。\r\n留客朝尝酒，忧民夜画灰。终期冒风雪，江上见宗雷。"
        },
        {
            "title": "经普化禅师影院",
            "content": "大一今何处，登堂似昔时。曾蒙金印印，得异野干儿。\r\n影束龙神在，门荒桐竹衰。谁云续僧史，别位著吾师。"
        },
        {
            "title": "休粮僧",
            "content": "不食更何忧，自由中自由。身轻嫌衲重，天旱为民愁。\r\n应器谁将去，生台蚁不游。会须传此术，相共老山丘。"
        },
        {
            "title": "遇五天僧入五台五首",
            "content": "十万里到此，辛勤讵可论。唯云吾上祖，见买给孤园。\r\n一月行沙碛，三更到铁门。白头乡思在，回首一销魂。\r\n雪岭顶危坐，乾坤四顾低。河横于阗北，日落月支西。\r\n水石香多白，猿猱老不啼。空余忍辱草，相对色萋萋。\r\n远礼清凉寺，寻真似善才。身心无所得，日月不将来。\r\n白叠还图象，沧溟亦泛杯。唐人亦何幸，处处觉花开。\r\n涂足油应尽，干陀帔半隳。辟支迦状貌，刹利帝家儿。\r\n结印魔应哭，游心圣不知。深嗟头已白，不得远相随。\r\n送迎经几国，多化帝王心。电激青莲目，环垂紫磨金。\r\n眉根霜入细，梵夹蠹难侵。必似陀波利，他年不可寻。"
        },
        {
            "title": "和韦相公话婺州陈事",
            "content": "昔事堪惆怅，谈玄爱白牛。千场花下醉，一片梦中游。\r\n耕避初平石，烧残沈约楼。无因更重到，且副济川舟。"
        },
        {
            "title": "寄怀楚和尚二首",
            "content": "吾师师子儿，而复貌瑰奇。何得文明代，不为王者师。\r\n铁盂汤雪早，石炭煮茶迟。谩有参寻意，因循到乱时。\r\n跳踯诸峰险，回翔万里空。争将金锁锁，那把玉笼笼。\r\n印缺香崩火，窗疏蝎吃风。永怀今已矣，吟坐雪濛濛。"
        },
        {
            "title": "闻新蝉寄桂雍",
            "content": "新蝉终夜叫，嘒嘒隔溪濆。杜宇仍相杂，故人闻不闻?"
        },
        {
            "title": "送卢秀才应举",
            "content": "几载阻兵荒，一名终不忘。还冲猛风雪，如画冷朝阳。\r\n句好慵将出，囊空却不忙。明年公道日，去去必穿杨。"
        },
        {
            "title": "寄景判官兼思州叶使君",
            "content": "独住西峰半，寻常欲下难。石多桐屐齾，香甚药花干。\r\n荏苒新莺老，穷通亦自宽。髯参与短簿，始为一吟看。"
        },
        {
            "title": "晚春寄张侍郎",
            "content": "遐想涪陵岸，山花半已残。人心何以遣，天步正艰难。\r\n鸟听黄袍小，城临白帝寒。应知窗下梦，日日到江干。"
        },
        {
            "title": "送友人及第后归台州",
            "content": "得桂为边辟，翩翩颇合宜。嫖姚留不住，昼锦已归迟。\r\n岛侧花藏虎，湖心浪撼棋。终期华顶下，共礼渌身师。"
        },
        {
            "title": "送僧归南康",
            "content": "壳壳学得律，还乡见苦情。远思芳草盛，不入楚山行。\r\n帆入汀烟健，经吟戍月清。到乡同学辈，应到赣江迎。"
        },
        {
            "title": "寄西山胡汾、吴樵",
            "content": "带经锄陇者，何止手胼胝。觅句句句好，惭予筋力衰。\r\n云塠临案冷，鹿队过门迟。相忆空回首，江头日暮时。"
        },
        {
            "title": "送僧入石霜",
            "content": "举世只堪吁，空知与道俱。论心齐至圣，对镜破凡夫。\r\n业王如云合，头低似箭驱。三清徒妄想，千载亦须臾。\r\n唯我流阳叟，深云领毳徒。尽骑香白象，皆握月明珠。\r\n寂寞排松榻，斓斑半雪须。苔侵长者论，岚蚀祖师图。\r\n翠巘金钟晓，香林宝月孤。兟兟齐白趾，赫赫共洪炉。\r\n山色锄难尽，松根踏欲无。难评传的的，须到不区区。\r\n撩舍新罗瘦，炉烟榾柮粗。烧畬平虎窟，分瀑入香厨。\r\n师去情何切，人间事莫拘。穿林宿古冢，踏叶揭空盂。\r\n无事终无事，令枯便合枯。他年相觅在，亦不是生苏。"
        },
        {
            "title": "送姚洎拾遗自江陵幕赴京",
            "content": "捧诏动征轮，分飞楚水滨。由来真庙器，多作伏蒲人。\r\n舍鲁知非愿，朝天不话贫。沙头千骑送，岛上一蝉新。\r\n莫使身侵贵，无矜贵逼身。玉阶凝正色，兰苑涨芳尘。\r\n銮辂方离华，车书渐似秦。流年飘倏忽，书札莫因循。\r\n凉雨鸣红叶，非烟闭紫宸。凭将西社意，一说向荀陈。"
        },
        {
            "title": "送吴融员外赴阙",
            "content": "汉文思贾傅，贾傅遂生还。今日又如此，送君非等闲。\r\n云寒犹惜雪，烧猛似烹山。应笑无机者，腾腾天地间。"
        },
        {
            "title": "送令狐焕赴阙",
            "content": "渚宫遥落日，相送碧江湄。陟也须为相，天乎更赞谁。\r\n风高樯力出，霞热鸟行迟。此去多来客，无忘慰所思。"
        },
        {
            "title": "上冯使君山水障子",
            "content": "忆山归未得，画出亦堪怜。崩岸全隳路，荒村半有烟。\r\n笔句冈势转，墨抢烧痕颠。远浦深通海，孤峰冷倚天。\r\n柴棚坐逸士，露茗煮红泉。绣与莲峰竞，威如剑阁牵。\r\n石门关麈鹿，气候有神仙。茅屋书窗小，苔阶滴瀑圆。\r\n松根击石朽，桂叶蚀霜鲜。画出欺王墨，擎将献惠连。\r\n新诗宁妄说，旧隐实如然。愿似窗中列，时闻大雅篇。"
        },
        {
            "title": "送卢舍人朝觐",
            "content": "膻行无为日，垂衣帝道亨。圣真千载圣，明必万年明。\r\n重德须朝觐，流年不可轻。洪才传出世，清甲得高名。\r\n罕玉藏无映，嵇松画不成。起衔轩后敕，醉别亚夫营。\r\n烧阔荆州熟，霞新岘首晴。重重尧雨露，去去汉公卿。\r\n白发应从白，清贫但更清。梦缘丹陛险，春傍彩衣生。\r\n既握钟繇笔，须调傅说羹。倘因星使出，一望问支铿。"
        },
        {
            "title": "送友人之岭外",
            "content": "五岭难为客，君游早晚回。一囊秋课苦，万里瘴云开。\r\n金柱根应动，风雷舶欲来。明时好□进，莫滞长卿才。"
        },
        {
            "title": "上东林和尚",
            "content": "让紫归青壁，高名四海闻。虽然无一事，得不是要君。\r\n道只传伊字，诗多笑碧云。应怜门下客，余力亦为文。"
        },
        {
            "title": "送僧归华山",
            "content": "心枯衲亦枯，归岳揭空盂。七贵留不住，孤云出更孤。\r\n烧灰犹汤足，雪片似黏须。他日如相觅，还应道到吴。"
        },
        {
            "title": "秋末入匡山船行八首",
            "content": "楚国茱萸月，吴吟梨栗船。远游无定所，高卧是何年。\r\n浪卷纷纷叶，樯冲澹澹烟。去心还自喜，庐岳倚青天。\r\n芦苇深花里，渔歌一曲长。人心虽忆越，帆态似浮湘。\r\n石獭衔鱼白，汀茅浸浪黄。等闲千万里，道在亦无妨。\r\n岛上离家化，茅茨竹户开。黄桑双鹊喜，白日有谁来。\r\n担浪浇秋芋，缘滩取净苔。回头深自愧，旧业本蒿莱。\r\n匡阜层层翠，修江叠叠波。从来未曾到，此去复如何。\r\n水庙寒鸦集，沙村夕照多。谁如垂钓者，孤坐鬓皤皤。\r\n晚泊苍茫浦，风微浪亦粗。估喧如亥合，樯密似林枯。\r\n地峻湖无□，潮寒蚌有珠。东西无定所，何用问前途。\r\n岛香思贾岛，江碧忆清江。囊橐谁相似，馋慵世少双。\r\n鼍惊入窟月，烧到系船桩。谩有归乡梦，前头是楚邦。\r\n南北虽无适，东西亦似萍。霞根生石片，象迹坏沙汀。\r\n莽莽蒹葭赤，微微蜃蛤腥。因思范蠡辈，未免亦飘零。\r\n晓色千樯去，长江八月时。雨淙山骨出，槔擉岸形卑。\r\n野水畬田黑，荒汀独鸟痴。如今是清世，谁道出山迟。"
        },
        {
            "title": "送陈秀才赴举兼寄韩舍人",
            "content": "主圣臣贤日，求名莫等闲。直须诗似玉，不用力如山。\r\n草白兵初息，年丰驾已还。凭将安养意，一说向曾颜。"
        },
        {
            "title": "怀高真动二首",
            "content": "知尔今何处，孤高独不群。论诗唯许我，穷易到无文。\r\n贳酒儿穿雪，寻僧月照云。何时再相见，兵寇尚纷纷。\r\n久别无消息，今秋忽得书。诸孤婚嫁苦，求己世情疏。\r\n乱甚无乔木，溪多不钓鱼。只应金岳色，如尔复如余。"
        },
        {
            "title": "秋寄栖一",
            "content": "一别一公后，相思时一吁。眼中疮校未，般若偈持无。"
        },
        {
            "title": "和韦相公见示闲卧",
            "content": "刻形求得相，事事未尝眠。霖雨方为雨，非烟岂是烟。\r\n童收庭树果，风曳案头笺。仲虺专为诰，何充雅爱禅。\r\n静嫌山色远，病是酒杯偏。蜩响初穿壁，兰芽半出砖。\r\n堂悬金粟像，门枕御沟泉。旦沐虽频握，融帷孰敢褰。\r\n德高群彦表，善植几生前。修补乌皮几，深藏子敬毡。\r\n扶持千载圣，潇洒一声蝉。棋阵连残月，僧交似大颠。\r\n常知生似幻，维重直如弦。饼忆莼羹美，茶思岳瀑煎。\r\n只闻温树誉，堪鄙竹林贤。脱颖三千士，馨香四十年。\r\n宽平开义路，淡泞润清田。哲后知如子，空王夙有缘。\r\n对归香满袖，吟次月当川。休说惭如揵，尧天即梵天。"
        },
        {
            "title": "闲居作",
            "content": "闲门微雪下，慵惰计全成。默坐便终日，孤峰只此清。\r\n身心闲少梦，杉竹冷多声。唯有西峰叟，相逢眼最明。"
        },
        {
            "title": "江陵寄翰林韩偓学士",
            "content": "久住荆溪北，禅关挂绿萝。风清闲客去，睡美落花多。\r\n万事皆妨道，孤峰谩忆他。新诗旧知己，始为味如何。"
        },
        {
            "title": "闻李频员外卒",
            "content": "苍苍难可问，问答亦难闻。落叶平津岸，愁人李使君。\r\n文章应力竭，茅土始天分。又逐东风去，迢迢隔岭云。"
        },
        {
            "title": "避寇白沙驿作",
            "content": "避乱无深浅，苍黄古驿东。草枯牛尚龁，霞湿烧微红。\r\n□□时时□，人愁处处同。犹逢好时否，孤坐雪濛濛。"
        },
        {
            "title": "送卢瞻罢庐陵幕归阌乡",
            "content": "文行成身事，从知贵得仁。归来还寂寞，何以慰交亲。\r\n芳草色似动，胡桃花又新。昌朝有知己，好作谏垣臣。"
        },
        {
            "title": "怀匡山山长二首",
            "content": "白石峰之半，先生好在么?卷帘当大瀑，常恨不如他。\r\n杉罅龙涎溢，潭坳石发多。吾皇搜草泽，争奈谢安何。\r\n见说面前峰，寻常醉亦登。雨余多菌出，烧甚古崖崩。\r\n觅句曾冲虎，耕田半为僧。闻名多岁也，常恨不飞腾。"
        },
        {
            "title": "送王毂及第后归江西",
            "content": "太宗罗俊彦，桂玉比光辉。难得终须得，言归始是归。\r\n风帆天际吼，金鹗月中飞。五府如交辟，鱼书莫便稀。"
        },
        {
            "title": "夜对雪寄杜使君",
            "content": "片片含天意，纷纷势莫拘。洒于诸瑞后，忧恐一冬无。\r\n鹤凚声偏密，风焦片益粗。冷牵人梦转，清逼瘴根徂。\r\n扫径僧倾笠，为诗士弃炉。桥高银螮蝀，峰峻玉浮图。\r\n盈尺何须问，丰年已可□。遥思郢中曲，句句出冰壶。"
        },
        {
            "title": "送智光禅伯",
            "content": "万事归一衲，曹溪初去寻。从来相狎辈，尽不是知音。\r\n乞食林花落，穿云翠巘深。终希重一见，示我祖师心。"
        },
        {
            "title": "送吏部刘相公除东川",
            "content": "帝念梓州民，年年战伐频。山川无草木，烽火没烟尘。\r\n政乱皆因乱，安人必藉仁。皇天开白日，殷鼎辍诚臣。\r\n一日离君侧，千官送渭滨。酒倾红琥珀，马控白骐驎。\r\n渥泽番番降，壶浆处处陈。旌幢山色湿，邛僰鸟啼新。\r\n帟幕还名俭，良医始姓秦。军雄城似岳，地变物含春。\r\n白必侵双鬓，清应诫四邻。吾皇重命相，更合是何人。"
        },
        {
            "title": "赠信安郑道人",
            "content": "貌古似苍鹤，心清如鼎湖。仍闻得新义，便欲注阴符。\r\n点化金常有，闲行影渐无。杳兮中便是，应不食菖蒲。"
        },
        {
            "title": "送僧归日本",
            "content": "焚香祝海灵，开眼梦中行。得达即便是，无生可作轻。\r\n流黄山火著，碇石索雷鸣。想到夷王礼，还为上寺迎。"
        },
        {
            "title": "苦雨中作",
            "content": "通宵复连夕，其状只如倾。却遣思山者，忽然嫌水声。\r\n好花飘草尽，古壁欲云生。不奈天难问，迢迢远客情。"
        },
        {
            "title": "送刘逖赴闽辟",
            "content": "离乱生涯尽，依刘是见机。从来吟太苦，不得力还稀。\r\n路入闽山熟，江浮瘴雨肥。何须折杨柳，相送已依依。"
        },
        {
            "title": "秋怀赤松道士",
            "content": "仙观在云端，相思星斗寒。常怜呼鹤易，却恨见君难。\r\n石罅青蛇湿，风榸白菌干。终期花月下，坛上听君弹。"
        },
        {
            "title": "喜不思上人来",
            "content": "沃州那不住，一别许多时。几度怀君夜，相逢出梦迟。\r\n瓶担千丈瀑，偈是七言诗。若向罗浮去，伊余亦愿随。"
        },
        {
            "title": "晚春寄吴融、于竞二侍郎",
            "content": "白头为远客，常忆白云间。只觉老转老，不知闲是闲。\r\n花含宜细雨，室冷是深山。唯有霜台客，依依是往还。"
        },
        {
            "title": "明进士北斋避暑",
            "content": "相访多冲雨，由来德有邻。卷帘繁暑退，湿树一蝉新。\r\n道在谁为主，吾衰自有因。只应江海上，还作狎鸥人。"
        },
        {
            "title": "书无相道人庵",
            "content": "造化太茫茫，端居紫石房。心遗无句句，顶处有霜霜。\r\n白鹿眠枯叶，清泉洒毳囊。寄言疑未决，须道雪溪旁。"
        },
        {
            "title": "送僧之灵夏",
            "content": "旧识为边帅，师游胜事兼。连天唯白草，野饼有红盐。\r\n蕃近风多勃，河浑碛半淹。因知心似月，处处有人瞻。"
        },
        {
            "title": "寄山中伉禅师",
            "content": "举世遭心使，吾师独使心。万缘冥目尽，一句不言深。\r\n野火烧禅石，残霞照栗林。秋风溪上路，终愿一相寻。"
        },
        {
            "title": "闻叶蒙及第",
            "content": "忆昨送君诗，平人不用疑。吾徒若不得，天道即应私。\r\n尘土茫茫晓，麟龙草草骑。相思不可见，又是落花时。"
        },
        {
            "title": "秋晚野步",
            "content": "藤屦兼闽竹，吟行一水傍。树凉蝉不少，溪断路多荒。\r\n烧岳阴风起，田家浊酒香。登高吟更苦，微月出苍茫。"
        },
        {
            "title": "闻王慥常侍卒三首",
            "content": "世乱君巡狩，清贤又告亡。星辰皆有角，日月略无光。\r\n金柱连天折，瑶阶被贼荒。令人转惆怅，无路问苍苍。\r\n宗社运微衰，山摧甘井枯。不知千载后，更有此人无。\r\n政入龚黄甲，诗轻沈宋徒。受恩酬未得，不觉只长吁。\r\n傥在扶天步，重兴古国风。还如齐晏子，再见狄梁公。\r\n棠树梅溪北，佳城舜庙东。谁修循吏传，对此莫匆匆。"
        },
        {
            "title": "送叶蒙赴举",
            "content": "年年屈复屈，惆怅曲江湄。自古身荣者，多非年少时。\r\n空囊投刺远，大雪入关迟。来岁还公道，平人不用疑。"
        },
        {
            "title": "夜寒寄卢给事二首",
            "content": "刻羽流商否，霜风动地吹。迩来唯自惜，知合是谁知。\r\n堑雪消难尽，邻僧睡太奇。知音不可得，始为一吟之。\r\n心苦味不苦，世衰吾道微。清如吞雪雹，谁把比珠玑。\r\n作者相收拾，常人任是非。旧居沧海上，归去即应归。"
        },
        {
            "title": "赠抱麻刘舍人",
            "content": "郡政今良吏，门风古缙绅。万年唐社稷，一个哭麻人。\r\n愤烈身先死，敷扬气益贞。天乎资大宝，泰矣见忠臣。\r\n得罪钟多故，投荒岂是迍。玉寒方重涩，松古更青皴。\r\n鹏塌宁唯白，龙多岂止荀。道孤梳有雪，恩重泪盈巾。\r\n喻蜀须凭草，成周必仗仁。三峰宵旰切，万里渥恩新。\r\n赋鵩言无累，依刘德有邻。风期仁祖帽，鼠讶史云尘。\r\n禅叟知何幸，玄谈有宿因。双溪逢陆海，荆渚遇平津。\r\n落日愁闻笛，何人为吐茵。生徒希匠化，寰海仰经纶。\r\n疾愈蝉声老，年丰雨滴频。刘虬师弟子，时喜一相亲。"
        },
        {
            "title": "闻赤松舒道士下世（东阳未乱前相别）",
            "content": "地变贤人丧，疮痍不可观。一闻消息苦，千种破除难。\r\n阴骘那虚掷，深山近始安。玄关评兔角，玉器琢鸡冠。\r\n傲野高难狎，融怡美不殚。冀迎新渥泽，遽逐逝波澜。\r\n蜕壳埋金隧，飞精驾锦鸾。倾摧千仞壁，枯歇一株兰。\r\n仙庙诗虽继，苔墙篆必鞔。烟霞成片黯，松桂著行干。\r\n影拄溪流咽，堂扃隙月寒。寂寥遗药犬，缥缈想琼竿。\r\n伊昔相寻远，留连几尽欢。论诗花作席，炙菌叶为盘。\r\n彭伉心相似，承祯趣一般。琴弹溪月侧，棋次砌云残。\r\n倏忽成千古，飘零见百端。荆襄春浩浩，吴越浪漫漫。\r\n已矣红霞子，空留白石坛。无弦亦须绝，回首一长叹。"
        },
        {
            "title": "古塞上曲七首",
            "content": "幽并儿百万，百战未曾输。蕃界已深入，将军仍远图。\r\n月明风拔帐，碛暗鬼骑狐。但有东归日，甘从筋力枯。\r\n中军杀白马，白日祭苍苍。号变旗幡乱，鼙干草木黄。\r\n朔云含冻雨，枯骨放妖光。故国今何处，参差近鬼方。\r\n白雁兼羌笛，几年垂泪听。阴风吹杀气，永日在青冥。\r\n远戍秋添将，边烽夜杂星。嫖姚头半白，犹自看兵经。\r\n久雨始无尘，边声四散闻。浸河荒寨柱，吹角白头军。\r\n战马龁腥草，乌鸢识阵云。征人心力尽，枯骨更遭焚。\r\n帐幕侵奚界，凭陵未可涯。擒生行别路，寻箭向平沙。\r\n赤落蒲桃叶，香微甘草花。不堪登陇望，白日又西斜。\r\n地角天涯外，人号鬼哭边。大河流败卒，寒日下苍烟。\r\n杀气诸蕃动，军书一箭传。将军莫惆怅，高处是燕然。\r\n山接胡奴水，河连勃勃城。数州今已伏，此命岂堪轻。\r\n碛吼旄头落，风干刁斗清。因嗟李陵苦，只得没蕃名。"
        },
        {
            "title": "秋末寄张侍郎",
            "content": "静坐黔城北，离仁半岁强。雾中红黍熟，烧后白云香。\r\n多病如何好，无心去始长。寂寥还得句，溪上寄三张。"
        },
        {
            "title": "送僧之湖南",
            "content": "湘水万馀里，师游芳草生。登山乞食后，无伴入云行。\r\n宿雨和花落，春牛拥雾耕。不知今夜月，何处听猿声。"
        },
        {
            "title": "寄栖一上人",
            "content": "花堑接沧洲，阴云闲楚丘。雨声虽到夜，吟味不如秋。\r\n古屋藏花鸽，荒园聚乱流。无机心便是，何用话归休。"
        },
        {
            "title": "寄澜公二首",
            "content": "小一头应白，孤高住歙城。不知安乐否，何以近无生。\r\n烧逼鸿行侧，风干雪朕清。途中逢此信，珍重未精诚。\r\n荒乱抛深隐，飘零远寓居。片云无定所，得力是逢渠。\r\n瀑灂群公社，江崩古帝墟。终期再相见，招手复何如。"
        },
        {
            "title": "送胡处士",
            "content": "不名兼不利，相遇海西濆。白字未干发，清时错爱云。\r\n头巾多酒气，竹杖有苔文。久积希颜意，林中又送君。"
        },
        {
            "title": "闻大愿和尚顺世三首",
            "content": "王室今如毁，仍闻丧我师。古容图得否，内院去无疑。\r\n岳鬼月中哭，松龛雪次隳。直须文五色，始可立高碑。\r\n邺卫松杉外，芝兰季孟间。尽希重诏出，只待六龙还。\r\n不疾成千古，令焚动四山。感恩终有泪，遥寄水潺潺。\r\n师禀尽名卿，孤峰老称情。若游三点外，争把七贤平。\r\n苦雾埋空室，啼猿有咽声。今朝益惆怅，曾沐下床迎。"
        },
        {
            "title": "别性空禅师",
            "content": "积翠迸一瀑，红霞碧雾开。方寻此境去，莫问几时回。\r\n荡桨入檐石，思诗闻早雷。唯师心似我，欲近不然灰。"
        },
        {
            "title": "鄂渚逢杨赞禹",
            "content": "流浪兵荒苦，相思岁月阑。理惟通至道，人或谓无端。\r\n烧猛湖烟赤，窗空雪月寒。知音不可见，始为一吟看。"
        },
        {
            "title": "寄赤松舒道士二首",
            "content": "不见高人久，空令鄙吝多。遥思青嶂下，无那白云何。\r\n子爱寒山子，歌惟乐道歌。会应陪太守，一日到烟萝。\r\n余亦如君也，诗魔不敢魔。一餐兼午睡，万事不如他。\r\n雨阵冲溪月，蛛丝罥砌莎。近知山果熟，还拟寄来么。"
        },
        {
            "title": "古塞下曲七首",
            "content": "下营依遁甲，分帅把河隍。地使人心恶，风吹旗焰荒。\r\n搜山得探卒，放火猎黄羊。唯有南飞雁，声声断客肠。\r\n归去是何年，山连逻逤川。苍黄曾战地，空阔养雕天。\r\n旗插蒸沙堡，枪担卓槊泉。萧条寒日落，号令彻穷边。\r\n虏寇日相持，如龙马不肥。突围金甲破，趁贼铁枪飞。\r\n汉月堂堂上，胡云惨惨微。黄河冰已合，犹未送征衣。\r\n南北惟堪恨，东西实可嗟。常飞侵夏雪，何处有人家。\r\n风刮阴山薄，河推大岸斜。只应寒夜梦，时见故园花。\r\n不是将军勇，胡兵岂易当。雨曾淋火阵，箭又中金疮。\r\n铁岭全无土，豺群亦有狼。因思无战日，天子是陶唐。\r\n榆叶飘萧尽，关防烽寨重。寒来知马疾，战后觉人凶。\r\n烧逐飞蓬死，沙生毒雾浓。谁能奏明主，功业已堪封。\r\n万战千征地，苍茫古塞门。阴兵为客祟，恶酒发刀痕。\r\n风落昆仑石，河崩苜蓿根。将军更移帐，日日近西蕃。"
        },
        {
            "title": "刘相公见访",
            "content": "千骑拥朱轮，香尘岂是尘。如何补衮服，来看衲衣人。\r\n庄叟因先觉，空王有宿因。对花无俗态，爱竹见天真。\r\n欹枕松窗迥，题墙道意新。戒师惭匪什，都讲更胜询。\r\n桃熟多红璺，茶香有碧筋。高宗多不寐，终是梦中人。"
        },
        {
            "title": "游云顶山晚望",
            "content": "云顶聊一望，山灵草木奇。黔南在何处，堪笑复堪悲。\r\n菊歇香未歇，露繁蝉不饥。明朝又西去，锦水与峨眉。"
        },
        {
            "title": "寄西山胡汾",
            "content": "待价欲要君，山前独灌园。虽然不识面，要且已消魂。\r\n鹿睡红霞影，泉淋白石门。伊余心更苦，何日共深论。"
        },
        {
            "title": "赠景和尚院",
            "content": "貌古眉如雪，看经二十霜。寻常对诗客，只劝疗心疮。\r\n炭火邕湖滢，山晴紫竹凉。怡然无一事，流水自汤汤。"
        },
        {
            "title": "早秋即事寄冯使君",
            "content": "金脉火初微，开门竹杖随。此身全是病，今日更嗔谁。\r\n落叶峥嵘处，诸峰爽拔时。唯思棠树下，高论入圆伊。"
        },
        {
            "title": "送王贞白重试东归",
            "content": "心苦酬心了，东归谢所知。可怜重试者，如折两三枝。\r\n雨毒逢花少，山多爱马迟。此行三可羡，正值倒戈时。"
        },
        {
            "title": "东西二林寺流水",
            "content": "水尔何如此，区区矻矻流。墙墙边沥沥，砌砌下啾啾。\r\n味不卑于乳，声常占得秋。崩腾成大瀑，落托出深沟。\r\n远历神仙窟，高淋竹树头。数家舂碓磑，几处浴猿猴。\r\n共月穿峰罅，喧僧睡石楼。派通天宇阔，溜入楚江浮。\r\n为润知何极，无边始自由。好归江海里，长负济川舟。"
        },
        {
            "title": "送高九经赴举",
            "content": "回也曾言志，明君则事之。中兴今若此，须去更何疑。\r\n志列秋霜好，忠言剧谏奇。陆机游洛日，文举荐衡时。\r\n虎迹商山雪，云痕岳庙碑。夫君将潦倒，一说向深知。"
        },
        {
            "title": "题灵溪畅公墅",
            "content": "境清僧格冷，新斩古林开。旧隐还如此，令人来又来。\r\n岚飞黏似雾，茶好碧于苔。但使心清净，从渠岁月催。"
        },
        {
            "title": "送黄宾于赴举",
            "content": "冬暮雨霏霏，行人喜可稀。二阶□夜雪，亚圣在春闱。\r\n马疾顽童远，山荒冻叶飞。□师无一事，应见丽龟归。"
        },
        {
            "title": "上宋使君",
            "content": "折桂文如锦，分忧力若春。位高空倚命，诗妙古无人。\r\n有感禾争熟，无私吏尽贫。野人如有幸，应得见陶钧。"
        },
        {
            "title": "赠景和尚院",
            "content": "藏经看几遍，眉有数条霜。万境心都泯，深冬日亦长。\r\n窗虚花木气，衲挂水云乡。时说秋归梦，峰头雪满床。"
        },
        {
            "title": "赠李祐道人（一作赠道士）",
            "content": "闒茸复埃尘，难亲复易亲。皆疑有仙术，问著却愁人。\r\n只是耽浮蚁，曾云见泣麟。相逢先合手，浑似有前因。"
        },
        {
            "title": "经栖白旧院二首",
            "content": "竺卿何处去，触目尽凄凉。不见中秋月，空馀一炷香。\r\n残花飘暮雨，枯叶盖啼螀。谁礼新坟塔，萧条渭水傍。\r\n国宝还亡一，时多李德林。故人卿相泣，承制渥恩深。\r\n旧藁谁收得，空堂影似吟。裴回不能去，寒日下西岑。"
        },
        {
            "title": "寄冯使君",
            "content": "山风与霜气，浩浩满松枝。永日烧杉子，无人共此时。\r\n为文攀讽谏，得道在毫厘。唯有桐江守，常怜志不卑。"
        },
        {
            "title": "桐江闲居作十二首",
            "content": "木落雨翛翛，桐江古岸头。拟归仙掌去，刚被谢公留。\r\n猛烧侵茶坞，残霞照角楼。坐来还有意，流水面前流。\r\n香刹通真观，楼台倚郡城。阴森古树气，粗淡老僧情。\r\n壁画连山润，仙钟扣月清。何须结西社，大道本无生。\r\n静室焚檀印，深炉烧铁瓶。茶和阿魏暖，火种柏根馨。\r\n数只飞来鹤，成堆读了经。何妨似支遁，骑马入青冥。\r\n不问赓桑子，唯师妙吉祥。等闲眠片石，不觉到斜阳。\r\n独自收槠叶，教童探柏瓤。王孙莫指笑，淡泊味还长。\r\n诗琢冰成句，多将大道论。人谁知此意，日日只关门。\r\n乳鼠穿荒壁，溪龟上净盆。因知无事贵，言外更无言。\r\n红黍饭溪苔，清吟茗数杯。只应唯道在，无意俟时来。\r\n树叠藏仙洞，山蒸足爆雷。从他嫌复笑，门更不曾开。\r\n蝉急野萧萧，山中信屡招。树香烹菌术，诗□□琼瑶。\r\n诸境教人认，荒榛引烧烧。吾皇礼金骨，谁□美南朝。\r\n露滴滴蘅茅，秋成爽气交。霜椑如蜜裹，□□似盐苞。\r\n浮藓侵蛩穴，微阳落鹤巢。还如山里日，门更绝人敲。\r\n堑鸟毛衣别，频来似爱吟。萧条秋病后，斑驳绿苔深。\r\n珠翠笼金像，风泉洒玉琴。孰知吾所适，终不是心心。\r\n芙蓉峰里居，关闭复何如。白玃兼花鹿，多年不见渠。\r\n红泉香滴沥，丹桂冷扶疏。唯有西溪叟，时时到弊庐。\r\n忆在山中日，为僧鬓欲衰。一灯常到晓，十载不离师。\r\n水汲冰溪滑，钟撞雪阁危。从来多自省，不学拟何为。\r\n囊非扑满器，门更绝人过。土井连冈冷，风帘迸叶多。\r\n村童顽似铁，山菜硬如莎。唯有前山色，窗中无奈何。"
        },
        {
            "title": "秋夜吟",
            "content": "如愚复爱诗，木落即眠迟。思苦香消尽，更深笔尚随。\r\n饥童舂赤黍，繁露洒乌椑。看却龙钟也，归山是底时。"
        },
        {
            "title": "别卢使君",
            "content": "杜宇声声急，行行楚水濆。道无裨政化，行处傲孤云。\r\n幸到膺门下，频蒙俸粟分。诗虽曾引玉，棋数中埋军。\r\n山好还寻去，恩深岂易云。扇风千里泰，车雨九重闻。\r\n晴雾和花气，危樯鼓浪文。终期陶铸日，再见信陵君。"
        },
        {
            "title": "秋晚泊石头驿有寄",
            "content": "萧索漳江北，何人慰寂寥。北风人独立，南国信空遥。\r\n烧坞新云白，渔家众木凋。所思不可见，行雁在青霄。"
        },
        {
            "title": "送沈侍郎",
            "content": "从知无远近，木落去闽城。地入无诸俗，冠峨甲乙精。\r\n山多高兴乱，江直好风生。俭府清无事，唯应荐祢衡。"
        },
        {
            "title": "怀钱唐罗隐、章鲁封",
            "content": "二子依公子，鸡鸣狗盗徒。青云十上苦，白发一茎无。\r\n风涩潮声恶，天寒角韵孤。别离千万里，何以慰荣枯。"
        },
        {
            "title": "怀诸葛珏二首",
            "content": "诸葛子作者，诗曾我细看。出山因觅孟，踏雪去寻韩。\r\n谬独哭不错，常流饮实难。知音知便了，归去旧江干。\r\n羸马与羸童，微吟冒北风。店孤僧共歇，日落思无穷。\r\n囊草无非刺，魏人那识公。莺花五陵道，去去与谁同。"
        },
        {
            "title": "上杭州令狐使君",
            "content": "颜冉德无邻，分忧浙水滨。爱山成大癖，求瘼似诸身。\r\n视事奸回尽，登楼海岳春。野人如有幸，应得见陶钧。"
        },
        {
            "title": "题峄桐律师院",
            "content": "律中麟角者，高淡出尘埃。芳草不曾触，几生如此来。\r\n壑风吹磬断，杉露滴花开。如结林中社，伊余亦愿陪。"
        },
        {
            "title": "避寇上唐台山",
            "content": "苍黄缘鸟道，峰胁见楼台。柽桂香皆滴，烟霞湿不开。\r\n僧高眉半白，山老石多摧。莫问尘中事，如今正可哀。"
        },
        {
            "title": "避寇山中作",
            "content": "山翠碧嵯峨，攀牵去者多。浅深俱得地，好恶未知他。\r\n有草皆为户，无人不荷戈。相逢空怅望，更有好时么。"
        },
        {
            "title": "途中逢周朴",
            "content": "东西南北路，相遇共兴哀。世浊无知己，子从何处来。\r\n菊衰芳草在，程远宿烟开。傥遇中兴主，还应不用媒。"
        },
        {
            "title": "春送禅师归闽中",
            "content": "春色满三湘，送师还故乡。穿霞逢黑冗鸟，乞食得红姜。\r\n大化宗门辟，孤禅海树凉。傥为新句偈，寄我亦何妨。"
        },
        {
            "title": "秋夜玩月怀玉霄道士",
            "content": "光异磨砻出，轮非雕斫成。今宵刚道别，举世勿人争。\r\n征妇砧添怨，诗人哭到明。惟宜华顶叟，笙磬有馀声。"
        },
        {
            "title": "经孟浩然鹿门旧居二首",
            "content": "孟子终焉处，游人得得过。□深黄狖小，地暖白云多。\r\n孔圣嗟大谬，玄宗争奈何。空馀岘山色，千古共嵯峨。\r\n花落谷莺啼，精灵安在哉。青山不可问，永日独裴回。\r\n冢穴应藏虎，荒碑只见苔。伊余亦惆怅，昨日郢城回。"
        },
        {
            "title": "离乱后寄九峰和尚二首",
            "content": "乱后知深隐，庵应近石楼。异香因雪歇，仙果落池浮。\r\n诗老全抛格，心空未到头。还应嫌笑我，世路独悠悠。\r\n萧洒复萧洒，松根独据梧。瀑冰吟次折，远烧坐来无。\r\n老□寒披衲，孤云静入厨。不知知我否，已到不区区。"
        },
        {
            "title": "怀武昌栖一二首",
            "content": "常忆能吟一，房连古帝墟。无端多忤物，唯我独知渠。\r\n病愈囊空后，神清木落初。只因烽火起，书札自兹疏。\r\n清风江上月，霜洒月中砧。得句先呈佛，无人知此心。\r\n寂寥从鬼出，苍翠到门深。惟有双峰寺，时时独去寻。"
        },
        {
            "title": "鄂渚赠祥公",
            "content": "寂寥堆积者，自为是高僧。客远何人识，吟多冷病增。\r\n松烟青透壁，雪气细吹灯。犹赖师于我，依依非面朋。"
        },
        {
            "title": "上冯使君渡水僧障子",
            "content": "跣足拄巴藤，潺湲渡几曾。尽权无著印，不是等闲僧。\r\n熊耳应初到，牛头始去登。画来偏觉好，将寄柳吴兴。"
        },
        {
            "title": "题宿禅师院",
            "content": "身闲心亦然，如此已多年。语淡不著物，茶香别有泉。\r\n古衣和藓衲，新偈几人传。时说秋归梦，孤峰在海边。"
        },
        {
            "title": "苦热",
            "content": "松桂枝不动，阳乌飞半天。稻麻须结实，沙石欲生烟。\r\n毒气仍干扇，高枝不立蝉。旧山多积雪，归去是何年。"
        },
        {
            "title": "闻无相道人顺世五首",
            "content": "一事不经营，孤峰长老情。惟餐橡子饼，爱说道君兄。\r\n池藕香狸掘，山神白日行。又闻行脚也，何处化群生。\r\n自昔寻师日，颠峰绝顶头。虽闻不相似，特地使人愁。\r\n庭树雪摧残，上有白獮猴。大哉法中龙，去去不可留。\r\n常思将道者，高论地炉傍。迂谈无世味，夜深山木僵。\r\n下山遭离乱，多病惟深藏。一别三十年，烟水空茫茫。\r\n石霜既顺世，吾师亦不住。杉桂有猩猩，糠秕无句句。\r\n土肥多孟蕨，道老如婴孺。莫比优昙花，斯人更难遇。\r\n百千万亿偈，共他勿交涉。所以那老人，密传与迦叶。\r\n吾师得此法，不论劫不劫。去矣不可留，无踪若为蹑。"
        },
        {
            "title": "闻征四处士",
            "content": "一诏群公起，移山四海闻。因知丈夫事，须佐圣明君。\r\n白酒全倾瓮，蒲轮半载云。从兹居谏署，笔砚几人焚。"
        },
        {
            "title": "读《玄宗幸蜀记》",
            "content": "宋璟姚崇死，中庸遂变移。如何游万里，只为一胡儿。\r\n泣溻乾坤色，飘零日月旗。火从龙阙起，泪向马嵬垂。\r\n始忆张丞相，全师郭子仪。百官皆剽劫，九庙尽崩隳。\r\n尘扑银轮暗，雷奔栈阁危。幸臣方赐死，野老不胜悲。\r\n及溜飘沦日，行宫寂寞时。人心虽未厌，天意亦难知。\r\n圣两归丹禁，承乾动四夷。因知纳谏诤，始是太平基。"
        },
        {
            "title": "秋居寄王相公三首",
            "content": "禅林蝉□落，地燥可生苔。好句慵收拾，清风作么来。\r\n饼唯餐喜悦，社已得宗雷。还似山中日，柴门更不开。\r\n松声高似瀑，药熟色如花。谁道全无病，时犹不在家。\r\n山童舂菽粉，园叟送银瓜。谁访孙弘阁，谈玄到日斜。\r\n气与非常合，常人争得知。直须穷到底，始是出家儿。\r\n阁雀衔红粟，邻僧背古碑。只应王与谢，时有沃州期。"
        },
        {
            "title": "秋尽途中作",
            "content": "行行芳草歇，潭岛叶纷纷。山色路无尽，砧声客强闻。\r\n残阳曜极野，黑水浸空坟。那得无乡思，前程入楚云。"
        },
        {
            "title": "寄清泠山道人",
            "content": "常忆清泠子，深云种早禾。万缘虽不涉，一句子如何。\r\n踪迹诸峰匝，衣裳老虱多。江头无事也，终必到烟萝。"
        },
        {
            "title": "题惠琮律师院",
            "content": "苦节兼青目，公卿话有馀。唯传黄叶喻，还似白泉居。\r\n猿拨孤云破，钟撞众木疏。社坛踪迹在，重结复何如。"
        },
        {
            "title": "笔",
            "content": "莫讶书绅苦，功成在一毫。自从蒙管录，便觉用心劳。\r\n手点时难弃，身闲架亦高。何妨成五色，永愿助风骚。"
        },
        {
            "title": "水壶子",
            "content": "良匠曾陶莹，多居笔砚中。一从亲几案，常恐近儿童。\r\n卓立澄心久，提携注意通。不应嫌器小，还有济人功。"
        },
        {
            "title": "砚瓦",
            "content": "浅薄虽顽朴，其如近笔端。低心蒙润久，入匣更身安。\r\n应念研磨苦，无为瓦砾看。傥然仁不弃，还可比琅玕。"
        },
        {
            "title": "寒食郊外",
            "content": "寒食将吾族，相随过石溪。冢花沾酒落，林鸟学人啼。\r\n白水穿芜疾，新霞出雾低。不堪回首望，家在赤松西。"
        },
        {
            "title": "送僧游天台",
            "content": "囊空心亦空，城郭去腾腾。眼作么是眼，僧谁识此僧。\r\n歇隈红树久，笑看白云崩。已有天台约，深秋必共登。"
        },
        {
            "title": "夜对雪作寄友生",
            "content": "皓彩中宵合，开门失所踪。何年今夜意，共子在孤峰。\r\n气射灯花落，光侵壁罅浓。唯君心似我，吟到五更钟。"
        },
        {
            "title": "咏竹根珓子",
            "content": "出处惭林薮，才微幸一阳。不缘怀片善，岂得近馨香。\r\n节亦因人净，声从掷地彰。但令筋力在，永愿报时昌。"
        },
        {
            "title": "鄱阳道中作",
            "content": "鄱阳古岸边，无一树无蝉。路转他山大，砧驱乡思偏。\r\n湖平帆尽落，天淡月初圆。何事尧云下，干戈满许田。"
        },
        {
            "title": "送道士归天台",
            "content": "道高留不住，道去更何云。举世皆趋世，如君始爱君。\r\n径侵银地滑，瀑到石城闻。它日如相忆，金桃一为分。"
        },
        {
            "title": "寄匡山纪公",
            "content": "锦绣谷中人，相思入梦频。寄言无别事，琢句似终身。\r\n书卷须求旨，须根易得银。斯言如不惑，千里亦相亲。"
        },
        {
            "title": "怀周朴、张为",
            "content": "二子无消息，多应各自耕。巴江思杜甫，漳水忆刘桢。\r\n白发应全白，生涯作么生。寄书多不达，空念重行行。"
        },
        {
            "title": "送人征蛮",
            "content": "七纵七擒处，君行事可攀。亦知磨一剑，不独定诸蛮。\r\n树尽低铜柱，潮常沸火山。名须麟阁上，好去及瓜还。"
        },
        {
            "title": "送友人下第游边",
            "content": "失意穷边去，孤城值晚春。黑山霞不赤，白日鬼随人。\r\n角咽胡风紧，沙昏碛月新。明时至公在，回首莫因循。"
        },
        {
            "title": "怀武夷红石子二首",
            "content": "常思红石子，独自住山椒。窗外猩猩语，炉中姹姹娇。\r\n乳香诸洞滴，地秀众峰朝。曾见奇人说，烟霞恨太遥。\r\n弋者终何慕，高吟坐绿鳌。烧侵姜芋窖，僧与水云袍。\r\n竹鞘畬刀缺，松枝猎箭牢。何时一相见，清话擘蟠桃。"
        },
        {
            "title": "棋",
            "content": "棋信无声乐，偏宜境寂寥。著高图暗合，势王气弥骄。\r\n人事掀天尽，光阴动地销。因知韦氏论，不独为吴朝。"
        },
        {
            "title": "寄宋使君",
            "content": "寺倚乌龙腹，窗中见碧棱。空廊人画祖，古殿鹤窥灯。\r\n风吼深松雪，炉寒一鼎冰。唯应谢内史，知此道心澄。"
        },
        {
            "title": "题友人山居",
            "content": "卜居邻坞寺，魂梦又相关。鹤本如云白，君初似我闲。\r\n月明僧渡水，木落火连山。从此天台约，来兹未得还。"
        },
        {
            "title": "渔父",
            "content": "一叶一竿竹，眉须雪欲零。陆应无祖业，香必是伊腥。\r\n儿亦名鱼鹧，歌称我洞庭。回头深自愧，旧业近沧溟。"
        },
        {
            "title": "赠方干",
            "content": "盛名与高隐，合近谢敷村。弟子已得桂，先生犹灌园。\r\n垂纶侵海介，拾句历云根。白日升天路，如君别有门。"
        },
        {
            "title": "思匡山贾匡（一作寒夜思庐山贾生）",
            "content": "山兄诗癖甚，寒夜更何为。觅句唯顽坐，严霜打不知。\r\n石膏粘木屐，崖蜜落冰池。近见禅僧说，生涯胜往时。"
        },
        {
            "title": "送人归新罗",
            "content": "昨夜西风起，送君归故乡。积愁穷地角，见日上扶桑。\r\n蜃气生初霁，潮痕匝乱荒。从兹头各白，魂梦一相望。"
        },
        {
            "title": "寄令狐郎中",
            "content": "雨打繁暑尽，放怀步微凉。绿苔狂似人，入我白玉堂。\r\n堑鸟眠堪画，庭柽夜益香。唯应蕊宫子，时到虎溪傍。"
        },
        {
            "title": "归故林后寄二三知己",
            "content": "昨别楚江边，逡巡早数年。诗虽清到后，人更瘦于前。\r\n岸翠连乔岳，汀沙入坏田。何时重一见，谈笑有茶烟。"
        },
        {
            "title": "怀刘得仁",
            "content": "诗名动帝畿，身谢亦因诗。白日只如哭，皇天得不知。\r\n旅坟孤足高岳，羸仆泣如儿。多少求名者，闻之泪尽垂。"
        },
        {
            "title": "上俞许二判官",
            "content": "近抛蓑笠者，急善遇休明。未省亲宗伯，焉能识正声。\r\n病容经夏在，岳梦入秋并。无限林中意，今逢许郭倾。"
        },
        {
            "title": "秋过钱塘江",
            "content": "巨浸东隅极，山吞大野平。因知吴相恨，不尽海涛声。\r\n黑气腾蛟窟，秋云入战城。游人千万里，过此白髭生。"
        },
        {
            "title": "春寄西山陈陶",
            "content": "搔首复搔首，孤怀草萋萋。春光已满目，君在西山西。\r\n堑水成文去，庭柯擎翠低。所思不可见，黄鸟花中啼。"
        },
        {
            "title": "怀白阁道侣",
            "content": "寒思白阁层，石屋两三僧。斜雪扫不尽，饥猿唤得应。\r\n香然一字火，磬过数潭冰。终必相寻去，孤怀久不胜。"
        },
        {
            "title": "秋末江行",
            "content": "四顾木落尽，扁舟增所思。云冲远烧出，帆转大荒迟。\r\n天际霜雪作，水边蒿艾衰。断猿不堪听，一听亦同悲。"
        },
        {
            "title": "怀方干、张为",
            "content": "冥搜入仙窟，半夜水堂前。吾道只如此，古人多亦然。\r\n萤沈荒坞雾，月苦绿梧蝉。因忆垂纶者，沧浪何处边。"
        },
        {
            "title": "览李秀才卷",
            "content": "香沐整山衣，开君一轴诗。吟当秋景苦，味出雪林迟。\r\n经济几人到，工夫两鬓知。因嗟和氏泪，不是等闲垂。"
        },
        {
            "title": "贻世",
            "content": "至理不误物，悠悠自不明。黄金烧欲尽，白发火边生。\r\n苦惑神仙谜，难收日月精。捕风兼系影，信矣不须争。"
        },
        {
            "title": "四皓图",
            "content": "何人图四皓，如语话唠唠。双鬓雪相似，是谁年最高。\r\n溪苔连豹褥，仙酒污云袍。想得忘秦日，伊余亦合逃。"
        },
        {
            "title": "旅中怀孙路",
            "content": "暮尘微雨收，蝉急楚乡秋。一片月出海，几家人上楼。\r\n砌香残果落，汀草宿烟浮。唯有知音者，相思歌白头。"
        },
        {
            "title": "读孟郊集",
            "content": "东野子何之，诗人始见诗。清刳霜雪髓，吟动鬼神司。\r\n举世言多媚，无人师此师。因知吾道后，冷淡亦如斯。"
        },
        {
            "title": "归故林别知己",
            "content": "别离无古今，柳色向人深。万里长江水，平生不印心。\r\n远书容北雁，赠别谢南金。愧勉青云志，余怀非陆沈。"
        },
        {
            "title": "寄天台道友",
            "content": "大是清虚地，高吟到日晡。水声金磬乱，云片玉盘粗。\r\n仙有遗踪在，人还得意无。石碑文不直，壁画色多枯。\r\n冷立千年鹤，闲烧六一炉。松枝垂似物，山势秀难图。\r\n紫府程非远，清溪径不迂。馨香柏上露，皎洁水中珠。\r\n贤圣无他术，圆融只在吾。寄言桐柏子，珍重保之乎。"
        },
        {
            "title": "寄紫阁隐者",
            "content": "积翠藏一叟，常思未得游。不知在岩下，为复在峰头。\r\n苔上枯藤笐，泉淋破石楼。伊余更何事，不学此翁休。"
        },
        {
            "title": "寄冯使君",
            "content": "端居碧云暮，好鸟啼红芳。满郭桃李熟，卷帘风雨香。\r\n清吟绣段句，默念芙蓉章。未得归山去，频升谢守堂。"
        },
        {
            "title": "寄僧野和尚",
            "content": "鸟外更谁亲，诸峰即四邻。白头寒枕石，青衲烂无尘。\r\n橡栗堆行径，猿猴绕定身。傥然重结社，愿作扫坛人。"
        },
        {
            "title": "春过鄱阳湖",
            "content": "百虑片帆下，风波极目看。吴山兼鸟没，楚色入衣寒。\r\n过此愁人处，始知行路难。夕阳沙岛上，回首一长叹。"
        },
        {
            "title": "秋末怀旧山",
            "content": "昔住匡庐北，无人知姓名。侵云收谷粟，引蚁上柑橙。\r\n寒雨雪兼落，枯林虎独行。谁能将白发，共向此中生。"
        },
        {
            "title": "偶作",
            "content": "十载独扃扉，唯为二雅诗。道孤终不杂，头白更何疑。\r\n句冷杉松与，霜严鼓角知。修心对闲镜，明月印秋池。"
        },
        {
            "title": "经费隐君旧宅",
            "content": "巉岩玉九株，秀湿掩苍梧。祥瑞久不出，羲轩消得无。\r\n雨和高瀑浊，烧熁大槠枯。到此思归去，迢迢隔五湖。"
        },
        {
            "title": "天台老僧",
            "content": "独住无人处，松龛岳色侵。僧中九十腊，云外一生心。\r\n白发垂不剃，青眸笑转深。犹能指孤月，为我暂开襟。"
        },
        {
            "title": "读刘得仁、贾岛集二首",
            "content": "二公俱作者，其奈亦迂儒。且有诸峰在，何将一第吁。\r\n句还如菡萏，谁复赠襜褕。想得重泉下，依前与众殊。\r\n役思曾冲尹，多言阻国亲。桂枝何所直，陋巷不胜贫。\r\n马病唯汤雪，门荒劣有人。伊余吟亦苦，为尔一眉嚬。"
        },
        {
            "title": "题简禅师院",
            "content": "机忘室亦空，静与沃洲同。唯有半庭竹，能生竟日风。\r\n思山海月上，出定印香终。继后传衣者，还须立雪中。"
        },
        {
            "title": "淮上逢故人",
            "content": "故园离乱后，十载始逢君。长恨南熏奏，寻常只自闻。\r\n荒窗秋见岳，赤地夜生云。莫叹谋身晚，中兴正用文。"
        },
        {
            "title": "怀四明亮公",
            "content": "孤峰含紫烟，师住此安禅。不下便不下，如斯太可怜。\r\n坐侵天井黑，吟久海霞蔫。岂觉尘埃里，干戈已十年。"
        },
        {
            "title": "读唐史",
            "content": "我爱李景伯，内宴执良规。君臣道昭彰，天颜终熙怡。\r\n大簸怕清风，糠秕缭乱飞。洪炉烹五金，黄金终自奇。\r\n大哉为忠臣，舍此何所之。"
        },
        {
            "title": "寒江上望",
            "content": "荒岸烧未死，白云痴不动。极目无人行，浪打取鱼笼。"
        },
        {
            "title": "读《杜工部集》二首",
            "content": "造化拾无遗，唯应杜甫诗。岂非玄域橐，夺得古人旗。\r\n日月精华薄，山川气概卑。古今吟不尽，惆怅不同时。\r\n甫也道亦丧，孤身出蜀城。彩毫终不撅，白雪更能轻。\r\n命薄相如命，名齐李白名。不知耒阳令，何以葬先生。"
        },
        {
            "title": "送越将归会稽",
            "content": "面如玉盘身八尺，燕语清狞战袍窄。古岳龙腥一匣霜，\r\n江上相逢双眼碧。冉冉春光方婉娩，黯然别我归稽巘。\r\n他年必帅邯郸儿，与我杀轻班定远。"
        },
        {
            "title": "黄莺",
            "content": "一种为春禽，花中开羽翼。如何此鸟身，便是黄金色。\r\n黄金色，若逢竹实终不食。"
        },
        {
            "title": "晚泊湘江作（一作晚泊湘江怀古）",
            "content": "烟浪漾秋色，高吟似有邻。一轮湘渚月，万古独醒人。\r\n岸湿穿花远，风香祷庙频。只应谀佞者，到此不伤神。"
        },
        {
            "title": "春山行",
            "content": "重叠太古色，濛濛花雨时。好峰行恐尽，流水语相随。\r\n黑壤生红黍，黄猿领白儿。因思石桥月，曾与故人期。"
        },
        {
            "title": "宿深村",
            "content": "行行一宿深村里，鸡犬丰年闹如市。\r\n黄昏见客合家喜，月下取鱼戽塘水。"
        },
        {
            "title": "送谏官南迁",
            "content": "危行危言者，从天落海涯。如斯为远客，始是好男儿。\r\n瘴杂交州雨，犀揩马援碑。不知千万里，谁复识辛毗。"
        },
        {
            "title": "观怀素草书歌",
            "content": "张颠颠后颠非颠，直至怀素之颠始是颠。师不谭经不说禅，\r\n筋力唯于草书朽。颠狂却恐是神仙，有神助兮人莫及。\r\n铁石画兮墨须入，金尊竹叶数斗馀。半斜半倾山衲湿，\r\n醉来把笔狞如虎。粉壁素屏不问主，乱拏乱抹无规矩。\r\n罗刹石上坐伍子胥，蒯通八字立对汉高祖。\r\n势崩腾兮不可止，天机暗转锋铓里。闪电光边霹雳飞，\r\n古柏身中氵旱龙死。骇人心兮目眓瞁，顿人足兮神辟易。\r\n乍如沙场大战后，断枪橛箭皆狼藉。又似深山朽石上，\r\n古病松枝挂铁锡。月兔笔，天灶墨，斜凿黄金侧锉玉，\r\n珊瑚枝长大束束。天马骄狞不可勒，东却西，南又北，\r\n倒又起，断复续。忽如鄂公喝住单雄信，\r\n秦王肩上塔著枣木槊。怀素师，怀素师，\r\n若不是星辰降瑞，即必是河岳孕灵。固宜须冷笑逸少，\r\n争得不心醉伯英。天台古杉一千尺，崖崩劁折何峥嵘。\r\n或细微，仙衣半拆金线垂。或妍媚，桃花半红公子醉。\r\n我恐山为墨兮磨海水，天与笔兮书大地，乃能略展狂僧意。\r\n常恨与师不相识，一见此书空叹息。伊昔张渭任华叶季良，\r\n数子赠歌岂虚饰，所不足者浑未曾道著其神力。\r\n石桥被烧烧，良玉土不蚀，锥画沙兮印印泥。\r\n世人世人争得测，知师雄名在世间，明月清风有何极。"
        },
        {
            "title": "义士行",
            "content": "先生先生不可遇，爱平不平眉斗竖。\r\n黄昏雨雹空似黳，别我不知何处去。"
        },
        {
            "title": "偶作",
            "content": "君子称一善，馨香遍九垓。小人妒一善，处处生嫌猜。\r\n口如暴死人，铁尺拗不开。稂莠蚀田髓，积阴成冬雷。\r\n因知咋舌人，千古空悠哉。"
        },
        {
            "title": "道情偈",
            "content": "草木亦有性，与我将不别。我若似草木，成道无时节。\r\n世人不会道，向道却嗔道。伤嗟此辈人，宝山不得宝。"
        },
        {
            "title": "别仙客",
            "content": "巨鳌头缩翻仙翠，蟠桃烂落珊瑚地。\r\n浪溅霓旌湿鹏翅，略别千年太容易。"
        },
        {
            "title": "深山逢老僧二首",
            "content": "衲衣线粗心似月，自把短锄锄榾柮。\r\n青石溪边踏叶行，数片云随两眉雪。\r\n山童貌顽名乞乞，放火烧畬采崖蜜。\r\n担头何物带山香，一箩白蕈一箩栗。"
        },
        {
            "title": "春野作五首",
            "content": "闲步浅青平绿，流水征车自逐。\r\n谁家挟弹少年，拟打红衣啄木。\r\n山花雨打尽，满地如烂锦。远寻鹧鸪雏，拾得一团蕈。\r\n大牛苦耕田，乳犊望似泣。万事皆天意，绿草头蕺蕺。\r\n斜阳射破冢，髑髅半出地。不知谁氏子，独自作意气。\r\n牛儿小，牛女少，抛牛沙上斗百草。鉏陇老人又太老，\r\n薄烟漠漠覆桑枣，戴嵩醉后取次扫。"
        },
        {
            "title": "寄韩团练",
            "content": "真宰动洪炉，万物皆消息。唯有三珠树，不用东风力。\r\n君子天庙器，头骨何巉崱。海内久闻名，江西偶相识。\r\n谁不有诗机，麟龙不解织。谁不有心地，兰茝不曾植。\r\n多君二俱作，独立千仞壁。话道出先天，凭师动臻极。\r\n青霄雁行律，红露荆花滴。偶然成远别，别后长相忆。\r\n行至鄱阳郡，又见谢安石。留我遇残冬，身心苦恬寂。\r\n江上春又至，引颈山空积。何日再相逢，天香满瑶席。"
        },
        {
            "title": "甘雨应祈",
            "content": "春雨偶愆期，草木亦未觉。君侯不遑处，退食或闭阁。\r\n东海浪滔滔，西江波漠漠。得不愿身为大虬，金其角，\r\n玉其甲。一吸再喢，云平雾匝。华畅九有，清倾六合。\r\n使不苏者苏，不足者足。情通上玄，如膏绵绵。有叟有叟，\r\n鼓腹歌于道边。歌曰：“麦苗芃芃兮鶬鹒飞，\r\n日出而作兮日入归，如彼草木兮雨露肥。古人三乐兮，\r\n我乐多之。天之成兮，地之平兮。柘系黄兮，瓠叶青兮。\r\n乳女啼兮，蒸黍馨兮。炙背扪虱兮，复何经营兮。"
        },
        {
            "title": "怀香炉峰道人",
            "content": "常思峰顶叟，石窟土为床。日日先见日，烟霞多异香。\r\n冥心同槁木，扫雪带微阳。终必相寻去，斯人不可忘。"
        },
        {
            "title": "施万病丸",
            "content": "我闻昔有海上翁，须眉皎白尘土中。葫芦盛药行如风，\r\n病者与药皆惺憁。药王药上亲兄弟，救人急于己诸体。\r\n玉毫调御偏赞扬，金轮释梵咸归礼。贤守运心亦相似，\r\n不吝亲亲拘子子。曾闻古德有深言，由来大士皆如此。"
        },
        {
            "title": "怀二三朝友",
            "content": "伤心复伤心，流光似飞电。有惠骊龙十斛珠，\r\n不如一见君子面。愁人复愁人，满眼皆埃尘。\r\n有惠黄金一万斤，不如一见于仁人。我昔读诗书，\r\n如今尽抛也。只记得田叔孟温舒，帝王满口呼长者。"
        },
        {
            "title": "上荆南府主三让德政碑",
            "content": "明明赫赫中兴主，动纳诸隍冠前古。四海英雄尽戢兵，\r\n皆如圪圪天金柱。万姓多论政与德，请树丰碑似山岳。\r\n一从寇灭二十年，琬琰雕镌赐重叠。荆州化风何卓异，\r\n寡欲无为合天地。虽立贞碑与众殊，字字皆是吾皇意。\r\n君侯捧碑西拜泣，臣且何人恩洊及。凤凰衔下雕龙文，\r\n德昧政虚争敢立。函封三奏心匍匐，坚让此碑声盖国。\r\n我恐江淹五色笔，作不立此碑之碑文不得。"
        },
        {
            "title": "问岳禅师疾",
            "content": "世病如山岳，世医皆拱手。道病如金锁，师遭锁锁否。\r\n伊昔芙蓉颊，谈经似主涉。苏合昼氤氲，天花似飞蝶。\r\n觉树垂实，魔辈刺疾。病也不问，终不皴膝。春光冉冉，\r\n不上尔质。东风浩浩，谩入尔室。云何斯人，而有斯疾。"
        },
        {
            "title": "送梦上人归京",
            "content": "伊余龙钟归海涯，千山万水情自怡。梦公别我还上国，\r\n江边惨执行迟迟。向我道云中觅伴未得伴，\r\n又示我数首新诗尽是诗。只恐不如此，若如此如此，\r\n即须天子知。萧萧金吹荆门口，槐菊斗黄落叶走。\r\n前程胜事未可涯，但恐圭峰难入手。莲峰掌记韩拾遗，\r\n雁行雍穆世所稀。二十年前即别离，凭师一话吟朝饥。"
        },
        {
            "title": "送卢舍人三首",
            "content": "一曰：劝君不用登岘首山，读羊祜碑，男儿事业须自奇。\r\n此碑山头如日月，日日照人人不知。人不知，\r\n青山白云徒尔为。\r\n二曰：劝君登商山，不用觅商山皓，云深雪深骡马倒。\r\n我愿终南太华变为金，吾后见之不为宝。我愿九州四海纸，\r\n幅幅与君为谏草。使蹑卨践夔，逢轩见皞。日环五色，\r\n是物得老，如此即商山皓。商山皓，君不用讨他，\r\n他必来相讨。\r\n三曰：君不见释梵诸天寿亿垓，天上人间去复来。\r\n君又不见紫金为轮一千幅，宝洲□四皆臣伏。\r\n轮王释梵作何因，只是弘隆重大乘福。自古皇王与贤哲，\r\n顶敬心师刻金玉。报通三世释迦言，莫将梁武为题目。\r\n君不见近代韦裴蒋与萧，文房书府师百僚。\r\n代天理物映千古，布发掩泥非一朝。大哉释梵轮王璞，\r\n已矣何人继先觉。行行珍重寄斯言，斯言不是寻常曲□。"
        },
        {
            "title": "别杜将军",
            "content": "伊余本是胡为者，采蕈锄茶在穷野。偶披蓑笠事空王，\r\n馀力为文拟何谢。少年心在青云端，知音满地皆龙鸾。\r\n遽逢天步艰难日，深藏溪谷空长叹。偶出重围遇英哲，\r\n留我江楼经岁月。身隈玉帐香满衣，梦历金盆雨和雪。\r\n东风来兮歌式微，深云道人召来归。燕辞大厦兮将何为，\r\n濛濛花雨兮莺飞飞，一汀杨柳同依依。"
        },
        {
            "title": "樵叟",
            "content": "樵父貌饥带尘土，自言一生苦寒苦。\r\n担头担个赤瓷罂，斜阳独立濛笼坞。"
        },
        {
            "title": "送杨秀才",
            "content": "北山峨峨香拂拂，翠涨青奔势巉崒。赤松君宅在其中，\r\n紫金为墙珠作室。玻璃门外仙獓睡，幢节森森绛烟密。\r\n水精帘卷桃花开，文锦娉婷众非一。抚长离，坎答鼓。\r\n花姑吹箫，弄玉起舞。三万八千为半日，海涸鳌枯等闲睹。\r\n爱共安期棋，苦识彭祖祖。有时朝玉京，红云拥金虎。\r\n石桥亦是神仙住，白凤飞来又飞去。五云缥缈羽翼高，\r\n世人仰望心空劳。"
        },
        {
            "title": "将入匡山别芳昼二公二首（一作将入庐山别僧",
            "content": "喷岚堆黛塞寒碧，窗前古雪如白石。\r\n临岐约我来不来，若来须拨红霞觅。\r\n红豆树间滴红雨，恋师不得依师住。\r\n世情世界愁杀人，锦绣谷中归舍去。"
        },
        {
            "title": "闻前王使君在泽潞居",
            "content": "为善无近名，窃名者得声不如心，诚哉是言也。\r\n使君圣朝瑞，乾符初刺婺。德变人性灵，笔变人风土。\r\n烟霞与虫鸟，和气将美雨。千里与万里，各各来相附。\r\n信哉有良吏，玄谶应百数。古人古人自古人，\r\n今日又见民歌六七袴。不幸大寇崩腾来，孤城势孤固难锢。\r\n攀辕既不及，旌旆冲风露。大驾已西幸，飘零何处去。\r\n婺人空悲哀，对生祠泣沾莓苔。忽闻暂寄河之北，\r\n兵强四面无尘埃。唯祝銮舆早归来，用此咎繇仲虺才。\r\n使四野雾廓，八纮镜开。皇天无亲，长与善邻，宜哉宜哉。"
        },
        {
            "title": "山中作",
            "content": "山为水精宫，藉花无尘埃。吟狂岳似动，笔落天琼瑰。\r\n伊余自乐道，不论才不才。有时鬼笑两三声，\r\n疑是大谢小谢李白来。"
        },
        {
            "title": "偶作五首",
            "content": "谁信心火多，多能焚大国。谁信鬓上丝，茎茎出蚕腹。\r\n尝闻养蚕妇，未晓上桑树。下树畏蚕饥，儿啼亦不顾。\r\n一春膏血尽，岂止应王赋。如何酷吏酷，尽为搜将去。\r\n蚕蛾为蝶飞，伪叶空满枝。冤梭与恨机，一见一沾衣。\r\n机生机，巧生巧，心镬烘烘日煎炒。闯蜀眉嚬游海岛，\r\n扶桑椹熟金乌饱。金乌饱，飞复飞，四天下人眼眙眙。\r\n孰云我轻薄，石头如何唤作玉。孰云我是非，\r\n随邪逐恶又争得。古人终不事悠悠，一言道合死即休。\r\n岂不见大鹏点翼盖十洲，是何之物鸣啾啾。\r\n君子食即食，何必在珍华。小人食不食，纵食如泥沙。\r\n清歌且莫唱，妙舞亦休夸。尔非凤炙麒麟肉，\r\n焉能一挂于齿牙。去来去来归去来，红泉正洒芙蓉霞。\r\n君不见金陵风台月榭烟霞光，如今五里十里野火烧茫茫。\r\n君不见西施绿珠颜色可倾国，乐极悲来留不得。\r\n君不见汉王力尽得乾坤，如何秋雨洒庙门。\r\n铜台老树作精魅，金谷野狐多子孙。几许繁华几更改，\r\n唯有尧舜周召丘轲似长在。坐看楼阁成丘墟，\r\n莫话桑田变成海。吾有清凉雪山雪，天上人间常皎洁。\r\n茫茫欲火欲烧人，惆怅无因为君说。"
        },
        {
            "title": "杜侯行",
            "content": "天目连天搏秀气，峥嵘作起新城地。德门钟秀光盛时，\r\n三虎八龙皆世瑞。顷者天厖乱下鲸翻海，烽火崩腾照行在。\r\n江表唯传君子营，剑冲牛斗疏真宰。金昆玉季轻三鼓，\r\n煮海悬鱼臣节苦。雁影参差入瑞烟，荆花灿烂开仙圃。\r\n我闻大中咸通真令主，相惟大杜兼小杜。\r\n但能致君活国济生人，亦何必须踏金梯，折桂树。\r\n宣宗懿宗调舜琴，大杜小杜为殷霖。出将入相兮功德深，\r\n生人受赐兮直至今。杜侯兄弟继之后，璞玉浑金美腾口。\r\n常言一呼百万何足云，终取封侯之印大如斗。\r\n恭闻吾皇似尧禹，搜索贤良皆面睹。杜侯杜侯，\r\n君傥修令德，克有终，即必还为大杜兼小杜。\r\n人之戴兮天笔注，国之福兮天固祚。四海无波八表臣，\r\n如今而后君看取。"
        },
        {
            "title": "送崔使君",
            "content": "柳门柳门，芳草芊绵。日日日日，黯然黯然。\r\n子牟恋阙归阙，王粲下楼相别。食实得地，颇淹岁月。\r\n今朝天子在上，合雪必雪。况绛之牧，文行炳洁。\r\n释谓缘因，久昵清尘。王嘉迎安，远狎遗民。嫓彼二子，\r\n厥或相似。论文不文，话道无滓。士有贵逼，势不可遏。\r\n麟步规矩，凤翥昂枿。岘首仁踪项频跋，商云乳麝香可撮，\r\n望尘□□连紫闼。吾皇必用整乾坤，莫忘江头白头达。"
        },
        {
            "title": "和杨使君游赤松山",
            "content": "为郡三星无一事，龚黄意外扳乔松。日边扬历不争路，\r\n云外苔藓须留踪。溪月未落漏滴滴，隼旟已入山重重。\r\n扪萝盖输山屐伴，驻旆不见朝霞浓。乳猿剧黠挂险树，\r\n露木翠脆生诸峰。初平谢公道非远，黯然物外心相逢。\r\n石羊依稀龁瑶草，桃花仿佛开仙宫。终当归补吾君衮，\r\n好山好水那相容。"
        },
        {
            "title": "送颢雅禅师",
            "content": "霜锋擗石鸟雀聚，帆冻阴飙吹不举。芬陀利香释驎虎，\r\n幡幢冒雪争迎取。春光主，芙蓉堂窄堆花乳，\r\n手提金桴打金鼓。天花娉婷下如雨，狻猊座上师子语。\r\n苦却乐，乐却苦，卢至黄金忽如土。"
        },
        {
            "title": "上卢使君",
            "content": "夔龙在庙堂，虽然有佥议。苍生得父母，自是天之意。\r\n鄱阳气候正，文物皆鲜媚。金镜有馀光，春风少闲地。\r\n膺门倚寒碧，到者宁容易。宾从皆凤毛，爪牙悉猿臂。\r\n楼台千万户，锦绣龙歌沸。大惠虫鸟全，至严龙虎畏。\r\n可怜召伯树，婆娑不胜翠。诗搜日月华，道咽神仙味。\r\n嘉树白雀来，祥烟甘露坠。中川一带香，□开幽邃地。\r\n逸少情有馀，东山境不啻。恭闻圣天子，廊庙犹虚位。\r\n应知黎庶心，只恐征书至。"
        },
        {
            "title": "送僧入马头山",
            "content": "马头宝峰，秀塞寒空。有叟有叟，真隐其中。无味醍醐，\r\n亦非般若。白趾碧目，数百潇洒。苦竹大于杉，\r\n白熊卧如马。金钟撼壑，布水喷瓦。芙蓉堂开峰月入，\r\n岳精踏雪立屋下。伊余解攀缘，已是非常者。更有叟，\r\n独往来，与我语。情无刚强，气透今古。竹笠援补，\r\n芒鞋藤乳。北风倒人，干雪不聚，满头霜雪汤雪去。\r\n汤雪去，无人及，空望真气江上立。"
        },
        {
            "title": "上杜使君",
            "content": "为鱼须处海，为木须在岳。一登君子堂，顿觉心寥廓。\r\n右听青女镜，左听宣尼铎。政术似蒲卢，诗情出冲漠。\r\n从来苦清苦，近更加澹薄。讼庭何所有，一只两只鹤。\r\n烟霞色拥墙，禾黍香侵郭。严霜与美雨，皆从二天落。\r\n苍生苦疮痍，如何尽消削。圣君新雨露，更作谁恩渥。\r\n即捉五色笔，密勿金銮角。即同房杜手，把乾坤橐籥。\r\n休说卜圭峰，开门对林壑。"
        },
        {
            "title": "上顾大夫",
            "content": "碧海漾仙洲，骊珠外无宝。一岳倚青冥，群山尽如草。\r\n君侯圣朝瑞，动只关玄造。谁云倚天剑，含霜在怀抱。\r\n谁云青云险，门前是平道。洪民亦何幸，里巷清如扫。\r\n至化无经纶，至神无祝祷。即应炳文柄，孤平去浩浩。\r\n即应调鼎味，比屋堪封保。野人慕正化，来自海边岛。\r\n经传髻里珠，诗学池中藻。闭门十馀载，庭杉共枯槁。\r\n今朝投至鉴，得不倾肝脑。斯文如未精，归山更探讨。"
        },
        {
            "title": "寄大愿和尚",
            "content": "道朗居太山，达磨住熊耳。手擎清凉月，灵光溢天地。\r\n尽骑金师子，去世久已矣。吾师隐庐岳，外念全刳削。\r\n掷孔圣之日月，相空王之橐籥。曾升麟德殿，谭无著，\r\n赐衣三铢让不著。唯思红泉白石阁，因随裴楷离京索。\r\n迩来便止于匡霍，瀑布千寻喷冷烟，旃檀一枝翘瘦鹤。\r\n岘首故人清信在，千书万书取不诺。微人昔为门下人，\r\n扣玄佩惠无边垠。自怜亦是师子子，未逾三载能嚬呻。\r\n一从散席归宁后，溪寺更有谁相亲。青山古木入白浪，\r\n赤松道士为东邻。焚香西望情何极，不及昙诜泪空滴。\r\n桐江太守社中人，还送郄超米千石。宝书遽掩修章句，\r\n万里空函亦何益。终须一替辟蛇人，未解融神出空寂。"
        },
        {
            "title": "大蜀皇帝寿春节进尧铭舜颂二首·尧铭",
            "content": "金册昭昭，列圣孤标。仲尼有言，巍巍帝尧。承天眷命，\r\n罔厥矜骄。四德炎炎，阶蓂不凋。永孚于休，垂衣飘飖。\r\n吾皇则之，小心翼翼。秉阳亭毒，不遑暇食。土阶苔绿，\r\n茅茨雪滴。君既天赋，相亦天锡。德輈金镜，以圣继圣。\r\n汉高将将，太宗兵柄。吾皇则之，日新德盛。朽索六马，\r\n罔坠厥命。熙熙蓼萧，块润风调。舞擎干羽，囿入刍荛。\r\n既玉其叶，亦金其枝。叶叶枝枝，百工允釐。享国如尧，\r\n不疑不疑。"
        },
        {
            "title": "寒月送玄士入天台",
            "content": "之子逍遥尘世薄，格淡于云语如鹤。相见唯谈海上山，\r\n碧侧青斜冷相沓。芒鞋竹杖寒冻时，玉霄忽去非有期。\r\n僮担赤笼密雪里，世人无人留得之。想入红霞路深邃，\r\n孤峰纵啸仙飙起。星精聚观泣海鬼，月涌薄烟花点水。\r\n送君丁宁有深旨，好寻佛窟游银地。雪眉衲僧皆正气，\r\n伊昔贞白先生同此意。若得神圣之药，即莫忘远相寄。"
        },
        {
            "title": "谢卢少卿惠千文",
            "content": "庐山有石镜，高倚无尘垢。昼景分烟萝，夜魄侵星斗。\r\n苞含物象列，搜照鱼龙吼。寄谢天地间，毫端皆我有。"
        },
        {
            "title": "上卢少卿觅千文",
            "content": "荆山有美玉，含华尚炳烂。堪为圣君玺，堪为圣君案。\r\n草木润不凋，烟霞覆不散。野人到山下，仰视星辰畔。\r\n倘或如栗黄，保之上霄汉。"
        },
        {
            "title": "续姚梁公坐右铭",
            "content": "善为尔诸身，行为尔性命。祸福必可转，莫悫言前定。\r\n见人之得，如己之得，则美无不克。见人之失，如己之失，\r\n是亨贞吉。反此之徒，天鬼必诛。福先祸始，好杀灭纪，\r\n不得不止。守谦寡欲，善善恶恶，不得不作。无见贵热，\r\n谄走蹩躠。无轻贱微，上下相依。古圣著书，矻矻孳孳。\r\n忠孝信行，越食逾衣。生天地间，未或非假。身危彩虹，\r\n景速奔马。胡不自强，将升玉堂。胡为自坠，言虚行伪。\r\n艳殃尔寿须戒，酒腐尔肠须畏。励志须至，扑满必破。\r\n非莫非于饰非，过莫过于文过。及物阴功，子孙必封。\r\n无恃文学，是司奇薄。患随不忍，害逐无足。一此一彼，\r\n谐宫合徵。亲仁下问，立节求己。恶木之阴匪阴，\r\n盗泉之水匪水。世孚草草，能生几几。直须如冰如玉，\r\n种桃种李。嫉人之恶，酬恩报义。忽己之慢，成人之美。\r\n毋担虚誉，无背至理。恬和愻畅，冲融终始。\r\n天人之行，尽此而已。丁宁丁宁，戴发含齿。"
        },
        {
            "title": "书倪氏屋壁三首",
            "content": "茶烹绿乳花映帘，撑沙苦笋银纤纤。\r\n窗中山色青翠粘，主人于我情无厌。\r\n白桑红椹莺咽咽，面揉玉尘饼挑雪。\r\n将为数日已一月，主人于我特地切。\r\n水娇草媚掩山路，睡槎鸳鸯如画作。\r\n春光霭霭忽已暮，主人刚地不放去。"
        },
        {
            "title": "送张拾遗赴施州司户",
            "content": "道之大道古太古，二字为名争莽卤。社稷安危在直言，\r\n须历尧阶挝谏鼓。恭闻吾皇至圣深无比，推席却几听至理。\r\n一言偶未合尧聪，贾生须看湘江水。\r\n君不见顷者百官排闼赴延英，阳城不死存令名。\r\n又不见仲尼遥奇司马子，珮玉垂绅合如此。\r\n公乎公乎施之掾，江上春风喜相见。畏天之命复行行，\r\n芙蓉为衣胜絁绢。好音入耳应非久，三峡闻猿莫回首。\r\n且啜千年羹，醉巴酒。"
        },
        {
            "title": "大蜀皇帝寿春节进尧铭舜颂二首·舜颂",
            "content": "高高历山，有黍有粟。皇皇大舜，合尧玄德。五典克从，\r\n四门伊穆。大道将行，天下为公。临下有赫，选贤用能。\r\n吾皇则之，无斁无逸。绥厥品汇，光光得一。千辐临顶，\r\n十在随跸。大哉大同，为光为龙。吾皇则之，圣谋隆隆。\r\n纳隍孜孜，考考切切。六宗是禋，五瑞斯列。排麟环凤，\r\n披香立雪。四夷纳赆，九围有截。昔救世师，降生竺乾。\r\n寿春亦然，万年万年。"
        },
        {
            "title": "边上作三首",
            "content": "山无绿兮水无清，风既毒兮沙亦腥。\r\n胡儿走马疾飞鸟，联翩射落云中声。\r\n阵云忽向沙中起，探得胡兵过辽水。\r\n堪嗟护塞征戍儿，未战已疑身是鬼。\r\n见说青冢穴，中有白野狐。时时出沙碛，向东而号呼。\r\n号呼复号呼，画师图得无。"
        },
        {
            "title": "鼓腹曲",
            "content": "我昔不幸兮遭百罹，苍苍留我兮到好时。\r\n耳闻钟鼓兮生丰肌，白发却黑兮自不知。东邻老人好吹笛，\r\n仓囤峨峨谷多赤。饼红虾兮析麋腊，有酒如浊醯兮呼我吃。\r\n往往醉倒潢洿之水边兮人尽识，孰云六五帝兮四三皇。\r\n如夔如龙兮如龚黄，吾不知此之言兮是何之言兮。"
        },
        {
            "title": "古塞下曲四首",
            "content": "古塞腥膻地，胡兵聚如蝇。寒雕中髇石，落在黄河冰。\r\n苍茫逻逤城，枿枿贼气兴。铸金祷秋穹，还拟相凭陵。\r\n战骨践成尘，飞入征人目。黄云忽变黑，战鬼作阵哭。\r\n阴风吼大漠，火号出不得。谁为天子前，唱此边城曲。\r\n日向平沙出，还向平沙没。飞蓬落军营，惊雕去天末。\r\n帝乡青楼倚霄汉，歌吹掀天对花月。岂知塞上望乡人，\r\n日日双眸滴清血。\r\n狼烟在阵云，匈奴爱轻敌。领兵不知数，牛羊复吞碛。\r\n严冬大河枯，嫖姚去深击。战血染黄沙，风吹映天赤。"
        },
        {
            "title": "寄王涤",
            "content": "梅月多开户，衣裳润欲滴。寂寥虽无形，不是小雠敌。\r\n地虚草木壮，雨白桃李赤。永日无人来，庭花苦狼藉。\r\n吟高好鸟觑，风静茶烟直。唯思莱子来，衣拖五般色。"
        },
        {
            "title": "嘲商客",
            "content": "苇萧萧，风摵摵，落日江头何处客。\r\n斜倚帆樯不唤人，五湖浪向心中白。"
        },
        {
            "title": "泊秋江",
            "content": "岸如洞庭山似剡，船漾清溪凉胜簟。\r\n月白风高不得眠，枯苇丛边钓师魇。"
        },
        {
            "title": "行路难",
            "content": "君不见山高海深人不测，古往今来转青碧。\r\n浅近轻浮莫与交，地卑只解生荆棘。谁道黄金如粪土，\r\n张耳陈馀断消息。行路难，行路难，君自看。\r\n不会当时作天地，刚有多般愚与智。到头还用真宰心，\r\n何如上下皆清气。大道冥冥不知处，那堪顿得羲和辔。\r\n义不义兮仁不仁，拟学长生更容易。负心为垆复为火，\r\n缘木求鱼应且止。君不见烧金炼石古帝王，\r\n鬼火荧荧白杨里。\r\n君不见道傍废井生古木，本是骄奢贵人屋。\r\n几度美人照影来，素绠银瓶濯纤玉。云飞雨散今如此，\r\n绣闼雕甍作荒谷。沸渭笙歌君莫夸，不应常是西家哭。\r\n休说遗编行者几，至竟终须合天理。败他成此亦何功，\r\n苏张终作多言鬼。行路难，行路难，不在羊肠里。\r\n九有茫茫共尧日，浪死虚生亦非一。清净玄音竟不闻，\r\n花眼酒肠暗如漆。或偶因片言只字登第光二亲，\r\n又不能献可替否航要津。口谭羲轩与周孔，\r\n履行不及屠沽人。行路难，行路难，日暮途远空悲叹。\r\n君不见道傍树有寄生枝，青青郁郁同荣衰。\r\n无情之物尚如此，为人不及还堪悲。父归坟兮未朝夕，\r\n已分黄金争田宅。高堂老母头似霜，心作数支泪常滴。\r\n我闻忽如负芒刺，不独为君空叹息。古人尺布犹可缝，\r\n浔阳义犬令人忆。寄言世上为人子，孝义团圆莫如此。\r\n若如此，不遄死兮更何俟。"
        },
        {
            "title": "哭灵一上人",
            "content": "一公何不在，空有远公名。共说岑山路，今时不可行。\r\n旧房松更老，新塔草初生。经论传缁侣，文章遍墨卿。\r\n禅林枝干折，法宇栋梁倾。谁俊修僧史，应知传已成。"
        },
        {
            "title": "山茶花",
            "content": "风裁日染开仙囿，百花色死猩血谬。\r\n今朝一朵堕阶前，应有看人怨孙秀。"
        },
        {
            "title": "对月作",
            "content": "今人看此月，古人看此月。如何古人心，难向今人说。\r\n古人求禄以及亲，及亲如之何？忠孝为朱轮。\r\n今人求禄唯庇身，庇身如之何？恶木多斜文。\r\n斜文复斜文，颠窒何纷纷。"
        },
        {
            "title": "书陈处士屋壁二首",
            "content": "有叟傲尧日，发白肌肤红。妻子亦读书，种兰清溪东。\r\n白云有奇色，紫桂含天风。即应迎鹤书，肯羡于洞洪。\r\n高步前山前，高歌北山北。数载卖甘橙，山赀近云足。\r\n新诗不将出，往往僧乞得。唯云李太白，亦是偷桃贼。\r\n吟狂鬼神走，酒酽天地黑。青刍生阶除，撷之束成束。"
        },
        {
            "title": "寄高员外",
            "content": "冷冽苍黄风似劈，雪骨冰筋满瑶席。庭松流污相抵吃，\r\n霜絮重裘火无力。孤峰地炉烧白枥，庞眉道者应相忆。\r\n倏忽维阳岁云暮，寂寥不觉成章句。惟应将寄蕊珠宫，\r\n禅刹云深一来否。"
        },
        {
            "title": "寄杜使君",
            "content": "清辰卷珠帘，盥漱香满室。杉松经雪后，别有精彩出。\r\n琅函芙蓉书，开之向阶日。好鸟常解来，孤云偶相失。\r\n有时作章句，气概还鲜逸。茫茫世情世，谁人爱真实。\r\n清高慕玄度，宴默攀道一。残磬隔风林，微阳解冰笔。\r\n亦知休明代，谅无经济术。门前九个峰，终拟为文乞。"
        },
        {
            "title": "上冯使君五首",
            "content": "撑船碧江上，春日何迟迟。汀花最深处，拾得鸳鸯儿。\r\n渔父无忧苦，水仙亦何别。眠在绿苇边，不知钓筒发。\r\n樵叟无忧苦，地仙亦何别。茆屋岸花中，弄孙头似雪。\r\n扣舷得新诗，茶煮桃花水。礕礕数片帆，去去殊未已。\r\n仁政无不及，乳獭将子行。谁家苦竹林，中有读书声。"
        },
        {
            "title": "上孙使君",
            "content": "圣主得贤臣，天地方交泰。恭惟岳精粹，多出于昭代。\r\n君侯握文镜，独立尘埃外。王演俗容仪，崔陵小风概。\r\n馨香拥兰雪，峻秀高嵩岱。嵇松领岁寒，庄剑无砻淬。\r\n威棱玉霜直，匠石金槌大。诗穿明月珠，道拍安期背。\r\n中兴鸾凤集，直道风云会。万卷似无书，三山如历块。\r\n德乎天所纵，清矣谁堪对。有法在朝端，无尘到冠盖。\r\n具瞻从密勿，旦夕调鼎鼐。为君整衢尊，为君戢蕃塞。\r\n岂知吾后意，忧此毗陵最。亲手赐彤弓，苍生是繄赖。\r\n下车邻寇散，是物冰壶内。龚遂爱廉平，次公太繁碎。\r\n袴襦砧动地，父母歌闤闠。□雪锁戈鋋，非烟绕旌旆。\r\n宁思子产冰，肯羡任棠薤。忽如春再来，不独天重戴。\r\n昂藏海峤鹤，冷碧仙庭桧。物物动和气，家家有新态。\r\n芙蓉开帟幕，锦帐无纤壒。鼓角穿冻云，恩波动耕耒。\r\n奸回改精魄，礼教书绅带。必于尧舜日，还似房杜辈。\r\n野人有章句，格力亦慷慨。若不入丘门，世间更谁爱。"
        },
        {
            "title": "遇叶进士",
            "content": "文章拟真宰，仪冠冷如璧。山寺偶相逢，眼青胜山色。\r\n气隆多慷慨，语澹无他力。金绳残果落，竹阁凉雨滴。\r\n自愧龙钟人，见此冲天翼。"
        },
        {
            "title": "冬末病中作二首",
            "content": "冬风吹草木，亦吹我病根。故人久不来，冷落如丘园。\r\n聃龙与摩诘，吁叹非不闻。顾惟年少时，未合多忧勤。\r\n风钟远孤枕，雪水流冻痕。空馀微妙心，期空静者论。\r\n胸中有一物，旅拒复攻击。向下还上来，唯疑是肺石。\r\n山童顽且小，用之复何益。教洗煮茶铛，雪团打邻壁。\r\n宛转无好姿，裴回更何适。庭前早梅树，坐见花尽碧。\r\n屋老多鼠窠，窗卑露山脊。近来胸中物，已似输药力。\r\n微吟复微吟，依稀似庄舄。"
        },
        {
            "title": "读顾况歌行",
            "content": "雪泥露金冰滴瓦，枫柽火著僧留坐。忽睹逋翁一轴歌，\r\n始觉诗魔辜负我。花飞飞，雪霏霏，三珠树晓珠累累。\r\n妖狐爬出西子骨，雷车拶破织女机。忆昔鄱阳寺中见一碣，\r\n逋翁词兮逋翁札。庾翼未伏王右军，李白不知谁拟杀。\r\n别，别，若非仙眼应难别。不可说，不可说，\r\n离乱乱离应打折。"
        },
        {
            "title": "书匡山老僧庵",
            "content": "筼筜红实好鸟语，银髯瘦僧貌如祖。香烟濛濛衣上聚，\r\n冥心缥缈入铁圄。白麏作梦枕藤屦，东峰山媪贡瓜乳。"
        },
        {
            "title": "拟齐梁体寄冯使君三首",
            "content": "庭鸟多好音，相呼灌木中。竹房更何有，还如鸟巢空。\r\n赖逢富人侯，真东晋谢公。煌煌发令姿，珂珮鸣丁冬。\r\n故山有深霞，未如旌旗红。惭非卫霍松，何以当清风。\r\n露益蝉声长，蕙兰垂紫带。清吟待明月，孤云忽为盖。\r\n伊余石林人，本是烧畬辈。频接谢公棋，输多未曾赛。\r\n大道贵无心，圣贤为始慕。秋空共澄洁，美玉同贞素。\r\n伟哉桐江守，雌黄出金口。为文能废兴，谈道弭空有。\r\n雪林槁枯者，坐石听亦久。还疑紫磨身，成居灵运后。"
        },
        {
            "title": "塞上曲二首",
            "content": "锦袷胡儿黑如漆，骑羊上冰如箭疾。蒲萄酒白雕腊红，\r\n苜蓿根甜沙鼠出。单于右臂何须断，天子昭昭本如日。\r\n一握黳髯一握丝，须知只为平戎术。\r\n去年转斗阴山脚，生得单于却放却。今年深入于不毛，\r\n胡兵拔帐遗弓刀。男儿须展平生志，为国输忠合天地。\r\n甲穿虽即失黄金，剑缺犹能生紫气。塞草萋萋兵士苦，\r\n胡虏如今勿胡虏。封侯十万始无心，玉关凯入君看取。"
        },
        {
            "title": "闲居拟齐梁四首",
            "content": "夜雨山草滋，爽籁生古木。闲吟竹仙偈，清于嚼金玉。\r\n蟋蟀啼坏墙，苟免悲局促。道人优昙花，迢迢远山绿。\r\n果熟无低枝，芳香入屏帷。故人久不来，萱草何离离。\r\n苦吟斋貌减，更被杉风吹。独赖湖上翁，时为烹露葵。\r\n红藕映嘉鲂，澄池照孤坐。池痕放文彩，雨气增慵堕。\r\n山翁寄术药，幸得秋病可。终召十七人，云中备香火。\r\n清气生沧洲，残云落林薮。放鹤久不归，不知更归否。\r\n支策到江湄，江皋木叶飞。自怜为客远，还如鹊绕枝。\r\n南枝复北枝，玉露沾毛衣。"
        },
        {
            "title": "上刘商州",
            "content": "周邵吁嘘气，结为祯祥云。客从远方来，持此将赠君。\r\n时命偶不谬，授馆终南东。愔愔良吏师，不寐如老农。\r\n丘轲文之天，代天有馀功。代天复代天，后稷何所从。"
        },
        {
            "title": "上裴大夫二首",
            "content": "我有一端绮，花彩鸾凤群。佳人金错刀，何以裁此文。\r\n我有白云琴，朴斫天地精。俚耳不使闻，虑同众乐听。\r\n指指法仙法，声声圣人声。一弹四时和，再弹中古清。\r\n庭前梧桐枝，飒飒南风生。还希师旷怀，见我心不轻。"
        },
        {
            "title": "闻知己入翰林",
            "content": "天骥头似鸟，倏忽四天下。南金色如椹，入火不见火。\r\n吾交二名士，遽立于帝左。凤姿既出世，天意嘱在我。\r\n奇哉子渊颂，无可无不可。"
        },
        {
            "title": "古镜词",
            "content": "我有一面镜，新磨似秋月。上唯金膏香，下状骊龙窟。\r\n等闲不欲开，丑者多不悦。或问几千年，轩辕手中物。"
        },
        {
            "title": "循吏曲上王使君",
            "content": "需宿需宿，炳烂光合。蒸蒸婺民，钟此多福。自东自西，\r\n自南自北。伊飞伊走，乳乳良牧。和气无形，春光自成。\r\n大信不信，贻厥无朕。需女需女，尔亦须语。使君为理，\r\n玄风震古。需女需女，尔亦须语。我愿喙长三千里，\r\n枕著玉阶奏明主。"
        },
        {
            "title": "古意代友人投所知",
            "content": "青松虽有花，有花不如无。贫井泉虽清，且无金辘轳。\r\n客从远方来，遗我古铜镜。挂之玉堂上，如对轩辕圣。\r\n天龙睡坤腹，土蚀金鬣绿。因知燕赵佳人颜似玉，\r\n不得此镜终不（缺一字）。"
        },
        {
            "title": "了仙谣",
            "content": "海中紫雾蓬莱岛，安期子乔去何早。游戏多骑白骐驎，\r\n须发如银未曾老。亦留仙诀在人间，啮镞终言药非道。\r\n始皇不得此深旨，远遣徐福生忧恼。紫术黄精心上苗，\r\n大还小还行中宝。若师方术弃心师，浪似雪山何处讨。"
        },
        {
            "title": "送姜道士归南岳",
            "content": "松品落落，雪格索索。眼有三角，头峭五岳。若不居岳，\r\n此处难著。药僮貌蛮名鄙彼，葫芦酒满担劣起。\r\n万里长风啸一声，九贞须拍黄金几。落叶萧萧□杳□，\r\n送师言了意未了。意未了，他时为我致取一部音声鸟。"
        },
        {
            "title": "怀张为、周朴",
            "content": "张周二夫子，诗好人太癖。更不过岭来，如今头尽白。\r\n人传禹力不到处，河声流向西。又到处即闭户，\r\n逢君方展眉。不知是不是，若是即大奇。我又闻二公，\r\n心与人不同，一生常在寂寞中。有时狂吟入僧宅，\r\n锦囊鸟啼荔枝红。有时冥搜海山脑，珊瑚枝动日杲杲。\r\n圣君在上知不知，赤面浊醪许多好。"
        },
        {
            "title": "古镜词上刘侍郎",
            "content": "至宝不自宝，照古还照今。仙人手胼胝，寥泬秋沈沈。\r\n不是十二面，不是百炼金。若非八彩眉，不可辄照临。\r\n即归玉案头，为君整冠簪。即居吾君手，照出天下心。\r\n恭闻太宗朝，此镜当宸襟。六合悬清光，万里无尘侵。\r\n此镜今又出，天地还得一。"
        },
        {
            "title": "茫茫曲",
            "content": "茫茫复茫茫，满眼皆埃尘。莫言白发多，茎茎是愁筋。\r\n未达苦雕伪，及达多不仁。浅深与高低，尽能生棘榛。\r\n茫茫四大愁杀人。"
        },
        {
            "title": "长持经僧",
            "content": "唠唠长夜坐，唠唠早起。杉森森，不见长，\r\n人声续续如流水。摐金挣玉，吐宫咽徵。头低草木，\r\n手合神鬼。日消三两黄金争得止，而槁木朽枝，一食而已。\r\n伤嗟浮世之人，善事不曾入耳。"
        },
        {
            "title": "春晚闲居寄陈嵩伯",
            "content": "春霖闭门久，春色聚庭木。一梦辞旧山，四邻有新哭。\r\n菰蒲生白水，风篁擢纤玉。为忆湖上翁，花时独冥目。"
        },
        {
            "title": "春晚书山家屋壁二首",
            "content": "柴门寂寂黍饭馨，山家烟火春雨晴。\r\n庭花濛濛水泠泠，小儿啼索树上莺。\r\n水香塘黑蒲森森，鸳鸯鸂鶒如家禽。前村后垄桑柘深，\r\n东邻西舍无相侵。蚕娘洗茧前溪渌，牧童吹笛和衣浴。\r\n山翁留我宿又宿，笑指西坡瓜豆熟。"
        },
        {
            "title": "偶作二首",
            "content": "新诗一千首，古锦初下机。除月与鬼神，别未有人知。\r\n子期去不返，浩浩良不悲。不知天地间，知者复是谁。\r\n门前数枝路，路路车马鸣。名埃与利尘，千里万里行。\r\n只见青山高，岂见青山平。朱门势峨峨，冠盖何光明。\r\n黄鸟在花里，青蝉夺其声。尔生非金玉，岂常贵复贞。\r\n寄言之子心，可以归无形。"
        },
        {
            "title": "苦热寄赤松道者",
            "content": "天云如烧人如炙，天地炉中更何适。蝉喘雷干冰井融，\r\n些子清风有何益。守羊真人聃之役，高吟招隐倚碧壁。\r\n紫气红烟鲜的的，涧茗园瓜麹尘色，骄冷奢凉合相忆。"
        },
        {
            "title": "田家作",
            "content": "田家老翁无可作，昼甑蒸梨香漠漠。只向阶前曝背眠，\r\n赤桑大叶时时落。古氵堑侵门桃竹密，仓囤峨峨欲遮日。\r\n自云孙子解耕耘，四五年来腹多实。我闻此语心自悲，\r\n世上悠悠岂得知，稼而不穑徒尔为。"
        },
        {
            "title": "渔家",
            "content": "赤芦盖屋低压恰，沙涨柴门水痕叠。黄鸡青犬花蒙笼，\r\n渔女渔儿扫风叶。有叟相逢带秋醉，自拔船桩色无愧。\r\n前山脚下得鱼多，恶浪堆中尽头睡。但得忘筌心自乐，\r\n肯羡前贤钓清渭。终须画取挂秋堂，与尔为邻有深意。"
        },
        {
            "title": "经古战场",
            "content": "茫茫凶荒，迥如天设。驻马四顾，气候迂结。秋空峥嵘，\r\n黄日将没。多少行人，白日见物。莫道路高低，尽是战骨。\r\n莫见地赤碧，尽是征血。昔人昔人既能忠尽于力，\r\n身糜戈戟，脂其风，膏其域。今人何不绳其塍，植其食。\r\n而使空旷年年，常贮愁烟。使我至此，不能无言。"
        },
        {
            "title": "拟齐梁酬所知见赠二首",
            "content": "静只焚香坐，咏怀悲岁阑。佳人忽有赠，满手红琅玕。\r\n不独耀肌魄，将行为羽翰。酬如上青天，风雪空漫漫。\r\n美如仙鼎金，清如纤手琴。孙登啸一声，缥缈不可寻。\r\n但觉神洋洋，如入三昧林。释手复在手，古意深复深。\r\n惭无英琼瑶，何以酬知音。"
        },
        {
            "title": "陈宫词",
            "content": "缅想当时宫阙盛，荒宴椒房懱尧圣。玉树花歌百花里，\r\n珊瑚窗中海日迸。大臣来朝酒未醒，酒醒忠谏多不听。\r\n陈宫因此成野田，耕人犁破宫人镜。"
        },
        {
            "title": "酷吏词",
            "content": "霰雨灂灂，风吼如劚。有叟有叟，暮投我宿。吁叹自语，\r\n云太守酷。如何如何，掠脂斡肉。吴姬唱一曲，\r\n等闲破红束。韩娥唱一曲，锦段鲜照屋。宁知一曲两曲歌，\r\n曾使千人万人哭。不惟哭，亦白其头，饥其族。\r\n所以祥风不来，和气不复。蝗乎蠈乎，东西南北。"
        },
        {
            "title": "古意九首",
            "content": "一雨火云尽，闭门心冥冥。兰花与芙蓉，满院同芳馨。\r\n佳人天一涯，好鸟何嘤嘤。我有双白璧，不羡于虞卿。\r\n我有径寸珠，别是天地精。玩之室生白，潇洒身安轻。\r\n只应天上人，见我双眼明。\r\n\r\n阳乌烁万物，草木怀春恩。茫茫尘土飞，培壅名利根。\r\n我本是蓑笠，幼知天子尊。学为毛氏诗，亦多直致言。\r\n不慕需臑类，附势同崩奔。唯寻桃李蹊，去去长者门。\r\n美人如游龙，被服金鸳鸯。手把古刀尺，在彼白玉堂。\r\n文章深掣曳，珂珮鸣丁当。好风吹桃花，片片落银床。\r\n何妨学羽翰，远逐朱鸟翔。\r\n\r\n乾坤有清气，散入诗人脾。圣贤遗清风，不在恶木枝。\r\n千人万人中，一人两人知。忆在东溪日，花开叶落时。\r\n几拟以黄金，铸作钟子期。\r\n\r\n莫轻白云白，不与风雨会。莫见守羊儿，或是初平辈。\r\n人生非日月，光辉岂常在。一荣与一辱，古今常相对。\r\n君不见于公门，子孙好冠盖。\r\n\r\n古交如真金，百炼色不回。今交如暴流，倏忽生尘埃。\r\n我愿君子气，散为青松栽。我恐荆棘花，只为小人开。\r\n伤心复伤心，吟上高高台。\r\n\r\n常思谢康乐，文章有神力。是何清风清，凛然似相识。\r\n一种为顽嚚，得作翻经石。一种为枯槁，得作登山屐。\r\n永嘉为郡后，山水添鲜碧。何当学羽翰，一去观遗迹。\r\n常思李太白，仙笔驱造化。\r\n\r\n玄宗致之七宝床，虎殿龙楼无不可。\r\n一朝力士脱靴后，玉上青蝇生一个。\r\n紫皇殿前五色麟，忽然掣断黄金锁。\r\n五湖大浪如银山，满船载酒挝鼓过。\r\n贺老成异物，颠狂谁敢和。\r\n宁知江边坟，不是犹醉卧。\r\n\r\n忆在山中时，丹桂花葳蕤。红泉浸瑶草，白日生华滋。\r\n箬屋开地炉，翠墙挂藤衣。看经竹窗边，白猿三两枝。\r\n东峰有老人，眼碧头骨奇。种薤煮白石，旨趣如婴儿。\r\n月上来打门，月落方始归。授我微妙诀，恬澹无所为。\r\n别来六七年，只恐白日飞。"
        },
        {
            "title": "还举人歌行卷",
            "content": "厚于铁围山上铁，薄似双成仙体缬。蜀机凤雏动蹩躠，\r\n珊瑚枝枝撑著月。王恺家中藏难掘，颜回饥僝愁天雪。\r\n古松直笔雷不折，雪衣女啄蟠桃缺。珮入龙宫步迟迟，\r\n绣帘银殿何参差，即不知骊龙失珠知不知。"
        },
        {
            "title": "洛阳尘",
            "content": "昔时昔时洛城人，今作茫茫洛城尘。我闻富有石季伦，\r\n楼台五色干星辰。乐如天乐日夜闻，锦姝绣妾何纷纷。\r\n真珠帘中，姑射神人。文金线玉，香成暮云。孙秀若不杀，\r\n晋室应更贫。伊水削行路，冢石花磷磷。苍茫金谷园，\r\n牛羊龁荆榛。飞鸟好羽毛，疑是绿珠身。"
        },
        {
            "title": "富贵曲二首",
            "content": "有金张族，骄奢相续。琼树玉堂，雕墙绣毂。纨绮杂杂，\r\n钟鼓合合。美人如白牡丹花，半日只舞得一曲。乐不乐，\r\n足不足，争教他爱山青水绿。\r\n如神若仙，似兰同雪。乐戒于极，胡不知辍。\r\n只欲更缀上落花，恨不能把住明月。太山肉尽，东海酒竭。\r\n佳人醉唱，敲玉钗折。宁知耘田车水翁，日日日灸背欲裂。"
        },
        {
            "title": "梦游仙四首",
            "content": "梦到海中山，入个白银宅。逢见一道士，称是李八伯。\r\n三四仙女儿，身著瑟瑟衣。手把明月珠，打落金色梨。\r\n车渠地无尘，行至瑶池滨。森森椿树下，白龙来嗅人。\r\n宫殿峥嵘笼紫气，金渠玉砂五色水。\r\n守阍仙婢相倚睡，偷摘蟠桃几倒地。"
        },
        {
            "title": "战城南二首",
            "content": "万里桑干傍，茫茫古蕃壤。将军貌憔悴，抚剑悲年长。\r\n胡兵尚陵逼，久住亦非强。邯郸少年辈，个个有伎俩。\r\n拖枪半夜去，雪片大如掌。\r\n碛中有阴兵，战马时惊蹶。轻猛李陵心，摧残苏武节。\r\n黄金锁子甲，风吹色如铁。十载不封侯，茫茫向谁说。"
        },
        {
            "title": "题弘顗三藏院",
            "content": "仪清态淡雕琼瑰，卷帘潇洒无尘埃。岳茶如乳庭花开，\r\n信心弟子时时来。灌顶坛严伸畐畐塞，三十年功苦拘束。\r\n梵僧梦里授微言，雪岭白牛力深得。水精一索香一炉，\r\n红莲花舌生醍醐。初听喉音宝楼阁，\r\n如闻魔王宫殿拉金瓦落。次听妙音大随求，\r\n更觉人间万事深悠悠。四音俱作清且柔，\r\n爱河浊浪却倒流。却倒流兮无处去，碧海含空日初曙。"
        },
        {
            "title": "读离骚经",
            "content": "湘江滨，湘江滨，兰红芷白波如银，终须一去呼湘君。\r\n问湘神，云中君，不知何以交灵均。我恐湘江之鱼兮，\r\n死后尽为人。曾食灵均之肉兮，个个为忠臣。\r\n又想灵均之骨兮终不曲。千年波底色如玉，\r\n谁能入水少取得，香沐函题贡上国。贡上国，\r\n即全胜和璞悬璃，垂棘结绿。"
        },
        {
            "title": "相和歌辞·蒿里",
            "content": "兔不迟，乌更急，但恐穆王八骏，著鞭不及。所以蒿里，\r\n坟出蕺蕺。气凌云天，龙腾凤集。尽为风消土吃，\r\n狐掇蚁拾。黄金不啼玉不泣，白杨骚屑。乱风愁月，\r\n折碑石人，莽秽榛没，牛羊窸窣。时见牧童儿，弄枯骨。"
        },
        {
            "title": "横吹曲辞·长安道",
            "content": "憧憧合合，八表一辙。黄尘雾合，车马火热。名汤风雨，\r\n利辗霜雪。千车万驮，半宿关月。上有尧禹，下有夔契。\r\n紫气银轮兮常覆金阙，仙掌捧日兮浊河澄澈。\r\n愚将草木兮有言，与华封人兮不别。"
        },
        {
            "title": "横吹曲辞·入塞曲",
            "content": "单于烽火动，都护去天涯。别赐黄金甲，亲临白玉墀。\r\n塞垣须静谧，师旅审安危。定远条支宠，如今胜古时。\r\n方见将军贵，分明对冕旒。圣恩如远被，狂虏不难收。\r\n臣节唯期死，功勋敢望侯。终辞修里第，从此出皇州。\r\n百里精兵动，参差便渡辽。如何好白日，亦照此天骄。\r\n远树深疑贼，惊蓬迥似雕。凯歌何日唱，碛路共天遥。"
        },
        {
            "title": "横吹曲辞·出塞曲",
            "content": "扫尽狂胡迹，回戈望故关。相逢唯死斗，岂易得生还。\r\n纵宴参胡乐，收兵过雪山。不封十万户，此事亦应闲。\r\n玉帐将军意，殷勤把酒论。功高宁在我，阵没与招魂。\r\n塞色干戈束，军容喜气屯。男儿今始是，敢出玉关门。\r\n回首陇山头，连天草木秋。圣君应入梦，半路遣封侯。\r\n水不担阴雪，柴令倒戍楼。归来麟阁上，春色满皇州。"
        },
        {
            "title": "乐府杂曲·鼓吹曲辞·战城南二首",
            "content": "万里桑乾傍，茫茫古蕃壤。将军貌憔悴，抚剑悲年长。\r\n胡兵尚陵逼，久住亦非强。邯郸少年辈，个个有伎俩。\r\n拖枪半夜去，雪片大如掌。\r\n碛中有阴兵，战马时惊蹶。轻猛李陵心，摧残苏武节。\r\n黄金锁子甲，风吹色如铁。十载不封侯，茫茫向谁说。"
        },
        {
            "title": "观立翰林真二首",
            "content": "日角浮紫气，凛然尘外清。\r\n虽称李太白，知是那里精。\r\n御宴千钟饮，蕃书一笔成。\r\n宜哉杜工部，不错道骑鲸。\r\n谁氏子丹青，毫端曲有灵。\r\n屹如山忽堕，爽似酒初醒。\r\n天马难拢勒，仙房久闭扃。\r\n若非如此辈，何以傲彤庭。"
        },
        {
            "title": "江边祠",
            "content": "松森森，江浑浑，江边古祠空闭门。精灵应醉社日酒，\r\n白龟咬断菖蒲根。花残泠红宿雨滴，土龙甲湿鬼眼赤。\r\n天符早晚下空碧，昨夜前村行霹雳。"
        },
        {
            "title": "乐府杂曲·鼓吹曲辞·临高台",
            "content": "凉风吹远念，使我升高台。宁知数片云，不是旧山来。\r\n故人天一涯，久客殊未回。雁来不得书，空寄声哀哀。"
        },
        {
            "title": "村行遇猎",
            "content": "猎师纷纷走榛莽，女亦相随把弓矢。南北东西尽杀心，\r\n断烧残云在围里。鹘拂荒田兔成血，竿打黄茅雉惊起。\r\n伤嗟个辈亦是人，一生将此关身己。我闻天地之大德曰生，\r\n又闻万事皆天意，何遣此人又如此。犹更愿天公一丈雪，\r\n深山麋鹿尽冻死。"
        }
    ]
}