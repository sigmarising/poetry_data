{
    "dynasty": "唐",
    "author": "罗隐",
    "intro": "罗隐（８３３－９０９），字昭谏，余杭（今属浙江）人。一说是新登（今浙江桐庐）人。本名横，因十次考进士，没考上，改名为隐。后入镇海军节度使钱镠幕，迁节度判官、给事中等职。诗多讽刺现实之作，多用口语，一些作品流传于民间。",
    "items": [
        {
            "title": "寄西华黄炼师",
            "content": "西华有路入中华，依约山川认永嘉。羽客昔时留筱簜，\r\n故人今又种烟霞。坛高已降三清鹤，海近应通八月槎。\r\n盛事两般君总得，老莱衣服戴颙家。"
        },
        {
            "title": "中元夜泊淮口",
            "content": "木叶回飘水面平，偶因孤棹已三更。秋凉雾露侵灯下，\r\n夜静鱼龙逼岸行。欹枕正牵题柱思，隔楼谁转绕梁声？\r\n锦帆天子狂魂魄，应过扬州看月明。"
        },
        {
            "title": "题新榜（在浙幕，沈崧得新榜示，题其末）",
            "content": "黄土原边狡兔肥，犬如流电马如飞。\r灞陵老将无功业，犹忆当时夜猎归。"
        },
        {
            "title": "题磻溪垂钓图（钱氏有国，西湖渔者日纳鱼数",
            "content": "吕望当年展庙谟，直钩钓国更谁如。\r若教生在西湖上，也是须供使宅鱼。"
        },
        {
            "title": "南园题（一本少起四句，注云阙题）",
            "content": "搏击路终迷，南园且灌畦。敢言逃俗态，自是乐幽栖。\r叶长春松阔，科圆早薤齐。雨沾虚槛冷，雪压远山低。\r竹好还成径，桃夭亦有蹊。小窗奔野马，闲瓮养醯鸡。\r水石心逾切，烟霄分已暌。病怜王猛畚，愚笑隗嚣泥。\r泽国潮平岸，江村柳覆堤。到头乘兴是，谁手好提携。"
        },
        {
            "title": "小松（一作杜荀鹤诗，非）",
            "content": "已有清阴逼座隅，爱声仙客肯过无。\r陵迁谷变须高节，莫向人间作大夫。"
        },
        {
            "title": "帝幸蜀（乾符岁，一作狄归昌诗）",
            "content": "马嵬山色翠依依，又见銮舆幸蜀归。\r泉下阿蛮应有语，这回休更怨杨妃。"
        },
        {
            "title": "寄苏拾遗（拾遗，许公之后，今犹居开元中旧",
            "content": "早岁长杨赋，当年谏猎书。格高时辈伏，言数宦情疏。\r慷慨传丹桂，艰难保旧居。退朝观藁草，能望马相如。"
        },
        {
            "title": "西塞山（在武昌界，孙吴以之为西塞）",
            "content": "吴塞当时指此山，吴都亡后绿孱颜。岭梅乍暖残妆恨，\r沙鸟初晴小队闲。波阔鱼龙应混杂，壁危猿狖奈奸顽。\r会将一副寒蓑笠，来与渔翁作往还。"
        },
        {
            "title": "往年进士赵能卿尝话金庭胜事，见示叙",
            "content": "会稽诗客赵能卿，往岁相逢话石城。正恨故人无上寿，\r喜闻良宰有高情。山朝佐命层层耸，水接飞流步步清。\r两火一刀罹乱后，会须乘兴雪中行。"
        },
        {
            "title": "尚父偶建小楼，特摛丽藻绝句不敢称扬三首",
            "content": "结构叨冯柱石才，敢期幢盖此裴回。\r阳春曲调高谁和，尽日焚香倚隗台。\r玳簪珠履愧非才，时凭阑干首重回。\r只待淮妖剪除后，别倾卮酒贺行台。\r阑槛初成愧楚才，不知星彩尚迂回。\r风流孔令陶钧外，犹记山妖逼小台。"
        },
        {
            "title": "题新榜（",
            "content": "黄土原边狡兔肥，犬如流电马如飞。\r\n灞陵老将无功业，犹忆当时夜猎归。"
        },
        {
            "title": "席上歌水调",
            "content": "余声宛宛拂庭梅，通济渠边去又回。\r\n若使炀皇魂魄在，为君应合过江来。"
        },
        {
            "title": "镇海军所贡",
            "content": "檐前飞雪扇前尘，千里移添上苑春。\r\n他日丁宁柿林院，莫宣恩泽与闲人。"
        },
        {
            "title": "杏花",
            "content": "暖气潜催次第春，梅花已谢杏花新。\r\n半开半落闲园里，何异荣枯世上人？"
        },
        {
            "title": "题杜甫集",
            "content": "楚水悠悠浸楚亭，楚南天地两无情。\r\n忍交孙武重泉下，不见时人说用兵。"
        },
        {
            "title": "题磻溪垂钓图（钱",
            "content": "吕望当年展庙谟，直钩钓国更谁如。\r\n若教生在西湖上，也是须供使宅鱼。"
        },
        {
            "title": "泾溪",
            "content": "泾溪石险人竞惧，终岁不闻倾覆人。\r\n却是平流无石处，时时闻说有沈沦。"
        },
        {
            "title": "句",
            "content": "夏窗七叶连阴暗。，\r\n赖家桥上潏河边。\r\n细看月轮真有意，已知青桂近嫦娥。\r\n一个祢衡容不得，思量黄祖谩英雄。\r\n张华谩出如丹语，不及刘侯一纸书。\r\n山雨霏微宿上亭，雨中因想雨淋铃。\r\n老僧斋罢关门睡，不管波涛四面生。"
        },
        {
            "title": "竹下残雪",
            "content": "墙下浓阴对此君，小山尖险玉为群。\r\n夜来解冻风虽急，不向寒城减一分。"
        },
        {
            "title": "宫词",
            "content": "巧画蛾眉独出群，当时人道便承恩。\r\n经年不见君王面，落日黄昏空掩门。"
        },
        {
            "title": "长明灯",
            "content": "破暗长明世代深，烟和香气两沈沈。不知初点人何在，\r\n只见当年火至今。晓似红莲开沼面，夜如寒月镇潭心。\r\n孤光自有龙神护，雀戏蛾飞不敢侵。"
        },
        {
            "title": "岐王宅",
            "content": "朱邸平台隔禁闱，贵游陈迹尚依稀。云低雍畤祈年去，\r\n雨细长杨从猎归。申白宾朋传道义，应刘文彩寄音徽。\r\n承平旧物惟君尽，犹写雕鞍伴六飞。"
        },
        {
            "title": "姥山",
            "content": "临塘古庙一神仙，绣幌花容色俨然。为逐朝云来此地，\r\n因随暮雨不归天。眉分初月湖中鉴，香散余风竹上烟。\r\n借问邑人沈水事，已经秦汉几千年。"
        },
        {
            "title": "四顶山",
            "content": "胜景天然别，精神入画图。一山分四顶，三面瞰平湖。\r\n过夏僧无热，凌冬草不枯。游人来至此，愿剃发和须。"
        },
        {
            "title": "江南别",
            "content": "去年今夜江南别，鸳鸯翅冷飞蓬爇。今年今夜江北边，\r\n鲤鱼肠断音书绝。男儿心事无了时，出门上马不自知。"
        },
        {
            "title": "钱塘遇默师忆润州旧游",
            "content": "歌敲玉唾壶，醉击珊瑚枝。石羊妙善街，甘露平泉碑。\r\n扪苔想豪杰，剔藓看文词。归来北固山，水槛光参差。"
        },
        {
            "title": "晚泊宿松",
            "content": "解缆随江流，晚泊古淮岸。归云送春和，繁星丽云汉。\r\n春深胡雁飞，人喧水禽散。仰君邈难亲，沈思夜将旦。"
        },
        {
            "title": "咏白菊（一作罗绍威诗）",
            "content": "虽被风霜竞欲催，皎然颜色不低摧。已疑素手能妆出，\r\n又似金钱未染来。香散自宜飘渌酒，叶交仍得荫香苔。\r\n寻思闭户中宵见，应认寒窗雪一堆。"
        },
        {
            "title": "答宗人衮",
            "content": "昆仑水色九般流，饮即神仙憩即休。敢恨守株曾失意，\r\n始知缘木更难求。鴒原谩欲均余力，鹤发那堪问旧游。\r\n遥望北辰当上国，羡君归棹五诸侯。"
        },
        {
            "title": "中秋不见月",
            "content": "风帘淅淅漏灯痕，一半秋光此夕分。\r\n天为素娥孀怨苦，并教西北起浮云。"
        },
        {
            "title": "寄剡县主簿",
            "content": "金庭养真地，珠篆会稽官。境胜堪长往，时危喜暂安。\r\n洞连沧海阔，山拥赤城寒。他日抛尘土，因君拟炼丹。"
        },
        {
            "title": "投浙东王大夫二十韵",
            "content": "越岭千峰秀，淮流一派长。暂凭开物手，来展济时方。\r\n旧迹兰亭在，高风桂树香。地清无等级，天阔任徊翔。\r\n麈尾谈何胜，螭头笔更狂。直曾批凤诏，高已冠鹓行。\r\n啸傲辞民部，雍容出帝乡。赵尧推印绶，句践与封疆。\r\n水占仙人吹，城留御史床。嘉宾邹润甫，百姓贺知章。\r\n席暖飞鹦鹉，尘轻驻骕骦。夜歌珠断续，晴舞雪悠扬。\r\n化向棠阴布，春随棣萼芳。盛名韬不得，雄略晦弥彰。\r\n自愧三冬学，来窥数仞墙。感深惟刻骨，时去欲沾裳。\r\n想望鱼烧尾，咨嗟鼠啮肠。可能因蹇拙，便合老沧浪。\r\n题柱心犹壮，移山志不忘。深惭百般病，今日问医王。"
        },
        {
            "title": "投宣武郑尚书二十韵",
            "content": "汉代簪缨盛，梁园雉堞雄。物情须重德，时论在明公。\r\n族大逾开魏，神高本降嵩。世家惟蹇谔，官业即清通。\r\n翰苑论思外，纶闱啸傲中。健豪惊彩凤，高步出冥鸿。\r\n履历虽吾道，行藏必圣聪。绛霄无系滞，浙水忽西东。\r\n庾监高楼月，袁郎满扇风。四年将故事，两地有全功。\r\n去去才须展，行行道益隆。避权辞宪署，仗节出南宫。\r\n雁影相承接，龙图共始终。自然须作砺，不必恨临戎。\r\n幕下莲花盛，竿头犭单佩红。骑儿逢郭伋，战士得文翁。\r\n人地应无比，簟瓢奈屡空。因思一枝桂，已作断根蓬。\r\n往事应归捷，劳歌且责躬。殷勤信陵馆，今日自途穷。"
        },
        {
            "title": "感弄猴人赐朱绂",
            "content": "十二三年就试期，五湖烟月奈相违。\r\n何如买取胡孙弄，一笑君王便著绯。"
        },
        {
            "title": "酬丘光庭",
            "content": "正月十一日书札，五月十六日到来。柳吟秦望咫尺地，\r\n鲤鱼何处闲裴回。故人情意未疏索，次第序述眉眼开。\r\n上言二年隔烟水，下有数幅真琼瑰。行吟坐读口不倦，\r\n瀑泉激射琅玕摧。壁池兰蕙日已老，村酒蘸甲时几杯。\r\n鹤龄鸿算不复见，雨后蓑笠空莓苔。自从黄寇扰中土，\r\n人心波荡犹未回。道殷合眼拜九列，张濬掉舌升三台。\r\n朝廷济济百揆序，宁将对面容奸回。祸生有基妖有渐，\r\n翠华西幸蒙尘埃。三川梗塞两河闭，大明宫殿生蒿莱。\r\n懦夫早岁不量力，策蹇仰北高崔嵬。千门万户扃锁密，\r\n良匠不肯雕散材。君今得意尚如此，况我麋鹿悠悠哉！\r\n荣衰贵贱目所睹，莫嫌头白黄金台。"
        },
        {
            "title": "春风",
            "content": "也知有意吹嘘切，争奈人间善恶分。\r\n但是秕糠微细物，等闲抬举到青云。"
        },
        {
            "title": "薛阳陶觱篥歌",
            "content": "平泉上相东征日，曾为阳陶歌觱篥。乌江太守会稽侯，\r\n相次三篇皆俊逸。桥山殡葬衣冠后，金印苍黄南去疾。\r\n龙楼冷落夏口寒，从此风流为废物。人间至艺难得主，\r\n怀抱差池恨星律。邗沟仆射戎政闲，试渡瓜洲吐伊郁。\r\n西风九月草树秋，万喧沈寂登高楼。左篁揭指徵羽吼，\r\n炀帝起坐淮王愁。高飘咽灭出滞气，下感知己时横流。\r\n穿空激远不可遏，仿佛似向伊水头。伊水林泉今已矣，\r\n因取遗编认前事。武宗皇帝御宇时，四海恬然知所自。\r\n扫除桀黠似提帚，制压群豪若穿鼻。九鼎调和各有门，\r\n谢安空俭真儿戏。功高近代竟谁知，艺小似君犹不弃。\r\n勿惜喑呜更一吹，与君共下难逢泪。"
        },
        {
            "title": "蝉",
            "content": "天地工夫一不遗，与君声调借君緌。\r\n风栖露饱今如此，应忘当年滓浊时。"
        },
        {
            "title": "病中题主人庭鹤",
            "content": "辽水华亭旧所闻，病中毛羽最怜君。\r\n稻粱且足身兼健，何必青云与白云？"
        },
        {
            "title": "庭花",
            "content": "昨日芳艳浓，开尊几同醉。今朝风雨恶，惆怅人生事。\r\n南威病不起，西子老兼至。向晚寂无人，相偎堕红泪。"
        },
        {
            "title": "八骏图",
            "content": "穆满当年物外程，电腰风脚一何轻。\r\n如今纵有骅骝在，不得长鞭不肯行。"
        },
        {
            "title": "湘妃庙",
            "content": "刘表荒碑断水滨，庙前幽草闭残春。已将怨泪流斑竹，\r\n又感悲风入白蘋。八族未来谁北拱，四凶犹在莫南巡。\r\n九峰相似堪疑处，望见苍梧不见人。"
        },
        {
            "title": "题段太尉庙",
            "content": "近甸蒙尘日，南梁反正年。飘流茂陵碗，零落太官椽。\r\n建纛非降楚，披图异录燕。堪嗟侍中血，不及御衣前。"
        },
        {
            "title": "许由庙",
            "content": "高挂风瓢濯汉滨，土阶三尺愧清尘。\r\n可怜比屋堪封日，若到人间是众人。"
        },
        {
            "title": "人日新安道中见梅花（其年以徐寇停举）",
            "content": "长途酒醒腊春寒，嫩蕊香英扑马鞍。\r\n不上寿阳公主面，怜君开得却无端。"
        },
        {
            "title": "早登新安县楼",
            "content": "关城树色齐，往事未全迷。塞路真人气，封门壮士泥。\r\n草浓延蝶舞，花密教莺啼。若以鸣为德，鸾皇不及鸡。"
        },
        {
            "title": "江北",
            "content": "废宫荒苑莫闲愁，成败终须要彻头。\r\n一种风流一种死，朝歌争得似扬州。"
        },
        {
            "title": "江南",
            "content": "玉树歌声泽国春，累累辎重忆亡陈。\r\n垂衣端拱浑闲事，忍把江山乞与人。"
        },
        {
            "title": "燕昭王墓",
            "content": "战国苍茫难重寻，此中踪迹想知音。强停别骑山花晓，\r\n欲吊遗魂野草深。浮世近来轻骏骨，高台何处有黄金？\r\n思量郭隗平生事，不殉昭王是负心。"
        },
        {
            "title": "哭张博士太常",
            "content": "前辈倏云殁，愧君曾比方。格卑虽不称，言重亦难忘。\r\n谏草犹青琐，悲风已白杨。只应移理窟，泉下对真长。"
        },
        {
            "title": "淮口军葬",
            "content": "一阵孤军不复回，更无分别只荒堆。\r\n莫言赋分须如此，曾作文皇赤子来。"
        },
        {
            "title": "边夜",
            "content": "光景漂如水，生涯转似萍。雁门穷朔路，牛斗故乡星。\r\n句尽人谁切，歌终泪自零。夜阑回首算，何处不长亭。"
        },
        {
            "title": "过废江宁县（王昌龄曾尉此县）",
            "content": "县前水色细鳞鳞，一为夫君吊水滨。漫把文章矜后代，\r\n可知荣贵是他人。莺偷旧韵还成曲，草赖余吟尽解春。\r\n我亦有心无处说，等闲停棹似迷津。"
        },
        {
            "title": "途中送人东游有寄",
            "content": "离骖莫惜暂逡巡，君向池阳我入秦。岁月易抛非曩日，\r\n酒杯难得是同人。路经隋苑桥灯夜，江转台城岸草春。\r\n此处故交谁见问，为言霜鬓压风尘。"
        },
        {
            "title": "送陆郎中赴阙",
            "content": "幕下留连两月强，炉边侍史旧焚香。不关雨露偏垂意，\r\n自是鸳鸾合著行。三署履声通建礼，九霄星彩映明光。\r\n少瑜镂管丘迟锦，从此西垣使凤凰。"
        },
        {
            "title": "送卢端公归台卢校书之夏县",
            "content": "绵绵堤草拂征轮，龙虎俱辞楚水滨。只见胜之为御史，\r\n不知梅福是仙人。地推八米源流盛，才笑三张事业贫。\r\n一种西归一般达，柏台霜冷夏城春。"
        },
        {
            "title": "淮南送节度卢端公将命之汴州端公常为汴州相",
            "content": "吹台高倚圃田东，此去轺车事不同。珠履旧参萧相国，\r\n彩衣今佐晋司空。醉离淮甸寒星下，吟指梁园密雪中。\r\n到彼的知宣室语，几时征拜黑头公。"
        },
        {
            "title": "淮南送工部卢员外赴阙（一作任）",
            "content": "始从豸角曳长裾，又吐鸡香奏玉除。隋邸旧僚推谢掾，\r\n汉廷高议得相如。贵分赤笔升兰署，荣著绯衣从板舆。\r\n遥想到时秋欲尽，禁城凉冷露槐疏。"
        },
        {
            "title": "干越亭",
            "content": "楚水萧萧多病身，强凭危槛送残春。高城自有陵兼谷，\r\n流水那知越与秦？岸下藤萝阴作怪，桥边蛟蜃夜欺人。\r\n琵琶洲远江村阔，回首征途泪满巾。"
        },
        {
            "title": "送汝州李中丞十二韵",
            "content": "群盗方为梗，分符奏未宁。黄巾攻郡邑，白梃掠生灵。\r\n尘土周畿暗，疮痍汝水腥。一凶虽剪灭，数县尚凋零。\r\n理必资宽猛，谋须藉典刑。与能才物论，慎选忽天庭。\r\n官品尊台秩，山河拥福星。虎知应去境，牛在肯全形。\r\n旧政穷人瘼，新衔展武经。关防秋草白，城壁晚峰青。\r\n破胆期来复，迷魂想待醒。鲁山行县后，聊为奠惟馨。"
        },
        {
            "title": "酬高崇节",
            "content": "旧游虽一梦，别绪忽千般。败草汤陵晚，衰槐楚寺寒。\r\n数奇常自愧，时薄欲何干。犹赖君相勉，殷勤贡禹冠。"
        },
        {
            "title": "金山僧院",
            "content": "根盘蛟蜃路藤萝，四面无尘辍棹过。\r\n得似吾师始惆怅，眼前终日有风波。"
        },
        {
            "title": "淮南送司勋李郎中赴阙",
            "content": "中朝品秩重文章，双笔依前赐望郎。五夜星辰归帝座，\r\n半年樽俎奉梁王。南都水暖莲分影，北极天寒雁著行。\r\n不必恋恩多感激，过淮应合见徵黄。"
        },
        {
            "title": "寄聂尊师",
            "content": "欲芟荆棘种交梨，指画城中日恐迟。\r\n安得紫青磨镜石，与君闲处看荣衰。"
        },
        {
            "title": "圣真观刘真师院十韵",
            "content": "帘下严君卜，窗间少室峰。摄生门已尽，混迹世犹逢。\r\n山薮师王烈，簪缨友戴颙。鱼跳介象鲙，饭吐葛玄蜂。\r\n紫饱垂新椹，黄轻堕小松。尘埃金谷路，楼阁上阳钟。\r\n野耗鸢肩寄，仙书鸟爪封。支床龟纵老，取箭鹤何慵。\r\n别久曾牵念，闲来肯压重。尚余青竹在，试为剪成龙。"
        },
        {
            "title": "寄洪正师",
            "content": "寄蹇浑成迹，经年滞杜南。价轻犹有二，足刖已过三。\r\n鸡肋曹公忿，猪肝仲叔惭。会应谋避地，依约近禅庵。"
        },
        {
            "title": "大梁见乔诩",
            "content": "湘水春浮岸，淮灯夜满桥。六年悲梗断，两地各萍漂。\r\n刀笔依三事，篇章奏珥貂。迹卑甘汩没，名散称逍遥。\r\n好寺松为径，空江桂作桡。野香花伴落，缸暖酒和烧。\r\n晋沼寻游凤，秦冠竟叹鸮。骨凡鸡犬薄，魂断蕙兰招。\r\n怅望添燕琯，蹉跎厌鲁瓢。败桐方委爨，冤匣正冲霄。\r\n战代安釐国，封崇孝景朝。千年非有限，一醉解无聊。\r\n漏永灯花暗，炉红雪片销。久游家共远，相对鬓俱凋。\r\n运命从难合，光阴奈不饶。到头蓑笠契，两信钓鱼潮。"
        },
        {
            "title": "南园题（一",
            "content": "搏击路终迷，南园且灌畦。敢言逃俗态，自是乐幽栖。\r\n叶长春松阔，科圆早薤齐。雨沾虚槛冷，雪压远山低。\r\n竹好还成径，桃夭亦有蹊。小窗奔野马，闲瓮养醯鸡。\r\n水石心逾切，烟霄分已暌。病怜王猛畚，愚笑隗嚣泥。\r\n泽国潮平岸，江村柳覆堤。到头乘兴是，谁手好提携。"
        },
        {
            "title": "听琴",
            "content": "寒雨萧萧落井梧，夜深何处怨啼乌。\r\n不知一盏临邛酒，救得相如渴病无。"
        },
        {
            "title": "芳树",
            "content": "细萼慢逐风，暖香闲破鼻。青帝固有心，时时漏天意。\r\n去年高枝犹堕地，今年低枝已憔悴。吾所以见造化之权，\r\n变通之理，春夏作头，秋冬为尾，循环反覆无终已。\r\n人生长短同一轨，若使威可以制，力可以止，\r\n则秦皇不肯敛手下沙丘，孟贲不合低头入蒿里。\r\n伊人强猛犹如此，顾我劳生何足恃。但愿我开素袍，\r\n倾绿蚁，陶陶兀兀大醉于清宵白昼间，任他上是天，\r\n下是地。"
        },
        {
            "title": "空城雀",
            "content": "雀入官仓中，所食能损几。所恨往复频，官仓乃害尔。\r\n鱼网不在天，鸟网不张水。饮啄要自然，何必空城里。"
        },
        {
            "title": "江南行",
            "content": "江烟湿雨蛟绡软，漠漠小山眉黛浅。水国多愁又有情，\r\n夜槽压酒银船满。细丝摇柳凝晓空，吴王台榭春梦中。\r\n鸳鸯鸂鶒唤不起，平铺绿水眠东风。西陵路边月悄悄，\r\n油碧轻车苏小小。"
        },
        {
            "title": "巫山高",
            "content": "下压重泉上千仞，香云结梦西风紧。纵有精灵得往来，\r\n狖轭鼯轩亦颠陨。岚光双双雷隐隐，愁为衣裳恨为鬓。\r\n暮洒朝行何所之，江边日月情无尽。珠零冷露丹堕枫，\r\n细腰长脸愁满宫。人生对面犹异同，况在千岩万壑中。"
        },
        {
            "title": "牡丹",
            "content": "艳多烟重欲开难，红蕊当心一抹檀。公子醉归灯下见，\r\n美人朝插镜中看。当庭始觉春风贵，带雨方知国色寒。\r\n日晚更将何所似，太真无力凭阑干。"
        },
        {
            "title": "龙泉（一作丘）东下却寄孙员外",
            "content": "縠江东下几多程，每泊孤舟即有情。山色已随游子远，\r\n水纹犹认主人清。恩如海岳何时报，恨似烟花触处生。\r\n百尺风帆两行泪，不堪回首望峥嵘。"
        },
        {
            "title": "西川与蔡十九同别子超",
            "content": "相欢虽则不多时，相别那能不敛眉。蜀客赋高君解爱，\r\n楚宫腰细我还知。百年恩爱无终始，万里因缘有梦思。\r\n肠断门前旧行处，不堪全属五陵儿。"
        },
        {
            "title": "蟋蟀诗",
            "content": "顽飔毙芳，吹愁夕长。屑戍有动，歌离吊梦。\r\n如诉如言，绪引虚宽。周隙伺榻，繁咽夤缘。\r\n范睡蝉老，冠峨緌好。不冠不緌，尔奚以悲。\r\n蚊蚋有毒，食人肌肉。苍蝇多端，黑白偷安。\r\n尔也出处，物兮莫累。坏舍啼衰，虚堂泣曙。\r\n勿徇喧哗，鼠岂无牙。勿学萋菲，垣亦有耳。\r\n危条槁飞，抽恨咿咿。别帐缸冷，柔魂不定。\r\n美人在何，夜影流波。与子伫立，裴回思多。"
        },
        {
            "title": "送朗州张员外",
            "content": "圣朝纶阁最延才，须牧生民始入来。凤藻已期他日用，\r\n隼旟应是隔年回。旗飘岘首岚光重，酒奠湘江杜魄哀。\r\n肠断秦原二三月，好花全为使君开。"
        },
        {
            "title": "秋虫赋",
            "content": "物之小兮，迎网而毙；物之大兮，兼网而逝。网也者，\r\n绳其小而不绳其大。吾不知尔身之危兮，腹之馁兮，吁！"
        },
        {
            "title": "谩天岭",
            "content": "西去休言蜀道难，此中危峻已多端。\r\n到头未会苍苍色，争得禁他两度谩。"
        },
        {
            "title": "竹",
            "content": "篱外清阴接药阑，晓风交戛碧琅玕。\r\n子猷死后知音少，粉节霜筠谩岁寒。"
        },
        {
            "title": "小松",
            "content": "已有清阴逼座隅，爱声仙客肯过无。\r\n陵迁谷变须高节，莫向人间作大夫。"
        },
        {
            "title": "青山庙",
            "content": "市箫声咽迹崎岖，雪耻酬恩此丈夫。\r\n霸主两亡时亦异，不知魂魄更无归。"
        },
        {
            "title": "书淮阴侯传",
            "content": "寒灯挑尽见遗尘，试沥椒浆合有神。\r\n莫恨高皇不终始，灭秦谋项是何人？"
        },
        {
            "title": "鹭鸶",
            "content": "斜阳澹澹柳阴阴，风袅寒丝映水深。\r\n不要向人夸素白，也知常有羡鱼心。"
        },
        {
            "title": "王夷甫",
            "content": "把得闲书坐水滨，读来前事亦酸辛。\r\n莫言麈尾清谭柄，坏却淳风是此人。"
        },
        {
            "title": "帝幸蜀（乾符岁",
            "content": "马嵬山色翠依依，又见銮舆幸蜀归。\r\n泉下阿蛮应有语，这回休更怨杨妃。"
        },
        {
            "title": "望思台",
            "content": "芳草台边魂不归，野烟乔木弄残晖。\r\n可怜高祖清平业，留与闲人作是非。"
        },
        {
            "title": "韦公子",
            "content": "击柱狂歌惨别颜，百年人事梦魂间。\r\n李将军自嘉声在，不得封侯亦自闲。"
        },
        {
            "title": "韩信庙",
            "content": "剪项移秦势自雄，布衣还是负深功。\r\n寡妻稚女俱堪恨，却把余杯奠蒯通。"
        },
        {
            "title": "华清宫",
            "content": "楼殿层层佳气多，开元时节好笙歌。\r\n也知道德胜尧舜，争奈杨妃解笑何。"
        },
        {
            "title": "北固亭东望寄默师",
            "content": "高亭暮色中，往事更谁同？水谩矜天阔，山应到此穷。\r\n病怜京口酒，老怯海门风。唯有言堪解，何由见远公。"
        },
        {
            "title": "南康道中",
            "content": "弱冠负文翰，此中听鹿鸣。使君延上榻，时辈仰前程。\r\n丹桂竟多故，白云空有情。唯余路旁泪，沾洒向尘缨。"
        },
        {
            "title": "狄（一作秋）浦",
            "content": "晴川倚落晖，极目思依依。野色寒来浅，人家乱后稀。\r\n久贫身不达，多病意长违。还有渔舟在，时时梦里归。"
        },
        {
            "title": "病骢马",
            "content": "枥上病骢蹄褭褭，江边废宅路迢迢。自经梅雨长垂耳，\r\n乍食菰浆欲折腰。金络衔头光未灭，玉花毛色瘦来焦。\r\n曾听禁漏惊街鼓，惯踏康庄怕小桥。夜半雄声心尚壮，\r\n日中高卧尾还摇。龙媒落地天池远，何事牵牛在碧霄？"
        },
        {
            "title": "野花（一作罗邺诗）",
            "content": "万点红芳血色殷，为无名字对空山。多因戏蝶寻香住，\r\n少有行人辍棹攀。若在侯门看不足，为生江岸见如闲。\r\n结根必竟输桃李，长向春城紫陌间。"
        },
        {
            "title": "晚眺",
            "content": "凭古城边眺晚晴，远村高树转分明。天如镜面都来静，\r\n地似人心总不平。云向岭头闲不彻，水流溪里太忙生。\r\n谁人得及庄居老，免被荣枯宠辱惊。"
        },
        {
            "title": "简（一作荀）令生日",
            "content": "祥烟霭霭拂楼台，庆积玄元节后来。已向青阳标四序，\r\n便从嵩岳应三台。龟衔玉柄增年算，鹤舞琼筵献寿杯。\r\n自顾下儒何以祝，柱天功业济时才。"
        },
        {
            "title": "言",
            "content": "珪玷由来尚可磨，似簧终日复如何。成名成事皆因慎，\r\n亡国亡家只为多。须信祸胎生利口，莫将讥思逞悬河。\r\n猩猩鹦鹉无端解，长向人间被网罗。"
        },
        {
            "title": "东归别常修",
            "content": "六载辛勤九陌中，却寻归路五湖东。名惭桂苑一枝绿，\r\n鲙忆松江两箸红。浮世到头须适性，男儿何必尽成功。\r\n唯惭鲍叔深知我，他日蒲帆百尺风。"
        },
        {
            "title": "赠渔翁",
            "content": "叶艇悠扬鹤发垂，生涯空托一纶丝。是非不向眼前起，\r\n寒暑任从波上移。风漾长歌笼月里，梦和春雨昼眠时。\r\n逍遥此意谁人会，应有青山渌水知。"
        },
        {
            "title": "粉",
            "content": "每持纤白助君时，霜自无憀雪自疑。郎若姓何应解傅，\r\n女能窥宋不劳施。妆成丽色唯花妒，落尽啼痕只镜知。\r\n最好玉京仙署里，更和秋月照琼枝。"
        },
        {
            "title": "西京道中",
            "content": "半夜秋声触断蓬，百年身事算成空。祢生词赋抛江夏，\r\n汉祖精神忆沛中。未必他时能富贵，只应从此见穷通。\r\n边禽陇水休相笑，自有沧洲一棹风。"
        },
        {
            "title": "旅舍书怀寄所知二首",
            "content": "思量前事不堪寻，牢落余情满素琴。四海岂无腾跃路，\r\n一家长有别离心。道从汩没甘雌伏，迹恐因循更陆沈。\r\n寂寞谁应吊空馆，异乡时节独沾襟。\r\n簟卷两床琴瑟秋，暂凭前计奈相尤。尘飘马尾甘蓬转，\r\n酒忆江边有梦留。隋帝旧祠虽寂寞，楚妃清唱亦风流。\r\n可怜别恨无人见，独背残阳下寺楼。"
        },
        {
            "title": "东归别所知",
            "content": "芙蓉宫阙二妃坛，两处因依五岁寒。邹律有风吹不变，\r\n郄枝无分住应难。愁心似火还烧鬓，别泪非珠谩落盘。\r\n却羡淮南好鸡犬，也能终始逐刘安。"
        },
        {
            "title": "重九日广陵道中",
            "content": "秋山抱病何处登，前时韦曲今广陵。广陵大醉不解闷，\r\n韦曲旧游堪拊膺。佳节纵饶随分过，流年无奈得人憎。\r\n却驱羸马向前去，牢落路岐非所能。"
        },
        {
            "title": "下第寄张坤",
            "content": "谩费精神掉五侯，破琴孤剑是身仇。九衢双阙拟何去，\r\n玉垒铜梁空旧游。蝴蝶有情牵晚梦，杜鹃无赖伴春愁。\r\n思量不及张公子，经岁池江倚酒楼。"
        },
        {
            "title": "重过三衢哭孙员外",
            "content": "烂柯山下忍重到，双桧楼前日欲残。华屋未移春照灼，\r\n故侯何在泪汍澜。不唯济物工夫大，长忆容才尺度宽。\r\n一恸旁人莫相笑，知音衰尽路行难。"
        },
        {
            "title": "北邙山",
            "content": "一种山前路入秦，嵩山堪爱此伤神。魏明未死虚留意，\r\n庄叟虽生酌满巾。何必更寻无主骨，也知曾有弄权人。\r\n羡他缑岭吹箫客，闲访云头看俗尘。"
        },
        {
            "title": "丁亥岁作",
            "content": "病想医门渴望梅，十年心地仅成灰。早知世事长如此，\r\n自是孤寒不合来。谷畔气浓高蔽日，蛰边声暖乍闻雷。\r\n满城桃李君看取，一一还从旧处开。"
        },
        {
            "title": "送蕲州裴员外",
            "content": "六枝仙桂最先春，萧洒高辞九陌尘。两晋家声须有主，\r\n六朝文雅别无人。荣驱豹尾抛同辈，贵上螭头见近臣。\r\n蕲水苍生莫相羡，早看归去掌丝纶。"
        },
        {
            "title": "下第作",
            "content": "年年模样一般般，何似东归把钓竿。岩谷谩劳思雨露，\r\n彩云终是逐鹓鸾。尘迷魏阙身应老，水到吴门叶欲残。\r\n至竟穷途也须达，不能长与世人看。"
        },
        {
            "title": "送前南昌崔令替任映摄新城县",
            "content": "五年苛政甚虫螟，深喜夫君已戴星。大族不唯专礼乐，\r\n上才终是惜生灵。亦知单父琴犹在，莫厌东归酒未醒。\r\n二月春风何处好，亚夫营畔柳青青。"
        },
        {
            "title": "秋日有寄",
            "content": "丹青未合便回头，见尽人间事始休。只有百神朝宝镜，\r\n永无纤浪犯虚舟。曾临铁瓮虽分职，近得金陵亦偶游。\r\n东去西来人不会，上卿踪迹本玄洲。"
        },
        {
            "title": "寄无相禅师",
            "content": "老住西峰第几层，为师回首忆南能。有缘有相应非佛，\r\n无我无人始是僧。烂椹作袍名复利，铄金为讲爱兼憎。\r\n何如一衲尘埃外，日日香烟夜夜灯。"
        },
        {
            "title": "第五将军于余杭天柱宫（一作观）入道因题寄",
            "content": "交梨火枣味何如，闻说苕川已下车。瓦榼尚携京口酒，\r\n草堂应写颍阳书。亦知得意须乘鹤，未必忘机便钓鱼。\r\n却恐武皇还望祀，软轮征入问玄虚。"
        },
        {
            "title": "县斋秋晚酬友人朱瓒见寄",
            "content": "中和节后捧琼瑰，坐读行吟数月来。只叹雕龙方擅价，\r\n不知赪尾竟空回。千枝白露陶潜柳，百尺黄金郭隗台。\r\n惆怅报君无玉案，水天东望一裴回。"
        },
        {
            "title": "虚白堂前牡丹相传云太傅手植在钱塘",
            "content": "欲询往事奈无言，六十年来托此根。香暖几飘袁虎扇，\r\n格高长对孔融樽。曾忧世乱阴难合，且喜春残色上存。\r\n莫背阑干便相笑，与君俱受主人恩。"
        },
        {
            "title": "严陵滩",
            "content": "中都九鼎勤英髦，渔钓牛蓑且遁逃。\r\n世祖升遐夫子死，原陵不及钓台高。"
        },
        {
            "title": "贵游",
            "content": "馆陶园外雨初晴，绣毂香车入凤城。\r\n八尺家僮三尺箠，何知高祖要苍生。"
        },
        {
            "title": "京中正月七日立春",
            "content": "一二三四五六七，万木生芽是今日。\r\n远天归雁拂云飞，近水游鱼迸冰出。"
        },
        {
            "title": "柳",
            "content": "一簇青烟锁玉楼，半垂阑畔半垂沟。\r\n明年更有新条在，绕乱春风卒未休。"
        },
        {
            "title": "七夕",
            "content": "月帐星房次第开，两情惟恐曙光催。\r\n时人不用穿针待，没得心情送巧来。"
        },
        {
            "title": "书怀",
            "content": "钓船抛却异乡来，拟向何门用不才。\r\n日晚独登楼上望，马蹄车辙满尘埃。"
        },
        {
            "title": "感怀",
            "content": "石径松轩亦自由，谩随浮世逐飘流。驽骀路结前程恨，\r\n蟋蟀床生半夜秋。掩耳恶闻宫妾语，低颜须向路人羞。\r\n虽教小事相催逼，未到青云拟白头。"
        },
        {
            "title": "漂母冢",
            "content": "寂寂荒坟一水滨，芦洲绝岛自相亲。青娥已落淮边月，\r\n白骨甘为泉下尘。原上荻花飘素发，道傍菰叶碎罗巾。\r\n虽然寂寞千秋魄，犹是韩侯旧主人。"
        },
        {
            "title": "送",
            "content": "禹祠分首戴湾逢，健笔寻知达九重。圣主赐衣怜绝艺，\r\n侍臣摛藻许高踪。宁亲久别街西寺，待诏初离海上峰。\r\n一种苦心师得了，不须回首笑龙钟。"
        },
        {
            "title": "送张绾游钟陵",
            "content": "南忆龙沙两岸行，当时天下尚清平。醉眠野寺花方落，\r\n吟倚江楼月欲明。老去亦知难重到，乱来争肯不牵情。\r\n西山十二真人在，从此烦君语姓名。"
        },
        {
            "title": "息夫人庙",
            "content": "百雉摧残连野青，庙门犹见昔朝廷。一生虽抱楚王恨，\r\n千载终为息地灵。虫网翠环终缥缈，风吹宝瑟助微冥。\r\n玉颜浑似羞来客，依旧无言照画屏。"
        },
        {
            "title": "罗敷水",
            "content": "雉声角角野田春，试驻征车问水滨。\r\n数树枯桑虽不语，思量应合识秦人。"
        },
        {
            "title": "扇上画牡丹",
            "content": "为爱红芳满砌阶，教人扇上画将来。叶随彩笔参差长，\r\n花逐轻风次第开。闲挂几曾停蛱蝶，频摇不怕落莓苔。\r\n根生无地如仙桂，疑是姮娥月里栽。"
        },
        {
            "title": "湖上岁暮感怀有寄友人",
            "content": "雪天萤席几辛勤，同志当时四五人。兰版地寒俱受露，\r\n桂堂风恶独伤春。音书久绝应埋玉，编简难言竟委尘。\r\n唯有广都庞令在，白头樽酒忆交亲。"
        },
        {
            "title": "江都",
            "content": "淮王高宴动江都，曾忆狂生亦坐隅。九里楼台牵翡翠，\r\n两行鸳鹭踏真珠。歌听丽句秦云咽，诗转新题蜀锦铺。\r\n惆怅晋阳星拆后，世间兵革地荒芜。"
        },
        {
            "title": "钱唐见芮逢",
            "content": "蔡伦池北雁峰前，罹乱相兼十九年。所喜故人犹会面，\r\n不堪良牧已重泉。醉思把箸欹歌席，狂忆判身入酒船。\r\n今日与君赢得在，戴家湾里两皤然。"
        },
        {
            "title": "江南寄所知周仆射",
            "content": "曾陪公子醉西园，岘首碑前事懒言。世乱共嗟王粲老，\r\n时危俱受信陵恩。潮怜把醆吟江徼，雨忆凭阑望海门。\r\n飞盖寂寥清宴罢，不知簪履更谁存？"
        },
        {
            "title": "江亭别裴饶",
            "content": "行杯且待怨歌终，多病怜君事事同。衰鬓别来光景里，\r\n故乡归去乱罹中。乾坤垫裂三分在，井邑摧残一半空。\r\n日晚长亭问西使，不堪车马尚萍蓬。"
        },
        {
            "title": "送程尊师东游有寄",
            "content": "华盖峰前拟卜耕，主人无奈又闲行。且凭鹤驾寻沧海，\r\n又恐犀轩过赤城。绛简便应朝右弼，紫旄兼合见东卿。\r\n劝君莫忘归时节，芝似萤光处处生。"
        },
        {
            "title": "定远楼",
            "content": "前年上将定妖氛，曾筑岩城驻大军。近日关防虽弛柝，\r\n旧时栏槛尚侵云。蛮兵绩盛人皆伏，坐石名高世共闻。\r\n唯恐乱来良吏少，不知谁解叙功勋。"
        },
        {
            "title": "寄程尊师",
            "content": "鹤信虽然到五湖，烟波迢递路崎岖。玉书分薄花生眼，\r\n金鼎功迟雪满须。三秀紫芝劳梦寐，一番红槿恨朝晡。\r\n未知朽败凡间骨，中授先生指教无。"
        },
        {
            "title": "送光禄崔卿赴阙",
            "content": "一年极目望西辕，此日殷勤圣主恩。上国已留虞寄命，\r\n中朝应听范汪言。官从府幕归卿寺，路向干戈见禁门。\r\n鹓侣寂寥曹署冷，更堪呜咽问田园。"
        },
        {
            "title": "秦望山僧院",
            "content": "巉巉危岫倚沧洲，闻说秦皇亦此游。霸主卷衣才二世，\r\n老僧传锡已千秋。阴崖水赖松梢直，藓壁苔侵画像愁。\r\n各是病来俱未了，莫将烦恼问汤休。"
        },
        {
            "title": "寄前宣州窦常侍",
            "content": "往年西谒谢玄晖，樽酒留欢醉始归。曲槛柳浓莺未老，\r\n小园花暖蝶初飞。喷香瑞兽金三尺，舞雪佳人玉一围。\r\n今日乱罹寻不得，满蓑风雨钓鱼矶。"
        },
        {
            "title": "送丁明府赴紫溪（一作唐山）任",
            "content": "金徽玉轸肯躇蹰，偶滞良途半月余。楼上酒阑梅拆后，\r\n马前山好雪晴初。栾公社在怜乡树，潘令花繁贺版舆。\r\n县谱莫辞留旧本，异时量度更何如。"
        },
        {
            "title": "寄杨秘书",
            "content": "萧萧檐雪打窗声，因忆江东阮步兵。两信海潮书不达，\r\n数峰稽岭眼长明。梅繁几处垂鞭看，酒好何人倚槛倾？\r\n会待与君开秫瓮，满船般载镜中行。"
        },
        {
            "title": "寄崔庆孙",
            "content": "故人何处又留连，月冷风高镜水边。文阵解围才昨日，\r\n醉乡分袂已三年。交情澹泊应长在，俗态流离且勉旃。\r\n还拟山阴一乘兴，雪寒难得渡江船。"
        },
        {
            "title": "贵池晓望",
            "content": "稂莠参天剪未平，且乘孤棹且行行。计疏狡兔无三窟，\r\n羁甚宾鸿欲一生。合眼亦知非本意，伤心其奈是多情。\r\n前溪好泊谁为主，昨夜沙禽占月明。"
        },
        {
            "title": "送程尊师之晋陵",
            "content": "栋间云出认行轩，郊外阴阴夏木繁。高道乍为张翰侣，\r\n使君兼是世龙孙。溪含句曲清连底，酒贳余杭渌满樽。\r\n莫见时危便乘兴，人来何处不桃源。"
        },
        {
            "title": "送裴饶归会稽",
            "content": "金庭路指剡川隈，珍重良朋自此来。两鬓不堪悲岁月，\r\n一卮犹得话尘埃。家通曩分心空在，世逼横流眼未开。\r\n笑杀山阴雪中客，等闲乘兴又须回。"
        },
        {
            "title": "酬章处士见寄",
            "content": "中原甲马未曾安，今日逢君事万端。乱后几回乡梦隔，\r\n别来何处路行难。霜鳞共落三门浪，雪鬓同归七里滩。\r\n何必新诗更相戏，小楼吟罢暮天寒。"
        },
        {
            "title": "吴门晚泊寄句曲道友",
            "content": "采香径在人不留，采香径下停叶舟。桃花李花斗红白，\r\n山鸟水鸟自献酬。十万梅鋗空寸土，三分孙策竟荒丘。\r\n未知到了关身否，笑杀雷平许远游。"
        },
        {
            "title": "忆九华",
            "content": "九华巉崒荫柴扉，长忆前时此息机。黄菊倚风村酒熟，\r\n绿蒲低雨钓鱼归。干戈已是三年别，尘土那堪万事违。\r\n回首佳期恨多少，夜阑霜露又沾衣。"
        },
        {
            "title": "奉使宛陵别二三从事",
            "content": "梁王雪里有深知，偶别家乡隔路岐。官品共传胜曩日，\r\n酒杯争肯忍当时。豫章地暖矜千尺，越峤天寒愧一枝。\r\n还有钓鱼蓑笠在，不堪风雨失归期。"
        },
        {
            "title": "官池秋夕",
            "content": "池边月影闲婆娑，池上醉来成短歌。芙渠抵死怨珠露，\r\n蟋蟀苦口嫌金波。往事向人言不得，旧游临老恨空多。\r\n松醪作酒兰为棹，十载烟尘奈尔何。"
        },
        {
            "title": "金陵思古",
            "content": "杜秋在时花解言，杜秋死后花更繁。柔姿曼态葬何处，\r\n天红腻白愁荒原。高洞紫箫吹梦想，小窗残雨湿精魂。\r\n绮筵金缕无消息，一阵征帆过海门。"
        },
        {
            "title": "村桥",
            "content": "村桥酒旆月明楼，偶逐渔舟系叶舟。莫学鲁人疑海鸟，\r\n须知庄叟恶牺牛。心寒已分灰无焰，事往曾将水共流。\r\n除却思量太平在，肯抛疏散换公侯。"
        },
        {
            "title": "送王使君赴苏台",
            "content": "东南一望可长吁，犹忆王孙领虎符。两地干戈连越绝，\r\n数年麋鹿卧姑苏。疲甿赋重全家尽，旧族兵侵太半无。\r\n料得伍员兼旅寓，不妨招取好揶揄。"
        },
        {
            "title": "送顾云下第",
            "content": "行行杯酒莫辞频，怨叹劳歌两未伸。汉帝后宫犹识字，\r\n楚王前殿更无人。年深旅舍衣裳敝，潮打村田活计贫。\r\n百岁都来多几日，不堪相别又伤春。"
        },
        {
            "title": "送刘校书之新安寄吴常侍",
            "content": "野云如火照行尘，会绩溪边去问津。才子省衔非幕客，\r\n楚君科第是同人。狂思下国千场醉，病负东堂两度春。\r\n他日酒筵应见问，鹿裘渔艇隔朱轮。"
        },
        {
            "title": "帘二首",
            "content": "叠影重纹映画堂，玉钩银烛共荧煌。\r\n会应得见神仙在，休下真珠十二行。\r\n翡翠佳名世共稀，玉堂高下巧相宜。\r\n殷勤为嘱纤纤手，卷上银钩莫放垂。"
        },
        {
            "title": "献尚父大王",
            "content": "数年铁甲定东瓯，夜渡江山瞻斗牛。\r\n今日朱方平殄后，虎符龙节十三州。"
        },
        {
            "title": "董仲舒",
            "content": "灾变儒生不合闻，谩将刀笔指乾坤。\r\n偶然留得阴阳术，闭却南门又北门。"
        },
        {
            "title": "偶题（一题作嘲钟陵妓云英）",
            "content": "钟陵醉别十余春，重见云英掌上身。\r\n我未成名君未嫁，可能俱是不如人。"
        },
        {
            "title": "寄京阙陆郎中昆仲",
            "content": "柏台兰署四周旋，宾榻何妨雁影连。才见玳簪欹细柳，\r\n便知油幕胜红莲。家从入洛声名大，迹为依刘事分偏。\r\n争奈乱罹人渐少，麦城新赋许谁传。"
        },
        {
            "title": "甘露寺看雪上周相公（一本题上有润州二字）",
            "content": "筛寒洒白乱溟濛，祷请功兼造化功。光薄乍迷京口月，\r\n影交初转海门风。细黏谢客衣裾上，轻堕梁王酒醆中。\r\n一种为祥君看取，半禳灾沴半年丰。"
        },
        {
            "title": "台城",
            "content": "晚云阴映下空城，六代累累夕照明。玉井已干龙不起，\r\n金瓯虽破虎曾争。亦知霸世才难得，却是蒙尘事最平。\r\n深谷作陵山作海，茂弘流辈莫伤情。"
        },
        {
            "title": "故都",
            "content": "江南江北两风流，一作迷津一拜侯。\r\n至竟不如隋炀帝，破家犹得到扬州。"
        },
        {
            "title": "登宛陵条风楼寄窦常侍",
            "content": "乱罹时节懒登临，试借条风半日吟。只有远山含暖律，\r\n不知高阁动归心。溪喧晚棹千声浪，云护寒郊数丈阴。\r\n自笑疏慵似麋鹿，也教台上费黄金。"
        },
        {
            "title": "题润州妙善前石羊（《传》云：吴主孙权与蜀",
            "content": "紫髯桑盖此沈吟，很石犹存事可寻。汉鼎未安聊把手，\r\n楚醪虽满肯同心。英雄已往时难问，苔藓何知日渐深。\r\n还有市鄽沽酒客，雀喧鸠聚话蹄涔。"
        },
        {
            "title": "中元甲子以辛丑驾幸蜀四首",
            "content": "子仪不起浑瑊亡，西幸谁人从武皇？四海为家虽未远，\r\n九州多事竟难防。已闻旰食思真将，会待畋游致假王。\r\n应感两朝巡狩迹，绿槐端正驿荒凉。\r\n爪牙柱石两俱销，一点渝尘九土摇。敢恨甲兵为弃物，\r\n所嗟流品误清朝。几时睿算歼张角，何处愚人戴隗嚣？\r\n跪望嵕山重启告，可能余烈不胜妖。\r\n邪气奔屯瑞气移，清平过尽到艰危。纵饶犬彘迷常理，\r\n不奈豺狼幸此时。九庙有灵思李令，三川悲忆恨张仪。\r\n可怜一曲还京乐，重对红蕉教蜀儿。\r\n白丁攘臂犯长安，翠辇苍黄路屈盘。丹凤有情尘外远，\r\n玉龙无迹渡头寒。静怜贵族谋身易，危惜文皇创业难。\r\n不将不侯何计是，钓鱼船上泪阑干。"
        },
        {
            "title": "冬暮寄裴郎中",
            "content": "晓发星星入镜宜，早年容易近年悲。敢言得事时将晚，\r\n只恐酬恩日渐迟。南国倾心应望速，东堂开口欲从谁？\r\n仙郎旧有黄金约，沥胆隳肝更祷祈。"
        },
        {
            "title": "送宣武徐巡官",
            "content": "傲睨公卿二十年，东来西去只悠然。白知关畔元非马，\r\n玄觉壶中别有天。汉帝诏衔应异日，梁王风雪是初筵。\r\n临行不惜刀圭便，愁杀长安买笑钱。"
        },
        {
            "title": "甘露寺火后",
            "content": "六朝胜事已尘埃，犹有闲人怅望来。只道鬼神能护物，\r\n不知龙象自成灰。犀惭水府浑非怪，燕说吴宫未是灾。\r\n还识平泉故侯否，一生踪迹比楼台。"
        },
        {
            "title": "莲塘驿",
            "content": "莲塘馆东初日明，莲塘馆西行人行。隔林啼鸟似相应，\r\n当路好花疑有情。一梦不须追往事，数杯犹可慰劳生。\r\n莫言来去只如此，君看鬓边霜几茎。"
        },
        {
            "title": "酬寄右司李员外",
            "content": "当年忆见桂枝春，自此清途未四旬。左省望高推健笔，\r\n右曹官重得名人。闲摛丽藻嫌秋兴，静猎遗编笑过秦。\r\n犹把随和向泥滓，应怜疏散任天真。"
        },
        {
            "title": "送霅川郑员外",
            "content": "明时塞诏列分麾，东拥朱轮出帝畿。铜虎贵提天子印，\r\n银鱼荣傍老莱衣。歌听茗坞春山暖，诗咏蘋洲暮鸟飞。\r\n知有掖垣南步在，可能须待政成归。"
        },
        {
            "title": "送溪州使君",
            "content": "兵寇伤残国力衰，就中南土藉良医。凤衔泥诏辞丹阙，\r\n雕倚霜风上画旗。官职不须轻远地，生灵只是计临时。\r\n灞桥酒醆黔巫月，从此江心两所思。"
        },
        {
            "title": "归梦",
            "content": "陆海波涛渐渐深，一回归梦抵千金。路傍草色休多事，\r\n墙外莺声肯有心。日晚向隅悲断梗，夜阑浇酒哭知音。\r\n贪财败阵谁相悉，鲍叔如今不可寻。"
        },
        {
            "title": "寄池州郑员外",
            "content": "兽绕朱轮酒满船，郡城萧洒贵池边。衣同莱子曾分笔，\r\n扇似袁宏别有天。九点好山楼上客，两行高柳雨中烟。\r\n陵阳百姓将何福，社舞村歌又一年。"
        },
        {
            "title": "春日登上元石头故城",
            "content": "万里伤心极目春，东南王气只逡巡。野花相笑落满地，\r\n山鸟自惊啼傍人。谩道城池须险阻，可知豪杰亦埃尘。\r\n太平寺主惟轻薄，却把三公与贼臣。"
        },
        {
            "title": "咏史",
            "content": "蠹简遗编试一寻，寂寥前事似如今。徐陵笔砚珊瑚架，\r\n赵胜宾朋玳瑁簪。未必片言资国计，只应邪说动人心。\r\n九原郝泚何由起，虚误西蕃八尺金。"
        },
        {
            "title": "裴庶子除太仆卿因贺",
            "content": "楚珪班序未为轻，莫惜良途副圣明。宫省旧推皇甫谧，\r\n寺曹今得夏侯婴。秩随科第临时贵，官逐簪裾到处清。\r\n应笑马安虚巧宦，四回迁转始为卿。"
        },
        {
            "title": "寄乔逸人",
            "content": "南经湘浦北扬州，别后风帆几度游。春酒谁家禁烂漫，\r\n野花何处最淹留。欲凭尺素边鸿懒，未定雕梁海燕愁。\r\n长短此行须入手，更饶君占一年秋。"
        },
        {
            "title": "送姚安之赴任秋浦",
            "content": "官罢春坊地象雷，片帆高指贵池开。五侯水暖鱼鳞去，\r\n九子山晴雁叙来。江夏黄童徒逞辩，广都庞令恐非才。\r\n到头称意须年少，赢得时光向酒杯。"
        },
        {
            "title": "霅溪晚泊寄裴庶子",
            "content": "溪风如扇雨如丝，闲步闲吟柳恽诗。杯酒疏狂非曩日，\r\n野花狼藉似当时。道穷谩有依刘感，才急应无借寇期。\r\n满眼云山莫相笑，与君俱是受深知。"
        },
        {
            "title": "寄韦赡",
            "content": "石城蓑笠阻心期，落尽山花有所思。羸马二年蓬转后，\r\n故人何处月明时？风催晓雁看看别，雨胁秋蝇渐渐痴。\r\n禅智阑干市桥酒，纵然相见只相悲。"
        },
        {
            "title": "塞外",
            "content": "塞外偷儿塞内兵，圣君宵旰望升平。碧幢未作朝廷计，\r\n白梃犹驱妇女行。可使御戎无上策，只应忧国是虚声。\r\n汉王第宅秦田土，今日将军已自荣。"
        },
        {
            "title": "寄徐济进士（一本题下无进士二字）",
            "content": "往年疏懒共江湖，月满花香记得无。霜压楚莲秋后折，\r\n雨催蛮酒夜深酤。红尘偶别迷前事，丹桂相倾愧后徒。\r\n出得函关抽得手，从来不及阮元瑜。"
        },
        {
            "title": "寄黔中王从事",
            "content": "故人刀笔事军书，南转黔江半月余。别后乡关情几许，\r\n近来诗酒兴何如？贪将醉袖矜莺谷，不把瑶缄附鲤鱼。\r\n今日举觞君莫问，生涯牢落鬓萧疏。"
        },
        {
            "title": "升平公主旧第",
            "content": "乘凤仙人降此时，玉篇才罢到文词。两轮水磑光明照，\r\n百尺鲛绡换好诗。带砺山河今尽在，风流樽俎见无期。\r\n坛场客散香街暝，惆怅齐竽取次吹。"
        },
        {
            "title": "经耒阳杜工部墓",
            "content": "紫菊馨香覆楚醪，奠君江畔雨萧骚。旅魂自是才相累，\r\n闲骨何妨冢更高。騄骥丧来空蹇蹶，芝兰衰后长蓬蒿。\r\n屈原宋玉邻君处，几驾青螭缓郁陶。"
        },
        {
            "title": "听琵琶",
            "content": "香筵酒散思朝散，偶向梧桐暗处闻。\r\n大底曲中皆有恨，满楼人自不知君。"
        },
        {
            "title": "莺声",
            "content": "井上梧桐暗，花间雾露晞。一枝晴复暖，百啭是兼非。\r\n金屋梦初觉，玉关人未归。不堪闲日听，因尔又沾衣。"
        },
        {
            "title": "江夏酬高崇节",
            "content": "腊雪都堂试，春风汴水行。十年虽抱疾，何处不无情？\r\n群盗正当路，此游应隔生。劳君问流落，山下已躬耕。"
        },
        {
            "title": "遣兴",
            "content": "青云路不通，归计奈长蒙。老恐医方误，穷忧酒醆空。\r\n何堪罹乱后，更入是非中。长短遭讥笑，回头避钓翁。"
        },
        {
            "title": "赠无相禅师",
            "content": "人人尽道事空王，心里忙于市井忙。\r\n惟有马当山上客，死门生路两相忘。"
        },
        {
            "title": "题袁溪张逸人所居",
            "content": "蒲梢猎猎燕差差，数里溪光日落时。芳树文君机上锦，\r\n远山孙寿镜中眉。鸡窗夜静开书卷，鱼槛春深展钓丝。\r\n若使浮名拘绊得，世间何处有男儿。"
        },
        {
            "title": "宿纪南驿",
            "content": "策蹇南游忆楚朝，阴风淅淅树萧萧。\r\n不知无忌奸邪骨，又作何山野葛苗。"
        },
        {
            "title": "野狐泉",
            "content": "潏潏寒光溅路尘，相传妖物此潜身。\r\n又应改换皮毛后，何处人间作好人。"
        },
        {
            "title": "钱塘府亭",
            "content": "新恩别启馆娃宫，还拜吴王向此中。九牧土田周制在，\r\n两藩茅社汉仪同。春生旧苑芳洲雨，香入高台小径风。\r\n更有宠光人未见，问安调膳尽三公？"
        },
        {
            "title": "春日投钱塘元帅尚父二首",
            "content": "正忧衰老辱金台，敢望昭王顾问来。门外旌旗屯虎豹，\r\n壁闲章句动风雷。三都节已联翩降，两地花应次第开。\r\n若比紫髯分鼎足，未闻余力有琼瑰。\r\n征东幕府十三州，敢望非才忝上游。官秩已叨吴品职，\r\n姓名兼显鲁春秋。盐车顾后声方重，火井窥来焰始浮。\r\n一句黄河千载事，麦城王粲谩登楼。"
        },
        {
            "title": "除夜寄张达",
            "content": "梅花已著眼，竹叶况粘唇。只此留残岁，那堪忆故人。\r\n乱罹书不远，衰病日相亲。江浦思归意，明朝又一春。"
        },
        {
            "title": "陕西晚思",
            "content": "长途已自穷，此去更西东。树色荣衰里，人心往返中。\r\n别情流水急，归梦故山空。莫忘交游分，从来事一同。"
        },
        {
            "title": "燕",
            "content": "不必嫌漂露，何妨养羽毛。汉妃金屋远，卢女杏梁高。\r\n野迥双飞急，烟晴对语劳。犹胜黄雀在，栖息是蓬蒿。"
        },
        {
            "title": "轻飙",
            "content": "轻飙掠晚莎，秋物惨关河。战垒平时少，斋坛上处多。\r\n楚虽屈子重，汉亦忆廉颇。不及云台议，空山老薜萝。"
        },
        {
            "title": "寄酬邺王罗令公五首（一本前三首题作感德叙",
            "content": "营室东回荫斥丘，少年承袭拥青油。\r\n坐调金鼎尊明主，横把雕戈拜列侯。\r\n书札二王争巧拙，篇章七子避风流。\r\n西园旧迹今应在，衰老无因奉胜游。\r\n脉散源分历几朝，纵然官宦只卑僚。\r\n正忧末派沦沧海，忽见高枝拂绛霄。\r\n十万貔貅趋玉帐，三千宾客珥金貂。\r\n良时难得吾宗少，应念寒门更寂寥。\r\n敢将衰弱附强宗，细算还缘血脉同。\r\n湘浦烟波无旧迹，邺都兰菊有遗风。\r\n每怜罹乱书犹达，所恨云泥路不通。\r\n珍重珠玑兼绣段，草玄堂下寄扬雄。\r\n水云开霁立高亭，依约黎阳对福星。\r\n只见篇章矜镂管，不知勋业柱青冥。\r\n早缘入梦金方砺，晚为传家鼎始铭。\r\n鹤发四垂烟阁远，此生何处拜仪形。\r\n锦笈朱囊连复连，紫鸾飞下浙江边。\r\n绡从海室夺烟雾，乐奏帝宫胜管弦。\r\n长笑应刘悲显达，每嫌伊霍少诗篇。\r\n戴湾老圃根基薄，虚费工夫八十年。"
        },
        {
            "title": "春居",
            "content": "春风百卉摇，旧国路迢迢。偶病成疏散，因贫得寂寥。\r\n倚帘高柳弱，乘露小桃夭。春色常无处，村醪更一瓢。"
        },
        {
            "title": "夜泊义兴戏呈邑宰",
            "content": "溪畔维舟问戴星，此中三害有图经。\r\n长桥可避南山远，却恐难防是最灵。"
        },
        {
            "title": "蝶",
            "content": "汉王刀笔精，写尔逼天生。舞巧何妨急，飞高所恨轻。\r\n野田黄雀虑，山馆主人情。此物那堪作，庄周梦不成。"
        },
        {
            "title": "早秋宿叶堕所居",
            "content": "池荷叶正圆，长历报时殚。旷野云蒸热，空庭雨始寒。\r\n蝇蚊犹得志，簟席若为安。浮世知谁是，劳歌共一欢。"
        },
        {
            "title": "萤",
            "content": "空庭夜未央，点点度西墙。抱影何微细，乘时忽发扬。\r\n不思因腐草，便拟倚孤光。若道能通照，车公业肯长。"
        },
        {
            "title": "宿彭蠡馆",
            "content": "孤馆少行旅，解鞍增别愁。远山矜薄暮，高柳怯清秋。\r\n病里见时态，醉中思旧游。所怀今已矣，何必恨东流！"
        },
        {
            "title": "寄征士魏员外",
            "content": "家遁苏门节，清贫粉署官。不矜朝命重，只恨路行难。\r\n窗晓鸡谭倦，庭秋蝶梦阑。羡君归未得，还有钓鱼竿。"
        },
        {
            "title": "秋夕对月",
            "content": "夜月色可掬，倚楼聊解颜。未能分寇盗，徒欲满关山。\r\n背冷金蟾滑，毛寒玉兔顽。姮娥谩偷药，长寡老中闲。"
        },
        {
            "title": "倚棹",
            "content": "倚棹听邻笛，沾衣认酒垆。自缘悲巨室，谁复为穷途。\r\n树解将军梦，城遗御史乌。直应齐始了，倾酌向寒芜。"
        },
        {
            "title": "灵山寺",
            "content": "晚景聊摅抱，凭栏几荡魂。槛虚从四面，江阔奈孤根。\r\n幽径薜萝色，小山苔藓痕。欲依师问道，何处系心猿？"
        },
        {
            "title": "姑苏真娘墓（墓地虎丘西寺内）",
            "content": "春草荒坟墓，萋萋向虎丘。死犹嫌寂寞，生肯不风流。\r\n皎镜山泉冷，轻裾海雾秋。还应伴西子，香径夜深游。"
        },
        {
            "title": "升仙（一作迁）桥",
            "content": "危梁枕路岐，驻马问前时。价自友朋得，名因妇女知。\r\n直须论运命，不得逞文词。执戟君乡里，荣华竟若为。"
        },
        {
            "title": "秋晚",
            "content": "宰邑惭良术，为文愧壮图。纵饶长委命，争奈渐非夫。\r\n杯酒有时有，乱罹无处无。金庭在何域，回首一踟蹰。"
        },
        {
            "title": "关亭春望",
            "content": "关畔春云拂马头，马前春事共悠悠。风摇岸柳长条困，\r\n露裛山花小朵愁。信越功名高似狗，裴王气力大于牛。\r\n未知至竟将何用，渭水泾川一向流。"
        },
        {
            "title": "雪中怀友人",
            "content": "腊酒复腊雪，故人今越乡。所思谁把盏，端坐恨无航。\r\n兔苑旧游尽，龟台仙路长。未知邹孟子，何以奉梁王。"
        },
        {
            "title": "仿（一作效）玉台体",
            "content": "青楼枕路隅，壁甃复椒涂。晚梦通帘柙，春寒逼酒垆。\r\n解吟怜芍药，难见恨菖蒲。试问年多少，邻姬亦姓胡。"
        },
        {
            "title": "绝境",
            "content": "绝境非身事，流年但物华。水梳苔发直，风引蕙心斜。\r\n凡客从题凤，肤音未胜蛙。小船兼有桨，始与问渔家。"
        },
        {
            "title": "杜处士新居",
            "content": "翠敛王孙草，荒诛宋玉茅。寇余无故物，时薄少深交。\r\n迸笋穿行径，饥雏出坏巢。小园吾亦有，多病近来抛。"
        },
        {
            "title": "大梁从事居汜水（一题作赠卢从事）",
            "content": "前年帝里望行尘，记得仙家第四人。泉暖旧谙龙偃息，\r\n露寒初见鹤精神。歌声上榻梁园晚，梦绕残钟汜水春。\r\n知有箧中编集在，只应从此是经纶。"
        },
        {
            "title": "经故友所居（一题上有琼华观三字）",
            "content": "槐花漠漠向人黄，此地追游迹已荒。清论不知庄叟达，\r\n死交空叹赵岐忙。病来未忍言闲事，老去唯知觅醉乡。\r\n日暮街东策羸马，一声横笛似山阳。"
        },
        {
            "title": "送梅处士归宁国",
            "content": "十五年前即别君，别时天下未纷纭。乱罹且喜身俱在，\r\n存没那堪耳更闻。良会谩劳悲曩迹，旧交谁去吊荒坟？\r\n殷勤为谢逃名客，想望千秋岭上云。"
        },
        {
            "title": "病中上钱尚父",
            "content": "左脚方行右臂挛，每惭名迹污宾筵。纵饶吴土容衰病，\r\n争奈燕台费料钱。藜杖已干难更把，竹舆虽在不堪悬。\r\n深恩重德无言处，回首浮生泪泫然。"
        },
        {
            "title": "魏博罗令公附卷有回",
            "content": "寒门虽得在诸宗，栖北巢南恨不同。马上固惭消髀肉，\r\n幄中由羡愈头风。蹉跎岁月心仍切，迢递江山梦未通。\r\n深荷吾宗有知己，好将刀笔为英雄。"
        },
        {
            "title": "中秋夜不见月",
            "content": "阴云薄暮上空虚，此夕清光已破除。\r\n只恐异时开霁后，玉轮依旧养蟾蜍。"
        },
        {
            "title": "寄处默师",
            "content": "甘露卷帘看雨脚，樟亭倚柱望潮头。十年顾我醉中过，\r\n两地与师方外游。久隔兵戈常寄梦，近无书信更堪忧。\r\n香炉烟霭虎溪月，终棹铁船寻惠休。"
        },
        {
            "title": "九江早秋",
            "content": "雨过晚凉生，楼中枕簟清。海风吹乱木，岩磬落孤城。\r\n百岁几多日，四蹄无限程。西邻莫高唱，俱是别离情。"
        },
        {
            "title": "伤华发",
            "content": "旧国迢迢远，清秋种种新。已衰曾轸虑，初见忽沾巾。\r\n日薄梳兼懒，根危镊恐频。青铜不自见，只拟老他人。"
        },
        {
            "title": "秋寄张坤",
            "content": "庭树已黄落，闭门俱寂寥。未知栖托处，空羡圣明朝。\r\n酒醒乡心阔，云晴客思遥。吾徒自多感，颜子只箪瓢。"
        },
        {
            "title": "旅梦",
            "content": "旅梦思迁次，穷愁有叹嗟。子鹅京口远，粳米会稽赊。\r\n漏涩才成滴，灯寒不作花。出门聊一望，蟾桂向人斜。"
        },
        {
            "title": "岁除夜",
            "content": "官历行将尽，村醪强自倾。厌寒思暖律，畏老惜残更。\r\n岁月已如此，寇戎犹未平。儿童不谙事，歌吹待天明。"
        },
        {
            "title": "期徐道者不至",
            "content": "辽鹤虚空语，冥鸿未易亲。偶然来即是，必拟见无因。\r\n霜霰穷冬令，杯盘旅舍贫。只应蓟子训，醉后懒分身。"
        },
        {
            "title": "红叶",
            "content": "不奈荒城畔，那堪晚照中。野晴霜浥绿，山冷雨催红。\r\n游子灞陵道，美人长信宫。等闲居岁暮，摇落意无穷。"
        },
        {
            "title": "投寄韦右丞",
            "content": "赤壁征文聘，中台拜郄诜。官资参令仆，曹署辖星辰。\r\n幞被从谁起，持纲自此新。举朝明典教，封纳诏书频。\r\n禁树曾摛藻，台乌旧避尘。便应酬倚注，何处话穷鳞。"
        },
        {
            "title": "钱",
            "content": "志士不敢道，贮之成祸胎。小人无事艺，假尔作梯媒。\r\n解释愁肠结，能分睡眼开。朱门狼虎性，一半逐君回。"
        },
        {
            "title": "封禅寺居",
            "content": "盛礼何由睹，嘉名偶寄居。周南太史泪，蛮徼长卿书。\r\n砌竹摇风直，庭花泣露疏。谁能赋秋兴，千里隔吾庐。"
        },
        {
            "title": "商於驿与于蕴玉话别",
            "content": "南朝徐庾流，洛下忆同游。酒采闲坊菊，山登远寺楼。\r\n相思劳寄梦，偶别已经秋。还被青青桂，催君不自由。"
        },
        {
            "title": "寄金吾李荪常侍",
            "content": "西班掌禁兵，兰锜最分明。晓色严天仗，春寒避火城。\r\n安危虽已任，韬略即嘉声。请问何功德，壶关寇始平。"
        },
        {
            "title": "寄袁皓侍郎",
            "content": "东台失路岐，荣辱事堪悲。我寝牛衣敝，君居豸角危。\r\n风尘惭上品，才业愧明时。千里芙蓉幕，何由话所思。"
        },
        {
            "title": "寄侯博士",
            "content": "规谏扬雄赋，邅回贾谊官。久贫还往少，孤立转迁难。\r\n清镜流年急，高槐旅舍寒。侏儒亦何有，饱食向长安。"
        },
        {
            "title": "秋日富春江行",
            "content": "远岸平如剪，澄江静似铺。紫鳞仙客驭，金颗李衡奴。\r\n冷叠群山阔，清涵万象殊。严陵亦高见，归卧是良图。"
        },
        {
            "title": "残花（一作杨发诗）",
            "content": "已叹良时晚，仍悲别酒催。暖芳随日薄，轻片逐风回。\r\n黛敛愁歌扇，妆残泣镜台。繁阴莫矜衒，终是共尘埃。"
        },
        {
            "title": "乱后逢友人",
            "content": "沧海去未得，倚舟聊问津。生灵寇盗尽，方镇改更贫。\r\n梦里旧行处，眼前新贵人。从来事如此，君莫独沾巾。"
        },
        {
            "title": "秋日怀贾随进士",
            "content": "边寇日骚动，故人音信稀。长缨惭贾谊，孤愤忆韩非。\r\n晓匣鱼肠冷，春园鸭掌肥。知君安未得，聊且示忘机。"
        },
        {
            "title": "寒食日早出城东",
            "content": "青门欲曙天，车马已喧阗。禁柳疏风雨，墙花拆露鲜。\r\n向谁夸丽景，只是叹流年。不得高飞便，回头望纸鸢。"
        },
        {
            "title": "苏小小墓",
            "content": "魂兮檇李城，犹未有人耕。好月当年事，残花触处情。\r\n向谁曾艳冶，随分得声名。应侍吴王宴，兰桡暗送迎。"
        },
        {
            "title": "旧游",
            "content": "良时不复再，渐老更难言。远水犹经眼，高楼似断魂。\r\n依依宋玉宅，历历长卿村。今日空江畔，相于只酒樽。"
        },
        {
            "title": "台城",
            "content": "水国春常在，台城夜未寒。丽华承宠渥，江令捧杯盘。\r\n宴罢明堂烂，诗成宝炬残。兵来吾有计，金井玉钩栏。"
        },
        {
            "title": "菊",
            "content": "篱落岁云暮，数枝聊自芳。雪裁纤蕊密，金拆小苞香。\r\n千载白衣酒，一生青女霜。春丛莫轻薄，彼此有行藏。"
        },
        {
            "title": "寄礼部郑员外",
            "content": "栾郄门风大，裴王礼乐优。班资冠鸡舌，人品压龙头。\r\n夜直炉香细，晴编疏草稠。近闻潘散骑，三十二悲秋。"
        },
        {
            "title": "寄许融（一题作与于韫玉话别）",
            "content": "多病仍疏拙，唯君与我同。帝乡年共老，江徼业俱空。\r\n燕冷辞华屋，蛩凉恨晓丛。白云高几许，全属采芝翁。"
        },
        {
            "title": "寄苏拾遗（",
            "content": "早岁长杨赋，当年谏猎书。格高时辈伏，言数宦情疏。\r\n慷慨传丹桂，艰难保旧居。退朝观藁草，能望马相如。"
        },
        {
            "title": "寄大理徐郎中（一本大理下有寺字）",
            "content": "佐棘竟谁同，因思证圣中。事虽忘显报，理合有阴功。\r\n官序诜枝老，幽尘范甑空。几时潘好礼，重与话清风。"
        },
        {
            "title": "寄易定公乘亿侍郎",
            "content": "谢舞仍宫柳，高奇世少双。侍中生不到，园令死须降。\r\n班秩通乌府，樽罍奉碧幢。昭王有馀烈，试为祷迷邦。"
        },
        {
            "title": "秋日寄狄补阙",
            "content": "红尘扰扰间，立马看南山。谩道经年往，何妨逐日闲。\r\n病中霜叶赤，愁里鬓毛斑。不为良知在，驱车已出关。"
        },
        {
            "title": "鹰",
            "content": "越海霜天暮，辞韬野草干。俊通司隶职，严奉武夫官。\r\n眼恶藏蜂在，心粗逐物殚。近来脂腻足，驱遣不妨难。"
        },
        {
            "title": "寄虔州薛大夫",
            "content": "祝融峰下别，三载梦魂劳。地转南康重，官兼亚相高。\r\n海鹏终负日，神马背眠槽。会得窥成绩，幽窗染兔毫。"
        },
        {
            "title": "感旧",
            "content": "剑佩孙弘阁，戈鋋太尉营。重言虚有位，孤立竟无成。\r\n丘陇笳箫咽，池台岁月平。此恩何以报，归处是柴荆。"
        },
        {
            "title": "郴江迁客",
            "content": "不是逢清世，何由见皂囊。事虽危虎尾，名胜泊鹓行。\r\n毒雾郴江阔，愁云楚驿长。归时有诗赋，一为吊沉湘。"
        },
        {
            "title": "送李右丞分司",
            "content": "分漕得洛川，谠议更昭然。在省曾批敕，中台肯避权。\r\n所悲时渐薄，共贺道由全。卖与清平代，相兼直几钱。"
        },
        {
            "title": "送沈光侍御赴职闽中",
            "content": "未至应居右，全家出帝乡。礼优逢苑雪，官重带台霜。\r\n夜浦吴潮吼，春滩建水狂。延平有风雨，从此是腾骧。"
        },
        {
            "title": "秋日怀孟夷庚",
            "content": "秋日黄陂下，孤舟忆共谁。江山三楚分，风雨二妃祠。\r\n知己秦貂没，流年贾鵩悲。中原正兵马，相见是何时。"
        },
        {
            "title": "寄制诰李舍人",
            "content": "梁王握豹韬，雪里见枚皋。上客趋丹陛，游人叹二毛。\r\n门闲知待诏，星动想濡毫。一首长杨赋，应嫌索价高。"
        },
        {
            "title": "秋江",
            "content": "秋江待晚潮，客思旆旌摇。细雨翻芦叶，高风却柳条。\r\n兵戈村落破，饥俭虎狼骄。吾土兼连此，离魂望里消。"
        },
        {
            "title": "题方干诗",
            "content": "中间李建州，夏汭偶同游。顾我论佳句，推君最上流。\r\n九霄无鹤板，双鬓老渔舟。世难方如此，何当浣旅愁。"
        },
        {
            "title": "寄陆龟蒙（李相公在淮南征陆龟蒙诗）",
            "content": "龙楼李丞相，昔岁仰高文。黄阁寻无主，青山竟未焚。\r\n夜船乘海月，秋寺伴江云。却恐尘埃里，浮名点污君。"
        },
        {
            "title": "省试秋风生桂枝",
            "content": "凉吹从何起，中宵景象清。漫随云叶动，高傍桂枝生。\r\n漠漠看无际，萧萧别有声。远吹斜汉转，低拂白榆轻。\r\n寥泬工夫大，乾坤岁序更。因悲远归客，长望一枝荣。"
        },
        {
            "title": "寄窦泽处士二首",
            "content": "兰亭醉客旧知闻，欲问平安隔海云。\r\n不是金陵钱太尉，世间谁肯更容身。\r\n鳌背楼台拂白榆，此中槎客亦踟踌。\r\n牢山道士无仙骨，却向人间作酒徒。"
        },
        {
            "title": "京中晚望",
            "content": "心如野鹿迹如萍，谩向人间性一灵。\r\n往事不知多少梦，夜来和酒一时醒。"
        },
        {
            "title": "王濬墓",
            "content": "男儿未必尽英雄，但到时来即命通。\r\n若使吴都犹王气，将军何处立殊功。"
        },
        {
            "title": "姑苏台",
            "content": "让高泰伯开基日，贤见延陵复命时。\r\n未会子孙因底事，解崇台榭为西施。"
        },
        {
            "title": "子规",
            "content": "铜梁路远草青青，此恨那堪枕上听。\r\n一种有冤犹可报，不如衔石叠沧溟。"
        },
        {
            "title": "泪",
            "content": "逼脸横颐咽复匀，也曾谗毁也伤神。\r\n自从鲁国潸然后，不是奸人即妇人。"
        },
        {
            "title": "箧中得故王郎中书",
            "content": "凤里前年别望郎，丁宁唯恐滞吴乡。劝疏杯酒知妨事，\r\n乞与书题作裹粮。苹鹿未能移海曲，县花寻已落河阳。\r\n九原自此无因见，反覆遗踪泪万行。"
        },
        {
            "title": "三衢哭孙员外",
            "content": "燕恋雕梁马恋轩，此心从此更何言。直将尘外三生命，\r\n未敌君侯一日恩。红蜡有时还入梦，片帆何处独销魂。\r\n忍看明发衣襟上，珠泪痕中见酒痕。"
        },
        {
            "title": "广陵李仆射借示近诗因投献",
            "content": "朝论国计暮论兵，馀力犹随凤藻生。语继盘盂抛俗格，\r\n气兼河岳带商声。闲寻绮思千花丽，静想高吟六义清。\r\n天柄已持尧典在，更堪回首问缘情。"
        },
        {
            "title": "东归",
            "content": "仙桂高高似有神，貂裘敝尽取无因。难将白发期公道，\r\n不觉丹枝属别人。双阙往来惭请谒，五湖归后耻交亲。\r\n盈盘紫蟹千卮酒，添得临岐泪满巾。"
        },
        {
            "title": "秋日汴河客舍酬友人（一作汴州客舍有酬）",
            "content": "梁宋追游早岁同，偶然违别事皆空。年如流水催何急，\r\n道似危途动即穷。醉舞且欣连夜月，狂吟还聚上楼风。\r\n烦君更枉骚人句，白凤灵蛇满袖中。"
        },
        {
            "title": "西塞山（在武昌界",
            "content": "吴塞当时指此山，吴都亡后绿孱颜。岭梅乍暖残妆恨，\r\n沙鸟初晴小队闲。波阔鱼龙应混杂，壁危猿狖奈奸顽。\r\n会将一副寒蓑笠，来与渔翁作往还。"
        },
        {
            "title": "秋日泊平望驿寄太常裴郎中",
            "content": "蘋洲重到杳难期，西倚邮亭忆往时。北海尊中常有酒，\r\n东阳楼上岂无诗。地清每负生灵望，官重方升礼乐司。\r\n闻说江南旧歌曲，至今犹自唱吴姬。"
        },
        {
            "title": "湖州裴郎中赴阙后投简寄友生",
            "content": "锦帐郎官塞诏年，汀洲曾驻木兰船。祢衡酒醒春瓶倒，\r\n柳恽诗成海月圆。歌蹙远山珠滴滴，漏催香烛泪涟涟。\r\n使君入拜吾徒在，宣室他时岂偶然。"
        },
        {
            "title": "送秦州从事",
            "content": "一枝何足解人愁，抛却还随定远侯。紫陌红尘今别恨，\r\n九衢双阙夜同游。芳时易失劳行止，良会难期且驻留。\r\n若到边庭有来使，试批书尾话梁州。"
        },
        {
            "title": "赠先辈令狐补阙",
            "content": "中间声迹早薰然，阻避钧衡过十年。碧海浪高终济物，\r\n苍梧云好已归天。花迎彩服离莺谷，柳傍东风触马鞭。\r\n应念凄凉洞庭客，夜深双泪忆渔船。"
        },
        {
            "title": "寄进士卢休",
            "content": "半年池口恨萍蓬，今日思量已梦中。游子马蹄难重到，\r\n故人尊酒与谁同。山横翠后千重绿，蜡想歌时一烬红。\r\n从此客程君不见，麦秋梅雨遍江东。"
        },
        {
            "title": "夏州胡常侍",
            "content": "百尺高台勃勃州，大刀长戟汉诸侯。征鸿过尽边云阔，\r\n战马闲来塞草秋。国计已推肝胆许，家财不为子孙谋。\r\n仍闻陇蜀由多事，深喜将军未白头。"
        },
        {
            "title": "经故洛阳城",
            "content": "败垣危堞迹依稀，试驻羸骖吊落晖。跋扈以成梁冀在，\r\n简书难问杜乔归。由来世事须翻覆，未必馀才解是非。\r\n千载昆阳好功业，与君门下作恩威。"
        },
        {
            "title": "送舒州宿松县傅少府（一题作送宿松傅少府）",
            "content": "江蓠漠漠树重重，东过清淮到宿松。县好也知临浣水，\r\n官闲应得看灊峰。春生绿野吴歌怨，雪霁平郊楚酒浓。\r\n留取馀杯待张翰，明年归棹一从容。"
        },
        {
            "title": "建康",
            "content": "潮平远岸草侵沙，东晋衰来最可嗟。庾舅已能窥帝室，\r\n王都还是预人家。山寒老树啼风曲，泉暖枯骸动芷牙。\r\n欲起九原看一遍，秦淮声急日西斜。"
        },
        {
            "title": "闲居早秋",
            "content": "槐杪清蝉烟雨馀，萧萧凉叶堕衣裾。噪槎乌散沈苍岭，\r\n弄杵风高上碧虚。百岁梦生悲蛱蝶，一朝香死泣芙蕖。\r\n六宫谁买相如赋，团扇恩情日日疏。"
        },
        {
            "title": "渚宫秋思",
            "content": "楚城日暮烟霭深，楚人驻马还登临。襄王台下水无赖，\r\n神女庙前云有心。千载是非难重问，一江风雨好闲吟。\r\n欲招屈宋当时魄，兰败荷枯不可寻。"
        },
        {
            "title": "寄张侍郎",
            "content": "衰羸岂合话荆州，争奈思多不自由。无路重趋桓典马，\r\n有诗曾上仲宣楼。尘销别迹堪垂泪，树拂他门懒举头。\r\n一种人间太平日，独教零落忆沧洲。"
        },
        {
            "title": "湘中赠范郧",
            "content": "丹桂无心彼此谙，二年疏懒共江潭。愁知酒醆终难舍，\r\n老觉人情转不堪。云外鸳鸯非故旧，眼前胶漆似烟岚。\r\n劳歌一曲霜风暮，击折湘妃白玉簪。"
        },
        {
            "title": "送进士臧濆下第后归池州",
            "content": "赋成无处换黄金，却向春风动越吟。天子爱才虽仄席，\r\n诸生多病又沾襟。柳攀灞岸狂遮袂，水忆池阳渌满心。\r\n珍重彩衣归正好，莫将闲事系升沈。"
        },
        {
            "title": "东归途中作",
            "content": "松橘苍黄覆钓矶，早年生计近年违。老知风月终堪恨，\r\n贫觉家山不易归。别岸客帆和雁落，晚程霜叶向人飞。\r\n买臣严助精灵在，应笑无成一布衣。"
        },
        {
            "title": "早春送张坤归大梁（一题作早春送大梁卢从事",
            "content": "萧萧羸马正尘埃，又送輶轩向吹台。别酒莫辞今夜醉，\r\n故人知是几时回。泉经华岳犹应冻，花到梁园始合开。\r\n为谢东门抱关吏，不堪惆怅满离杯。"
        },
        {
            "title": "临川投穆中丞",
            "content": "试将生计问蓬根，心委寒灰首戴盆。翅弱未知三岛路，\r\n舌顽虚掉五侯门。啸烟白狖沈高木，捣月清砧触旅魂。\r\n家在碧江归不得，十年鱼艇长苔痕。"
        },
        {
            "title": "送人赴职任褒中",
            "content": "物态时情难重陈，夫君此去莫伤春。男儿只要有知己，\r\n才子何堪更问津。万转江山通蜀国，两行珠翠见褒人。\r\n海棠花谢东风老，应念京都共苦辛。"
        },
        {
            "title": "钱塘江潮",
            "content": "怒声汹汹势悠悠，罗刹江边地欲浮。漫道往来存大信，\r\n也知反覆向平流。任抛巨浸疑无底，猛过西陵只有头。\r\n至竟朝昏谁主掌，好骑赪鲤问阳侯。"
        },
        {
            "title": "上霅川裴郎中",
            "content": "贵提金印出咸秦，潇洒江城两度春。一派水清疑见胆，\r\n数重山翠欲留人。望崇早合归黄阁，诗好何妨恋白蘋。\r\n自是受恩心未足，却垂双翅羡吴均。"
        },
        {
            "title": "湘中见进士乔诩",
            "content": "吴公台下别经秋，破虏城边暂驻留。一笑有情堪解梦，\r\n数年无故不同游。云牵楚思横鱼艇，柳送乡心入酒楼。\r\n且酌松醪依旧醉，谁能相见向春愁。"
        },
        {
            "title": "送友人归夷门",
            "content": "二年流落大梁城，每送君归即有情。别路算来成底事，\r\n旧游言著似前生。苑荒懒认词人会，门在空怜烈士名。\r\n至竟男儿分应定，不须惆怅谷中莺。"
        },
        {
            "title": "江边有寄",
            "content": "江边旧业半雕残，每轸归心即万端。狂折野梅山店暖，\r\n醉吹村笛酒楼寒。只言圣代谋身易，争奈贫儒得路难。\r\n同病同忧更何事，为君提笔画渔竿。"
        },
        {
            "title": "新安投所知",
            "content": "少年容易舍樵渔，曾辱明公荐子虚。汉殿夜寒时不食，\r\n宋都风急命何疏。云埋野艇吟归去，草没山田赋遂初。\r\n长剑一寻歌一奏，此心争肯为鲈鱼。"
        },
        {
            "title": "宿荆州江陵驿",
            "content": "西游象阙愧知音，东下荆溪称越吟。风动芰荷香四散，\r\n月明楼阁影相侵。闲欹别枕千般梦，醉送征帆万里心。\r\n薜荔衣裳木兰楫，异时烟雨好追寻。"
        },
        {
            "title": "咏月",
            "content": "湖上风高动白蘋，暂延清景此逡巡。隔年违别成何事，\r\n半夜相看似故人。蟾向静中矜爪距，兔隈明处弄精神。\r\n嫦娥老大应惆怅，倚泣苍苍桂一轮。"
        },
        {
            "title": "仙掌",
            "content": "掌前流水驻无尘，掌下轩车日日新。\r\n谩向山头高举手，何曾招得路行人。"
        },
        {
            "title": "秦纪",
            "content": "长策东鞭及海隅，鼋鼍奔走鬼神趋。\r\n怜君未到沙丘日，肯信人间有死无。"
        },
        {
            "title": "孟浩然墓",
            "content": "数步荒榛接旧蹊，寒江漠漠草凄凄。\r\n鹿门黄土无多少，恰到书生冢便低。"
        },
        {
            "title": "柳",
            "content": "灞岸晴来送别频，相偎相倚不胜春。\r\n自家飞絮犹无定，争解垂丝绊路人？\r\n【赏析】：　　这首咏柳七绝是写暮春晴日长安城外、灞水岸边的送别情景的。不过它不是写自己送别，而是议论他人送别；不是议论一般的夫妻或亲友离别相送，而是有感于倡女送别相好的缠绵情景。而这一切，又不是以直写的方式出现，而是运用比兴的手法，托物写人，借助春柳的形象来表现，因而较之一般的送别诗，这首咏柳诗在思想和艺术上都很有新意。\r\n　　诗题曰“柳”，即是咏柳，因而通篇用赋，但又有比兴。它的比兴手法用得灵活巧妙，若即若离，亦比亦兴。首句即景兴起，赋而兴，以送别带出柳；晴和的春日，灞水桥边，一批又一批的离人，折柳送别。次句写柳条依拂，相偎相倚，比喻显豁，又兴起后两句的感慨。“相偎相倚”，写出春风中垂柳婀娜姿态，更使人想见青年男女临别时亲昵、难舍的情景。他们别情依依，不胜春意缠绵。然而他们不象亲友，更不类夫妻，似乎是热恋的情侣，还仿佛彼此明白别后再无会期，要享尽这临别前的每刻春光。明眼人一看便知，这是倡女送别相好客人。后二句，感慨飞絮无定和柳条缠人，赋柳而喻人，点出暮春季节，点破送别双方的身份。诗人以“飞絮无定”，暗喻这种女子自身的命运归宿都掌握不了，又以“垂丝绊路人”，指出她们不能、也不懂得那些过路客人的心情，用缠绵的情丝是留不住的。“争”通“怎”，末句一作“争把长条绊得人”，语意略同，更直截点出她们是青楼倡女。总起来说，诗意是在调侃这些身不由己的倡女，可怜她们徒然地卖弄风情，然而诗人的态度是同情的，委婉的，有一种难名的感喟在其中。\r\n　　在唐代，士子和倡女是繁华都市中的两种比较活跃的阶层。他们之间的等级地位迥别，却有种种联系，许多韵事；更有某种共同命运，类似遭遇。《琵琶行》里那位“老大嫁作商人妇”的长安名妓和身为“江州司马”的长安才子白居易，有着“同是天涯沦落人”的类似遭遇和命运。在这首《柳》中，罗隐有意无意地在嘲弄他人邂逅离别之中，流露一种自我解嘲的苦涩情调。诗人虽然感慨倡女身不由己，但他也懂得自己的命运同样不由自主，前途“可能俱是不如人”（罗隐《赠妓云英》）。所以在那飞絮无定、柳丝缠人的意象中，寄托的不只是倡女自家与所别路人的命运遭遇，而是包括诗人自己在内的所有“天涯沦落人”的不幸，是一种对人生甘苦的深沉的喟叹。\r\n　　这首诗句句赋柳，而句句比人，暗喻贴切，用意明显，同时由比而兴，引出议论。所以赋柳，喻人，描写，议论，笔到意到，浑然融合，发人兴味。在唐人咏柳绝句中，亦自独具一格。（倪其心）"
        },
        {
            "title": "马嵬坡",
            "content": "佛屋前头野草春，贵妃轻骨此为尘。\r\n从来绝色知难得，不破中原未是人。"
        },
        {
            "title": "炀帝陵",
            "content": "入郭登桥出郭船，红楼日日柳年年。\r\n君王忍把平陈业，只博雷塘数亩田。"
        },
        {
            "title": "淮南送卢端公归台",
            "content": "凤鸾势逸九霄宽，北去南来任羽翰。朱绂两参王俭府，\r\n绣衣三领杜林官。道从上国曾匡济，才向牢盆始重难。\r\n应笑张纲谩生事，埋轮不得在长安。"
        },
        {
            "title": "抚州别阮兵曹",
            "content": "雪晴天外见诸峰，幽轧行轮有去踪。内史宅边今独恨，\r\n步兵厨畔旧相容。十年别鬓疑朝镜，千里归心著晚钟。\r\n若不他时更青眼，未知谁肯荐临邛。"
        },
        {
            "title": "隋堤柳",
            "content": "夹路依依千里遥，路人回首认隋朝。\r\n春风未借宣华意，犹费工夫长绿条。"
        },
        {
            "title": "寄三衢孙员外",
            "content": "小敷文伯见何时，南望三衢渴复饥。天子未能崇典诰，\r\n诸生徒欲恋旌旗。风高绿野苗千顷，露冷平楼酒满卮。\r\n尽是数旬陪奉处，使君争肯不相思。"
        },
        {
            "title": "徐寇南逼感事献江南知己次韵",
            "content": "酒阑离思浩无穷，西望维扬忆数公。万里飘零身未了，\r\n一家知奖意曾同。云横晋国尘应暗，路转吴江信不通。\r\n今日便成卢子谅，满襟珠泪堕霜风。"
        },
        {
            "title": "寄渭北徐从事",
            "content": "暖云慵堕柳垂条，骢马徐郎过渭桥。官秩旧参荀秘监，\r\n樽罍今伴霍嫖姚。科随鹄箭频曾中，礼向侯弓以重招。\r\n莫恨东风促行李，不多时节却归朝。"
        },
        {
            "title": "秋夜寄进士顾荣",
            "content": "秋河耿耿夜沈沈，往事三更尽到心。多病谩劳窥圣代，\r\n薄才终是费知音。家山梦后帆千尺，尘土搔来发一簪。\r\n空羡良朋尽高价，可怜东箭与南金。"
        },
        {
            "title": "汉江上作",
            "content": "汉江波浪渌于苔，每到江边病眼开。半雨半风终日恨，\r\n无名无迹几时回。云生岸谷秋阴合，树接帆樯晚思来。\r\n对此空惭圣明代，忍教缨上有尘埃。"
        },
        {
            "title": "逼试投所知",
            "content": "桃在仙翁旧苑傍，暖烟轻霭扑人香。十年此地频偷眼，\r\n二月春风最断肠。曾恨梦中无好事，也知囊里有仙方。\r\n寻思仙骨终难得，始与回头问玉皇。"
        },
        {
            "title": "重送朗州张员外",
            "content": "朱轮此去正春风，且驻青云听断蓬。一榻早年容孺子，\r\n双旌今日别文翁。诚知汲善心长在，争奈干时迹转穷。\r\n酬德酬恩两无路，谩劳惆怅凤城东。"
        },
        {
            "title": "代文宣王答",
            "content": "三教之中儒最尊，止戈为武武尊文。吾今尚自披蓑笠，\r\n你等何须读典坟。释氏宝楼侵碧汉，道家宫殿拂青云。\r\n若教颜闵英灵在，终不羞他李老君。"
        },
        {
            "title": "谒文宣王庙",
            "content": "晚来乘兴谒先师，松柏凄凄人不知。九仞萧墙堆瓦砾，\r\n三间茅殿走狐狸。雨淋状似悲麟泣，露滴还同叹凤悲。\r\n傥使小儒名稍立，岂教吾道受栖迟。"
        },
        {
            "title": "广陵秋夜读进士常修三篇因题",
            "content": "入蜀归吴三首诗，藏于笥箧重于师。剑关夜读相如听，\r\n瓜步秋吟炀帝悲。景物也知输健笔，时情谁不许高枝。\r\n明年二月春风里，江岛闲人慰所思。"
        },
        {
            "title": "和禅月大师见赠",
            "content": "高僧惠我七言诗，顿豁尘心展白眉。秀似谷中花媚日，\r\n清如潭底月圆时。应观法界莲千叶，肯折人间桂一支。\r\n漂荡秦吴十馀载，因循犹恨识师迟。"
        },
        {
            "title": "淮南高骈所造迎仙楼",
            "content": "鸾音鹤信杳难回，凤驾龙车早晚来。仙境是谁知处所，\r\n人间空自造楼台。云侵朱槛应难到，虫网闲窗永不开。\r\n子细思量成底事，露凝风摆作尘埃。"
        },
        {
            "title": "梅花",
            "content": "吴王醉处十馀里，照野拂衣今正繁。经雨不随山鸟散，\r\n倚风疑共路人言。愁怜粉艳飘歌席，静爱寒香扑酒樽。\r\n欲寄所思无好信，为人惆怅又黄昏。"
        },
        {
            "title": "寄南城韦逸人",
            "content": "杜甫诗中韦曲花，至今无赖尚豪家。美人晓折露沾袖，\r\n公子醉时香满车。万里丹青传不得，二年风雨恨无涯。\r\n羡他南涧高眠客，春去春来任物华。"
        },
        {
            "title": "商於驿楼东望有感",
            "content": "山川去接汉江东，曾伴隋侯醉此中。歌绕夜梁珠宛转，\r\n舞娇春席雪朦胧。棠遗善政阴犹在，薤送哀声事已空。\r\n惆怅知音竟难得，两行清泪白杨风。"
        },
        {
            "title": "重过随州故兵部李侍郎恩知因抒长句",
            "content": "庄周高论伯牙琴，闲夜思量泪满襟。四海共谁言近事，\r\n九原从此负初心。鸥翻汉浦风波急，雁下郧溪雾雨深。\r\n惭愧苍生还有意，解歌襦袴至如今。"
        },
        {
            "title": "筹笔驿",
            "content": "抛掷南阳为主忧，北征东讨尽良筹。时来天地皆同力，\r\n运去英雄不自由。千里山河轻孺子，两朝冠剑恨谯周。\r\n唯馀岩下多情水，犹解年年傍驿流。"
        },
        {
            "title": "桃花",
            "content": "暖触衣襟漠漠香，间梅遮柳不胜芳。数枝艳拂文君酒，\r\n半里红欹宋玉墙。尽日无人疑怅望，有时经雨乍凄凉。\r\n旧山山下还如此，回首东风一断肠。"
        },
        {
            "title": "夜泊毗陵无锡县有寄",
            "content": "草虫幽咽树初团，独系孤舟夜已阑。浊浪势奔吴苑急，\r\n疏钟声彻惠山寒。愁催鬓发凋何易，贫恋家乡别渐难。\r\n他日亲朋应大笑，始知书剑是无端。"
        },
        {
            "title": "隐尝在江陵忝故中令白公叨蒙知遇…遂成长句",
            "content": "往岁酂侯镇渚宫，曾将清律暖孤蓬。才怜曼倩三冬后，\r\n艺许由基一箭中。言重不能轻薄命，地寒终是泣春风。\r\n凤凰池涸台星拆，回首岐山忆至公。"
        },
        {
            "title": "杜陵秋思",
            "content": "南望商於北帝都，两堪栖托两无图。只闻斥逐张公子，\r\n不觉悲同楚大夫。岩畔早凉生紫桂，井边疏影落高梧。\r\n一杯渌酒他年忆，沥向清波寄五湖。"
        },
        {
            "title": "故洛阳公镇大梁时隐得游门下今之经历事往…",
            "content": "孤舟欲泊思何穷，曾忆西来值雪中。珠履少年初满座，\r\n白衣游子也从公。狂抛赋笔琉璃冷，醉倚歌筵玳瑁红。\r\n今日斯文向谁说，泪碑棠树两成空。"
        },
        {
            "title": "水边偶题",
            "content": "野水无情去不回，水边花好为谁开。只知事逐眼前去，\r\n不觉老从头上来。穷似丘轲休叹息，达如周召亦尘埃。\r\n思量此理何人会，蒙邑先生最有才。"
        },
        {
            "title": "登夏州城楼",
            "content": "寒城猎猎戍旗风，独倚危楼怅望中。万里山河唐土地，\r\n千年魂魄晋英雄。离心不忍听边马，往事应须问塞鸿。\r\n好脱儒冠从校尉，一枝长戟六钧弓。"
        },
        {
            "title": "登高咏菊尽（一作李山甫诗）",
            "content": "篱畔霜前偶得存，苦教迟晚避兰荪。能销造化几多力，\r\n不受阳和一点恩。生处岂容依玉砌，要时还许上金樽。\r\n陶公没后无知己，露滴幽丛见泪痕。"
        },
        {
            "title": "秋日酬张特玄",
            "content": "病寄南徐两度秋，故人依约亦扬州。偶因雁足思闲事，\r\n拟棹孤舟访旧游。风急几闻江上笛，月高谁共酒家楼。\r\n平生意气消磨尽，甘露轩前看水流。"
        },
        {
            "title": "京口见李侍郎",
            "content": "傞傞江柳欲矜春，铁瓮城边见故人。屈指不堪言甲子，\r\n披风常记是庚申。别来且喜身俱健，乱后休悲业尽贫。\r\n还有杖头沽酒物，待寻山寺话逡巡。"
        },
        {
            "title": "途中寄怀",
            "content": "不知何处是前程，合眼腾腾信马行。两鬓已衰时未遇，\r\n数峰虽在病相撄。尘埃巩洛虚光景，诗酒江湖漫姓名。\r\n试哭军门看谁问，旧来还似祢先生。"
        },
        {
            "title": "九华山费征君所居",
            "content": "草堂何处试徘徊，见说遗踪向此开。蟾桂自归三径后，\r\n鹤书曾降九天来。白云事迹依前在，青琐光阴竟不回。\r\n尽夕为君思曩日，野泉呜咽路莓苔。"
        },
        {
            "title": "登瓦棺寺阁",
            "content": "下盘空迹上云浮，偶逐僧行步步愁。暂憩已知须用意，\r\n渐来争忍不回头。烟中树老重江晚，铎外风轻四境秋。\r\n懒指台城更东望，鹊飞龙斗尽荒丘。"
        },
        {
            "title": "寄前户部陆郎中",
            "content": "出驯桑雉入朝簪，箫洒清名映士林。近日篇章欺白雪，\r\n早年词赋得黄金。桂堂纵道探龙颔，兰省何曾驻鹤心。\r\n离乱事多人不会，酒浓花暖且闲吟。"
        },
        {
            "title": "钱尚父生日",
            "content": "大昴分光降斗牛，兴唐宗社作诸侯。伊夔事业扶千载，\r\n韩白机谋冠九州。贵盛上持龙节钺，延长应续鹤春秋。\r\n锦衣玉食将何报，更俟庄椿一举头。"
        },
        {
            "title": "梅",
            "content": "天赐胭脂一抹腮，盘中磊落笛中哀。\r\n虽然未得和羹便，曾与将军止渴来。"
        },
        {
            "title": "金钱花",
            "content": "占得佳名绕树芳，依依相伴向秋光。\r\n若教此物堪收贮，应被豪门尽劚将。"
        },
        {
            "title": "鹦鹉",
            "content": "莫恨雕笼翠羽残，江南地暖陇西寒。\r\n劝君不用分明语，语得分明出转难。"
        },
        {
            "title": "铜雀台",
            "content": "强歌强舞竟难胜，花落花开泪满膺。\r\n只合当年伴君死，免交憔悴望西陵。"
        },
        {
            "title": "绣",
            "content": "一片丝罗□□□，洞房西室女工劳。花随玉指添春色，\r\n鸟逐金针长羽毛。蜀锦谩夸声自贵，越绫虚说价功高。\r\n可中用作鸳鸯被，红叶枝枝不碍刀。"
        },
        {
            "title": "送内使周大夫自杭州朝贡",
            "content": "八都上将近平戎，便附輶轩奏圣聪。三接驾前朝觐礼，\r\n一函江表战征功。云间阆苑何时见，水底瑶池触处通。\r\n知有殿庭馀力在，莫辞消息寄西风。"
        },
        {
            "title": "别池阳所居",
            "content": "黄尘初起此留连，火耨刀耕六七年。雨夜老农伤水旱，\r\n雪晴渔父共舟船。已悲世乱身须去，肯愧途危迹屡迁。\r\n却是九华山有意，列行相送到江边。"
        },
        {
            "title": "清溪江令公宅",
            "content": "蛮笺象管夜深时，曾赋陈宫第一诗。宴罢风流人不见，\r\n废来踪迹草应知。莺怜胜事啼空巷，蝶恋馀香舞好枝。\r\n还有往年金甃井，牧童樵叟等闲窥。"
        },
        {
            "title": "金陵寄窦尚书",
            "content": "二年岐路有西东，长忆优游楚驿中。虎帐谈高无客继，\r\n马卿官傲少人同。世危肯使依刘表，山好犹能忆谢公。\r\n此去此恩言不得，谩将闲泪对春风。"
        },
        {
            "title": "江州望庐山",
            "content": "东南苍翠何崔嵬，横流一望幽抱开。影寒已令水底去，\r\n脚阔欲过湖心来。深处不唯容鬼怪，暗中兼恐有风雷。\r\n仙人往往今谁在，红杏花香重首回。"
        },
        {
            "title": "郑州献卢舍人（时本官王令公收复两京后）",
            "content": "海槎闲暇阆风轻，不是安流不肯行。鸡省露浓汤饼熟，\r\n凤池烟暖诏书成。渔筹已合光儒梦，尧印何妨且治兵。\r\n会待两都收复后，右图仪表左题名。"
        },
        {
            "title": "湘南春日怀古",
            "content": "晴江春暖兰蕙薰，凫鹥苒苒鸥著群。洛阳贾谊自无命，\r\n少陵杜甫兼有文。空阔远帆遮落日，苍茫野树碍归云。\r\n松醪酒好昭潭静，闲过中流一吊君。"
        },
        {
            "title": "白角篦",
            "content": "白似琼瑶滑似苔，随梳伴镜拂尘埃。\r\n莫言此个尖头物，几度撩人恶发来。"
        },
        {
            "title": "酬黄从事怀旧见寄",
            "content": "旧游不合到心中，把得君诗意亦同。水馆酒阑清夜月，\r\n香街人散白杨风。长绳系日虽难绊，辨口谈天不易穷。\r\n世事自随蓬转在，思量何处是飞蓬。"
        },
        {
            "title": "出试后投所知",
            "content": "此日蓬壶两日程，当时消息甚分明。桃须曼倩催方熟，\r\n橘待洪崖遣始行。岛外音书应有意，眼前尘土渐无情。\r\n莫教更似山西鼠，啮破愁肠恨一生。"
        },
        {
            "title": "春中湘中题岳麓寺僧舍",
            "content": "蟾宫虎穴两皆休，来凭危栏送远愁。多事林莺还谩语，\r\n薄情边雁不回头。春融只待乾坤醉，水阔深知世界浮。\r\n欲共高僧话心迹，野花芳草奈相尤。"
        },
        {
            "title": "广陵春日忆池阳有寄",
            "content": "烟水濛濛接板桥，数年经历驻征桡。醉凭危槛波千顷，\r\n愁倚长亭柳万条。别后故人冠獬豸，病来知己赏鹪鹩。\r\n清流夹宅千家住，会待闲乘一信潮。"
        },
        {
            "title": "淮南送李司空朝觐",
            "content": "圣君宵旰望时雍，丹诏西来雨露浓。宣父道高休叹凤，\r\n武侯才大本吟龙。九州似鼎终须负，万物为铜只待熔。\r\n腊后春前更何事，便看经度奏东封。"
        },
        {
            "title": "广陵秋日酬进士臧濆见寄",
            "content": "驿西斜日满窗前，独凭秋栏思渺绵。数尺断蓬惭故国，\r\n一轮清镜泣流年。已知世事真徒尔，纵有心期亦偶然。\r\n空愧荀家好兄弟，雁来鱼去是因缘。"
        },
        {
            "title": "早春巴陵道中",
            "content": "远雪亭亭望未销，岳阳春浅似相饶。短芦冒土初生笋，\r\n高柳偷风已弄条。波泛洞庭猵獭健，谷连荆楚鬼神妖。\r\n中流菱唱泊何处，一只画船兰作桡。"
        },
        {
            "title": "上鄂州韦尚书",
            "content": "往岁先皇驭九州，侍臣才业最风流。文穷典诰虽馀力，\r\n俗致雍熙尽密谋。兰省换班青作绶，柏台前引绛为鞲。\r\n都缘未负江山兴，开济生灵校一秋。"
        },
        {
            "title": "广陵开元寺阁上作",
            "content": "满槛山川漾落晖，槛前前事去如飞。云中鸡犬刘安过，\r\n月里笙歌炀帝归。江蹙海门帆散去，地吞淮口树相依。\r\n红楼翠幕知多少，长向东风有是非。"
        },
        {
            "title": "秋日禅智寺见裴郎中题名寄韦瞻",
            "content": "野寺疏钟万木秋，偶寻题处认名侯。官离南郡应闲暇，\r\n地胜东山想驻留。百醆浓醪成别梦，两行垂露浣羁愁。\r\n心知只有韦公在，更对真踪话旧游。"
        },
        {
            "title": "金陵夜泊",
            "content": "冷烟轻淡傍衰丛，此夕秦淮驻断蓬。栖雁远惊沽酒火，\r\n乱鸦高避落帆风。地销王气波声急，山带秋阴树影空。\r\n六代精灵人不见，思量应在月明中。"
        },
        {
            "title": "后土庙",
            "content": "四海兵戈尚未宁，始于云外学仪形。九天玄女犹无圣，\r\n后土夫人岂有灵。一带好云侵鬓绿，两层危岫拂眉青。\r\n韦郎年少知何在，端坐思量太白经。"
        },
        {
            "title": "和淮南李司空同转运员外（一作同转运卢员外",
            "content": "层层高阁旧瀛洲，此地须征第一流。丞相近年萦倚望，\r\n重才今日喜遨游。荣持健笔金黄贵，恨咽离筵管吹秋。\r\n谁继伊皋送行句，梁王诗好郢人愁。"
        },
        {
            "title": "春日独游禅智寺",
            "content": "树远连天水接空，几年行乐旧隋宫。花开花谢还如此，\r\n人去人来自不同。鸾凤调高何处酒，吴牛蹄健满车风。\r\n思量只合腾腾醉，煮海平陈一梦中。"
        },
        {
            "title": "贺淮南节度卢员外赐绯",
            "content": "俭莲高贵九霄闻，粲粲朱衣降五云。骢马早年曾避路，\r\n银鱼今日且从军。御题彩服垂天眷，袍展花心透縠纹。\r\n应笑当年老莱子，鲜华都自降明君。"
        },
        {
            "title": "自湘川东下立春泊夏口阻风登孙权城",
            "content": "吴门此去逾千里，湘浦离来想数旬。只见风师长占路，\r\n不知青帝已行春。危怜坏堞犹遮水，狂爱寒梅欲傍人。\r\n事往时移何足问，且凭村酒暖精神。"
        },
        {
            "title": "钟陵见杨秀才（一题作见进士杨寻）",
            "content": "孺亭滕阁少踟蹰，三度南游一事无。只觉流年如鸟逝，\r\n不知何处有龙屠。云归洪井枝柯敛，水下漳江气色粗。\r\n赖得与君同此醉，醒来愁被鬼揶揄。"
        },
        {
            "title": "春日忆湖南旧游寄卢校书",
            "content": "旅榜前年过洞庭，曾提刀笔事甘宁。玳筵离隔将军幕，\r\n朱履频窥处士星。恩重匣中孤剑在，梦馀江畔数峰青。\r\n金貂见服嘉宾散，回首昭丘一涕零。"
        },
        {
            "title": "孙员外赴阙后重到三衢",
            "content": "远山高枝思悠哉，重倚危楼尽一杯。谢守已随征诏入，\r\n鲁儒犹逐断蓬来。地寒谩忆移暄手，时急方须济世才。\r\n宣室夜阑如有问，可能全忘未然灰。"
        },
        {
            "title": "清明日曲江怀友",
            "content": "君与田苏即旧游，我于交分亦绸缪。二年隔绝黄泉下，\r\n尽日悲凉曲水头。鸥鸟似能齐物理，杏花疑欲伴人愁。\r\n寡妻稚子应寒食，遥望江陵一泪流。"
        },
        {
            "title": "送臧濆下第谒窦鄜州",
            "content": "赋得长杨不直钱，却来京口看莺迁。也知绛灌轻才子，\r\n好谒尤常醉少年。万里故乡云缥缈，一春生计泪澜汍。\r\n多情柱史应相问，与话归心正浩然。"
        },
        {
            "title": "邺城",
            "content": "台上年年掩翠蛾，台前高树夹漳河。\r\n英雄亦到分香处，能共常人较几多。"
        },
        {
            "title": "早发",
            "content": "北去南来无定居，此生生计竟何如。\r\n酷怜一觉平明睡，长被鸡声恶破除。"
        },
        {
            "title": "浮云",
            "content": "溶溶曳曳自舒张，不向苍梧即帝乡。\r\n莫道无心便无事，也曾愁杀楚襄王。"
        },
        {
            "title": "四皓庙",
            "content": "汉惠秦皇事已闻，庙前高木眼前云。\r\n楚王谩费闲心力，六里青山尽属君。"
        },
        {
            "title": "送魏校书兼呈曹使君",
            "content": "乱离无计驻生涯，又事东游惜岁华。村店酒旗沽竹叶，\r\n野桥梅雨泊芦花。雠书发迹官虽屈，负米安亲路不赊。\r\n应见使君论世旧，扫门重得向曹家。"
        },
        {
            "title": "所思",
            "content": "梁王兔苑荆榛里，炀帝鸡台梦想中。只觉惘然悲谢傅，\r\n未知何以报文翁。生灵不幸台星拆，造化无情世界空。\r\n划尽寒灰始堪叹，满庭霜叶一窗风。"
        },
        {
            "title": "香",
            "content": "沈水良材食柏珍，博山烟暖玉楼春。\r\n怜君亦是无端物，贪作馨香忘却身。"
        },
        {
            "title": "秋晓寄友人",
            "content": "洞庭霜落水云秋，又泛轻涟任去留。世界高谈今已得，\r\n宦途清贵旧曾游。手中彩笔夸题凤，天上泥封奖狎鸥。\r\n更见南来钓翁说，醉吟还上木兰舟。"
        },
        {
            "title": "春晚寄钟尚书",
            "content": "宰府初开忝末尘，四年谈笑隔通津。官资肯便矜中路，\r\n酒醆还应忆故人。江畔旧游秦望月，槛前公事镜湖春。\r\n如今莫问西禅坞，一炷寒香老病身。"
        },
        {
            "title": "衡阳泊木居士庙下作（一题作题木居士庙）",
            "content": "乌噪残阳草满庭，此中枯木似人形。只应神物长为主，\r\n未必浮槎即有灵。八月风波飘不去，四时黍稷荐惟馨。\r\n南朝庾信无因赋，牢落祠前水气腥。"
        },
        {
            "title": "七夕",
            "content": "络角星河菡萏天，一家欢笑设红筵。应倾谢女珠玑箧，\r\n尽写檀郎锦绣篇。香帐簇成排窈窕，金针穿罢拜婵娟。\r\n铜壶漏报天将晓，惆怅佳期又一年。"
        },
        {
            "title": "上江州陈员外",
            "content": "寒江九派转城楼，东下钟陵第一州。人自中台方贵盛，\r\n地从西晋即风流。旧班久望鹓晴翥，馀力犹闻虎夜浮。\r\n应恨属官无健令，异时佳节阻闲游。"
        },
        {
            "title": "途中献晋州孟中丞",
            "content": "太平天子念蒲东，又委星郎养育功。昨日隼旟辞阙下，\r\n今朝珠履在河中。楼移庾亮千山月，树待袁宏一扇风。\r\n不及政成应入拜，晋州何足展清通。"
        },
        {
            "title": "武牢关",
            "content": "楚人曾此限封疆，不见清阴六里长。一壑暮声何怨望，\r\n数峰秋势自颠狂。由来四皓须神伏，大抵秦皇谩气强。\r\n欲学鸡鸣试关吏，太平时节懒思量。"
        },
        {
            "title": "秋日有酬（一作寄王师范）",
            "content": "旧业传家有宝刀，近闻馀力更挥毫。腰间印佩黄金重，"
        },
        {
            "title": "忆夏口",
            "content": "汉阳渡口兰为舟，汉阳城下多酒楼。当年不得尽一醉，\r\n别梦有时还重游。襟带可怜吞楚塞，风烟只好狎江鸥。\r\n月明更想曾行处，吹笛桥边木叶秋。"
        },
        {
            "title": "西京道德里",
            "content": "秦树团团夕结阴，此中庄舄动悲吟。一枝丹桂未入手，\r\n万里苍波长负心。老去渐知时态薄，愁来唯愿酒杯深。\r\n七雄三杰今何在，休为闲人泪满襟。"
        },
        {
            "title": "送沈先辈归送上嘉礼（一作送沈光及第后东归",
            "content": "青青月桂触人香，白苎衫轻称沈郎。好继马卿归故里，\r\n况闻山简在襄阳。杯倾别岸应须醉，花傍征车渐欲芳。\r\n拟把金钱赠嘉礼，不堪栖屑困名场。"
        },
        {
            "title": "始皇陵",
            "content": "荒堆无草树无枝，懒向行人问昔时。\r\n六国英雄漫多事，到头徐福是男儿。"
        },
        {
            "title": "长安秋夜",
            "content": "远闻天子似羲皇，偶舍渔乡入帝乡。五等列侯无故旧，\r\n一枝仙桂有风霜。灯欹短焰烧离鬓，漏转寒更滴旅肠。\r\n归计未知身已老，九衢双阙夜苍苍。"
        },
        {
            "title": "焚书坑",
            "content": "千载遗踪一窖尘，路傍耕者亦伤神。\r\n祖龙算事浑乖角，将谓诗书活得人。"
        },
        {
            "title": "寄右省王谏议",
            "content": "耳边要静不得静，心里欲闲终未闲。自是宿缘应有累，\r\n可能时事更相关。鱼惭张翰辞东府，鹤怨周颙负北山。\r\n看却金庭芝朮老，又驱车入七人班。"
        },
        {
            "title": "暇日有寄姑苏曹使君兼呈张郎中郡中宾僚",
            "content": "嘉植阴阴覆剑池，此中能政动神祇。湖边观稼雨迎马，\r\n城外犒军风满旗。融酒徒夸无算爵，俭莲还少最高枝。\r\n珊瑚笔架真珠履，曾和陈王几首诗。"
        },
        {
            "title": "雪",
            "content": "细玉罗纹下碧霄，杜门颜巷落偏饶。巢居只恐高柯折，\r\n旅客愁闻去路遥。撅冻野蔬和粉重，扫庭松叶带酥烧。\r\n寒窗呵笔寻诗句，一片飞来纸上销。"
        },
        {
            "title": "春日叶秀才曲江",
            "content": "江花江草暖相隈，也向江边把酒杯。春色恼人遮不得，\r\n别愁如疟避还来。安排贱迹无良策，裨补明时望重才。\r\n一曲吴歌齐拍手，十年尘眼未曾开。"
        },
        {
            "title": "送郑州严员外",
            "content": "欲将刀笔润王猷，东去先分圣主忧。满扇好风吹郑圃，\r\n一车甘雨别皇州。尚书碛冷鸿声晚，仆射陂寒树影秋。\r\n从此文星在何处，武牢关外庾公楼。"
        },
        {
            "title": "得宣州窦尚书书因投寄二首",
            "content": "双鱼迢递到江滨，伤感南陵旧主人。万里朝台劳寄梦，\r\n十年侯国阻趋尘。寻知乱后尝辞禄，共喜闲来得养神。\r\n时见齐山敬亭客，不堪戎马战征频。\r\n曾逐旌旗过板桥，世途多难竟蓬飘。步兵校尉辞公府，\r\n车骑将军忆本朝。醉里旧游还历历，病中衰鬓奈萧萧。\r\n遗簪堕履应留念，门客如今只下僚。"
        },
        {
            "title": "往年进",
            "content": "会稽诗客赵能卿，往岁相逢话石城。正恨故人无上寿，\r\n喜闻良宰有高情。山朝佐命层层耸，水接飞流步步清。\r\n两火一刀罹乱后，会须乘兴雪中行。"
        },
        {
            "title": "寄杨秘书",
            "content": "湖水平来见鲤鱼，偶因烹处得琼琚。披寻藻思千重后，\r\n吟想冰光万里馀。漳浦病来情转薄，赤城吟苦意何如。\r\n锦衣公子怜君在，十载兵戈从板舆。"
        },
        {
            "title": "送章碣赴举",
            "content": "苹鹿歌中别酒催，粉闱星彩动昭回。久经罹乱心应破，\r\n乍睹升平眼渐开。顾我昔年悲玉石，怜君今日蕴风雷。\r\n龙门盛事无因见，费尽黄金老隗台。"
        },
        {
            "title": "秋日有寄姑苏曹使君",
            "content": "多病无因棹小舟，阖闾城下谒名侯。水寒不见双鱼信，\r\n风便唯闻五袴讴。早说用兵长暗合，近传观稼亦闲游。\r\n须知谢奕依前醉，闲阻清谈又一秋。"
        },
        {
            "title": "雒城作",
            "content": "大卤旌旗出洛滨，此中烟月已埃尘。更无楼阁寻行处，\r\n只有山川识野人。早得铸金夸范蠡，旋闻垂钓哭平津。\r\n旧游难得时难遇，回首空城百草春。"
        },
        {
            "title": "投所思",
            "content": "憔悴长安何所为，旅魂穷命自相疑。满川碧嶂无归日，\r\n一榻红尘有泪时。雕琢只应劳郢匠，膏肓终恐误秦医。\r\n浮生七十今三十，从此凄惶未可知。"
        },
        {
            "title": "姑苏城南湖陪曹使君游",
            "content": "水蓼花红稻穗黄，使君兰棹泛回塘。倚风荇藻先开路，\r\n迎旆凫鷖尽著行。手里兵符神与术，腰间金印彩为囊。\r\n少年太守勋庸盛，应笑燕台两鬓霜。"
        },
        {
            "title": "西京崇德里居",
            "content": "进乏梯媒退又难，强随豪贵殢长安。风从昨夜吹银汉，\r\n泪拟何门落玉盘。抛掷红尘应有恨，思量仙桂也无端。\r\n锦鳞赪尾平生事，却被闲人把钓竿。"
        },
        {
            "title": "汴河",
            "content": "当时天子是闲游，今日行人特地愁。柳色纵饶妆故国，\r\n水声何忍到扬州。乾坤有意终难会，黎庶无情岂自由。\r\n应笑秦皇用心错，谩驱神鬼海东头。"
        },
        {
            "title": "黄河",
            "content": "莫把阿胶向此倾，此中天意固难明。解通银汉应须曲，\r\n才出昆仑便不清。高祖誓功衣带小，仙人占斗客槎轻。\r\n三千年后知谁在，何必劳君报太平。"
        },
        {
            "title": "寄郑补阙",
            "content": "夫子门前数仞墙，每经过处忆游梁。路从青琐无因见，\r\n恩在丹心不可忘。未必便为谗口隔，只应贪草谏书忙。\r\n别来愁悴知多少，两度槐花马上黄。"
        },
        {
            "title": "皇陂",
            "content": "皇陂潋滟深复深，陂西下马聊登临。垂杨风轻弄翠带，\r\n鲤鱼日暖跳黄金。三月穷途无胜事，十年流水见归心。\r\n输他谷口郑夫子，偷得闲名说至今。"
        },
        {
            "title": "曲江春感（一题作归五湖）",
            "content": "江头日暖花又开，江东行客心悠哉。高阳酒徒半凋落，\r\n终南山色空崔嵬。圣代也知无弃物，侯门未必用非才。\r\n一船明月一竿竹，家住五湖归去来。"
        },
        {
            "title": "牡丹花",
            "content": "似共东风别有因，绛罗高卷不胜春。若教解语应倾国，\r\n任是无情亦动人。芍药与君为近侍，芙蓉何处避芳尘。\r\n可怜韩令功成后，辜负秾华过此身。"
        },
        {
            "title": "寄钟常侍",
            "content": "一从朱履步金台，蘖苦冰寒奉上台。峻节不由人学得，\r\n远途终是自将来。风高渐展摩天翼，干耸方呈构厦材。\r\n应笑樟亭旧同舍，九州无验满炉灰。"
        },
        {
            "title": "经张舍人旧居（一题作河中经故翰林张舍人所",
            "content": "行尘不是昔时尘，谩向朱门忆侍臣。一榻已无开眼处，\r\n九泉应有爱才人。文馀吐凤他年诏，树想栖鸾旧日春。\r\n从此恩深转难报，夕阳衰草泪沾巾。"
        },
        {
            "title": "安陆赠徐砺",
            "content": "灵蛇桥下水声声，曾向桥边话别情。一榻偶依陈太守，\r\n三年深忆祢先生。尘欺鬓色非前事，火爇蓬根有去程。\r\n还把馀杯重相劝，不堪秋色背郧城。"
        },
        {
            "title": "黄鹤驿寓题",
            "content": "野云芳草绕离鞭，敢对青楼倚少年。秋色未催榆塞雁，\r\n人心先下洞庭船。高歌酒市非狂者，大嚼屠门亦偶然。\r\n车马同归莫同恨，古人头白尽林泉。"
        },
        {
            "title": "春思",
            "content": "荡漾春风渌似波，惹情摇恨去傞傞。燕翻永日音声好，\r\n柳舞空城意绪多。蜀国暖回溪峡浪，卫娘清转遏云歌。\r\n可怜户外桃兼李，仲蔚蓬蒿奈尔何。"
        },
        {
            "title": "游江夏口",
            "content": "醉别江东酒一杯，往年曾此驻尘埃。鱼听建业歌声过，\r\n水看瞿塘雪影来。黄祖不能容贱客，费祎终是负仙才。\r\n平生胆气平生恨，今日江边首懒回。"
        },
        {
            "title": "魏城逢故人（一题作绵谷回寄蔡氏昆仲）",
            "content": "一年两度锦江游，前值东风后值秋。芳草有情皆碍马，\r\n好云无处不遮楼。山将别恨和心断，水带离声入梦流。\r\n今日因君试回首，淡烟乔木隔绵州。"
        },
        {
            "title": "即事中元甲子（一作韦庄诗）",
            "content": "三秦流血已成川，塞上黄云战马闲。只有羸兵填渭水，\r\n终无奇事出商山。田园已没红尘内，弟侄相逢白刃间。\r\n惆怅翠华犹未返，泪痕空滴剑文斑。"
        },
        {
            "title": "途中逢刘知远",
            "content": "吴楚烟波里，巢由季孟间。只言无事贵，不道致身闲。\r\n别渚莲根断，归心桂树顽。空劳钟璞意，尘世隔函关。"
        },
        {
            "title": "茅斋",
            "content": "从事不从事，养生非养生。职为尸禄本，官是受恩名。\r\n时态已相失，岁华徒自惊。西斋一卮酒，衰老与谁倾。"
        },
        {
            "title": "秋霁后",
            "content": "净碧山光冷，圆明露点匀。渚莲丹脸恨，堤柳翠眉颦。\r\n蝉已送行客，雁应辞主人。蝇蚊渐无况，日晚自相亲。"
        },
        {
            "title": "冬暮城西晚眺",
            "content": "谬忝莲华幕，虚沾柏署官。欹危长抱疾，衰老不禁寒。\r\n时事已日过，世途行转难。千崖兼万壑，只向望中看。"
        },
        {
            "title": "尚父偶建小楼",
            "content": "结构叨冯柱石才，敢期幢盖此裴回。\r\n阳春曲调高谁和，尽日焚香倚隗台。\r\n玳簪珠履愧非才，时凭阑干首重回。\r\n只待淮妖剪除后，别倾卮酒贺行台。\r\n阑槛初成愧楚才，不知星彩尚迂回。\r\n风流孔令陶钧外，犹记山妖逼小台。"
        },
        {
            "title": "感别元帅尚父（一作病中上钱尚父）",
            "content": "玉函瑶检下台司，记得当时捧领时。半壁龙蛇蟠造化，\r\n满筐山岳动神祇。疲牛舐犊心犹切，阴鹤鸣雏力已衰。\r\n稚子不才身抱疾，日窥贞迹泪双垂。"
        },
        {
            "title": "使者",
            "content": "使者衔中旨，崎岖万里行。人心犹未革，天意似难明。\r\n四海霍光第，六宫张奉营。陪臣无以报，西望不胜情。"
        },
        {
            "title": "览晋史（张翰思吴中鲈鲙莼羹）",
            "content": "齐王僚属好男儿，偶觅东归便得归。满目路岐抛似梦，\r\n一船风雨去如飞。盘擎紫线莼初熟，箸拨红丝鲙正肥。\r\n惆怅途中无限事，与君千载两忘机。"
        },
        {
            "title": "暇日投钱尚父",
            "content": "牛斗星边女宿间，栋梁虚敞丽江关。望高汉相东西阁，\r\n名重淮王大小山。醴设斗倾金凿落，马归争撼玉连环。\r\n自惭麋鹿无能事，未报深恩鬓已斑。"
        },
        {
            "title": "送杨炼师却归贞浩岩",
            "content": "宦途不复更经营，归去东南任意行。别后几回思会面，\r\n到来相见似前生。久居竹盖知勤苦，旧业莲峰想变更。\r\n为谢佯狂吴道士，耳中时有铁船声。"
        },
        {
            "title": "乌程",
            "content": "两府攀陪十五年，郡中甘雨幕中莲。\r\n一瓶犹是乌程酒，须对霜风度泫然。"
        },
        {
            "title": "圉城偶作",
            "content": "东望陈留日欲曛，每因刀笔想夫君。\r\n自从郭泰碑铭后，只见黄金不见文。"
        },
        {
            "title": "题凿石山僧院",
            "content": "日夜潮声送是非，一回登眺一忘机。\r\n怜师好事无人见，不把兰芽染褐衣。"
        },
        {
            "title": "城西作",
            "content": "从军无一事，终日掩空斋。道薄交游少，才疏进取乖。\r\n野禽鸣聒耳，庭草绿侵阶。幸自同樗栎，何妨惬所怀。"
        },
        {
            "title": "遁迹",
            "content": "遁迹知安住，沾襟欲奈何。朝廷犹礼乐，郡邑忍干戈。\r\n华马凭谁问，胡尘自此多。因思汉明帝，中夜忆廉颇。"
        },
        {
            "title": "偶兴",
            "content": "逐队随行二十春，曲江池畔避车尘。\r\n如今赢得将衰老，闲看人间得意人。"
        },
        {
            "title": "暇日感怀因寄同院吴蜕拾遗",
            "content": "璧池清秩访燕台，曾捧瀛洲札翰来。今日二难俱大夜，\r\n当时三幅谩高才。戏悲槐市便便笥，狂忆樟亭满满杯。\r\n犹幸小兰同舍在，每因相见即衔哀。"
        },
        {
            "title": "自贻",
            "content": "衰老应难更进趋，药畦经卷自朝晡。纵无显效亦藏拙，\r\n若有所成甘守株。汉武巡游虚轧轧，秦皇吞并谩驱驱。\r\n如何只见丁家鹤，依旧辽东叹绿芜。"
        },
        {
            "title": "送人归湘中兼寄旧知",
            "content": "青溪烟雨九华山，乱后应同梦寐间。万里分飞休掩袂，\r\n两旬相见且开颜。君依宰相貂蝉贵，我恋王门鬓发斑。\r\n为谢伏波筵上客，几时金印拟西还。"
        },
        {
            "title": "送支使萧中丞赴阙",
            "content": "八年刀笔到京华，归去青冥路未赊。今日风流卿相客，\r\n旧时基业帝王家。彤庭彩凤虽添瑞，望府红莲已减花。\r\n从此常僚如有问，海边麋鹿斗边槎。"
        },
        {
            "title": "所思（一作西上）",
            "content": "西上青云未有期，东归沧海一何迟。酒阑梦觉不称意，\r\n花落月明空所思。长恐病侵多事日，可堪贫过少年时。\r\n斗鸡走狗五陵道，惆怅输他轻薄儿。"
        },
        {
            "title": "题玄同先生草堂三首",
            "content": "杳杳诸天路，苍苍大涤山。景舆留不得，毛节去应闲。\r\n相府旧知己，教门新启关。太平匡济术，流落在人间。\r\n先生诀行日，曾奉数行书。意密寻难会，情深恨有馀。\r\n石桥春暖后，句漏药成初。珍重云兼鹤，从来不定居。\r\n常时忆讨论，历历事犹存。酒向馀杭尽，云从大涤昏。\r\n往来无道侣，归去有台恩。自此玄言绝，长应闭洞门。"
        },
        {
            "title": "寄第五尊师",
            "content": "苕溪烟月久因循，野鹤衣裘独茧纶。只说泊船无定处，\r\n不知携手是何人。朱黄拣日囚尸鬼，青白临时注脑神。\r\n欲访先生问经诀，世间难得不由身。"
        },
        {
            "title": "初夏寄顾绍宗",
            "content": "江上偶分袂，四回寒暑更。青山无路入，白发满头生。\r\n郢浦雁寻过，镜湖蝉又鸣。怜君未归日，杯酒若为情。"
        },
        {
            "title": "堠子",
            "content": "终日路岐旁，前程亦可量。未能惭面黑，只是恨头方。\r\n雅旨逾千里，高文近两行。君知不识字，第一莫形相。"
        },
        {
            "title": "雪霁",
            "content": "南山雪乍晴，寒气转峥嵘。锁却闲门出，随他骏马行。\r\n一竿如有计，五鼎岂须烹。愁见天街草，青青又欲生。"
        },
        {
            "title": "秋居有寄",
            "content": "端居湖岸东，生计有无中。魇处千般鬼，寒时百种风。\r\n性灵从道拙，心事奈成空。多谢金台客，何当一笑同。"
        },
        {
            "title": "初秋寄友人",
            "content": "九华曾屏迹，罹乱与心违。是处堪终老，新秋又未归。\r\n病中芳草歇，愁里白云飞。樵侣兼同志，音书近亦稀。"
        },
        {
            "title": "相和歌辞·江南曲",
            "content": "江烟湿雨鲛绡软，漠漠远山眉黛浅。水国多愁又有情，\r\n夜槽压酒银船满。绷丝采怨凝晓空，吴王台榭春梦中。\r\n鸳鸯鸂鶒唤不起，平铺渌水眠东风。西陵路边月悄悄，\r\n油壁轻车嫁苏小。"
        },
        {
            "title": "乐府杂曲·鼓吹曲辞·芳树",
            "content": "细蕊慢逐风，暖香闲破鼻。青帝固有心，时时动人意。\r\n去年高枝犹压地，今年低枝已憔悴。\r\n吾所以见造化之权，变通之理。春夏作头，秋冬为尾。\r\n循环反复无穷已。今生长短同一轨，若使威可以制，\r\n力可以止，秦皇不肯敛手下沙丘，孟贲不合低头入蒿里。\r\n伊人强猛犹如此，顾我劳生何足恃。但愿开素袍，\r\n倾绿蚁，陶陶兀兀大醉于青冥白昼间。任他上是天，\r\n下是地。"
        },
        {
            "title": "横吹曲辞·陇头水",
            "content": "借问陇头水，年年恨何事。全疑呜咽声，中有征人泪。\r\n自古无长策，况我非深智。何计谢潺湲，一宵空不寐。"
        },
        {
            "title": "自遣",
            "content": "得即高歌失即休，\r\n多愁多恨亦悠悠。\r\n今朝有酒今朝醉，\r\n明日愁来明日愁。"
        },
        {
            "title": "赠妓云英",
            "content": "锺陵醉别十余春，\r\n重见云英掌上身。\r\n我未成名君未嫁，\r\n可能俱是不如人？"
        },
        {
            "title": "雪",
            "content": "尽道丰年瑞，丰年事若何。[1]\r\n长安有贫者，为瑞不宜多。"
        },
        {
            "title": "西施",
            "content": "家国兴亡自有时，\r\n吴人何苦怨西施。\r\n西施若解倾吴国，\r\n越国亡来又是谁？"
        },
        {
            "title": "蜂",
            "content": "不论平地与山尖，\r\n无限风光尽被占。\r\n采得百花成蜜后，\r\n为谁辛苦为谁甜？"
        },
        {
            "title": "绵谷回寄蔡氏昆仲",
            "content": "一年两度锦城游，前值东风后值秋。\r\n芳草有情皆碍马，好云无处不遮楼。\r\n山将别恨和心断，水带离声入梦流。\r\n今日因君试回首，淡烟乔木隔绵州。"
        }
    ]
}