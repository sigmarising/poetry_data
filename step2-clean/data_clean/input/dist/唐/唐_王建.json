{
    "dynasty": "唐",
    "author": "王建",
    "intro": "王建（约767－831）字仲初，颍川（今河南许昌）人。家贫，“从军走马十三年”，居乡则“终日忧衣食”，四十岁以后，“白发初为吏”，沉沦于下僚，任县丞、司马之类，世称王司马。他写了大量的乐府，同情百姓疾苦，与张籍齐名。又写过宫词百首，在传统的宫怨之外，还广泛地描绘宫中风物，是研究唐代宫廷生活的重要材料。他写过一些小词，别具一格，《调笑令》，原题为“宫中调笑”，可见本是专门供君王开开玩笑的，王建却用来写宫中妇女的哀怨：“团扇，团扇，美人并来遮面。玉颜憔悴三年，谁复商量管弦？弦管，弦管，春草昭阳路断。”末句斩钉截铁，守望之情，跃然纸上。又如《江南三台》：“扬州池边小妇，长干市里商人，。三年不得消息，各自拜鬼求神。”纯是白描，别有情趣。",
    "items": [
        {
            "title": "跆炜怼４蔚谕方园祝?肽耆艘巡小＞?99_34",
            "content": "忽看花渐稀，罪过酒醒时。寻觅风来处，惊张夜落时。\r游丝缠故蕊，宿夜守空枝。开取当轩地，年年树底期。"
        },
        {
            "title": "宫词",
            "content": "金殿当头紫阁重，仙人掌上玉芙蓉。\r\n太平天子朝元日，五色云车驾六龙。\r\n【注释】：①宫词：专写帝王宫中琐事的诗。\r\n②金殿：即金銮殿，乃皇宫正殿。 \r\n③当头：对面。 \r\n④紫阁：这里指朝元阁。\r\n⑤重：重重叠叠。\r\n⑥仙人：汉武帝时用铜铸成仙人，手托承露盘，承接玉露。据称，饮此露可长生不老。 \r\n⑦玉芙蓉：用红玉磨制的芙蓉状的承露盘。\r\n⑧太平天子：指带来太平的皇帝。 \r\n⑨五色云车：谓皇帝所乘的五彩缤纷的车。 \r\n⑩驾六龙：皇帝的车以六匹马来驾。龙，指高大的马，\"马八尺以上为龙\"(《周礼·夏官》)。【赏析】：　　唐人王建曾作《宫词一百首》，传诵一时，后人颇多仿作。宋人林洪也模拟写作了《宫词百首》，这一首是拟元旦宫词的。该诗描写了古代皇帝在农历正月初一朝拜天帝的场面。诗的前两句先写皇家宫殿的壮观气魄：金銮殿庄严巍峨，朝元阁重重叠叠，承露盘高耸人云。后两句写天子出行的不凡气派：御车雕饰精细，色彩斑斓，六匹骏马，高大雄壮，气宇轩昂。\"太平\"两字，写出了对帝王的阿谀颂扬。全诗通过描绘宫殿楼阁的雄伟壮丽和皇帝銮驾的肃穆气派，表达了诗人对太平盛世及带来太平盛世的天子的歌颂。该诗笔法细腻，形象生动，把一幅栩栩如生的天子朝拜图展现在读者眼前。"
        },
        {
            "title": "句",
            "content": "单于不向南牧马，席萁遍满天山下。\r\n却公不易胜，莫著外家欺。\r\n锦江诗弟子，时寄五花笺。\r\n花烧落第眼，雨破到家程。\r\n一朝金凤庭前下，当是虚皇诏沈曦。\r\n宣城四面水茫茫，草盖江城竹夹墙。"
        },
        {
            "title": "外按",
            "content": "夹城门向野田开，白鹿非时出洞来。\r\n日暮秦陵尘土起，从东外按使初回。"
        },
        {
            "title": "寄同州田长史",
            "content": "除听好语耳常聋，不见诗人眼底空。\r\n莫怪出城为长史，总缘山在白云中。"
        },
        {
            "title": "江陵使至汝州",
            "content": "回看巴路在云间，寒食离家麦熟还。\r\n日暮数峰青似染，商人说是汝州山。"
        },
        {
            "title": "题酸枣县蔡中郎碑",
            "content": "苍苔满字土埋龟，风雨销磨绝妙词。\r\n不向图经中旧见，无人知是蔡邕碑。"
        },
        {
            "title": "九日登丛台",
            "content": "平原池阁在谁家，双塔丛台野菊花。\r\n零落故宫无入路，西来涧水绕城斜。"
        },
        {
            "title": "眼病寄同官",
            "content": "天寒眼痛少心情，隔雾看人夜里行。\r\n年少往来常不住，墙西冻地马蹄声。"
        },
        {
            "title": "唐昌观玉蕊花",
            "content": "一树笼玉刻成，飘廊点地色轻轻。\r\n女冠夜觅香来处，唯见阶前碎月明。"
        },
        {
            "title": "早春书情",
            "content": "渐老风光不著人，花溪柳陌早逢春。\r\n近来行到门前少，趁暖闲眠似病人。"
        },
        {
            "title": "寄广文张博士",
            "content": "春明门外作卑官，病友经年不得看。\r\n莫道长安近于日，升天却易到城难。"
        },
        {
            "title": "田侍郎归镇",
            "content": "去处长将决胜筹，回回身在阵前头。\r\n贼城破后先锋入，看著红妆不敢收。\r\n熨帖朝衣抛战袍，夔龙班里侍中高。\r\n对时先奏牙间将，次第天恩与节旄。\r\n踏著家乡马脚轻，暮山秋色眼前明。\r\n老人上酒齐头拜，得侍中来尽再生。\r\n功成谁不拥藩方，富贵还须是本乡。\r\n万里双旌汾水上，玉鞭遥指白云庄。\r\n鼓吹幡旗道两边，行男走女喜骈阗。\r\n旧交省得当时别，指点如今却少年。\r\n广场破阵乐初休，彩纛高于百尺楼。\r\n老将气雄争起舞，管弦回作大缠头。\r\n笳声万里动燕山，草白天清塞马闲。\r\n触处不如别处乐，可怜秋月照江关。\r\n将士请衣忘却贫，绿窗红烛酒楼新。\r\n家家尽踏还乡曲，明月街中不绝人。"
        },
        {
            "title": "和门下武相公春晓闻莺",
            "content": "侵黑行飞一两声，春寒啭小未分明。\r\n若教更解诸余语，应向宫花不惜情。"
        },
        {
            "title": "别杨校书",
            "content": "从军秣马十三年，白发营中听早蝉。\r\n故作老丞身不避，县名昭应管山泉。"
        },
        {
            "title": "秋夜对雨寄石瓮寺二秀才",
            "content": "夜山秋雨滴空廊，灯照堂前树叶光。\r\n对坐读书终卷后，自披衣被扫僧房。"
        },
        {
            "title": "赠李愬仆射二首",
            "content": "和雪翻营一夜行，神旗冻定马无声。\r\n遥看火号连营赤，知是先锋已上城。\r\n旗幡四面下营稠，手诏频来老将忧。\r\n每日城南空挑战，不知生缚入唐州。"
        },
        {
            "title": "晓望华清宫",
            "content": "晓来楼阁更鲜明，日出阑干见鹿行。\r\n武帝自知身不死，看修玉殿号长生。"
        },
        {
            "title": "对酒",
            "content": "为病比来浑断绝，缘花不免却知闻。\r\n从来事事关身少，主领春风只在君。"
        },
        {
            "title": "送顾非熊秀才归丹阳",
            "content": "江城柳色海门烟，欲到茅山始下船。\r\n知道君家当瀑布，菖蒲潭在草堂前。"
        },
        {
            "title": "观蛮妓",
            "content": "欲说昭君敛翠蛾，清声委曲怨于歌。\r\n谁家年少春风里，抛与金钱唱好多。"
        },
        {
            "title": "江楼对雨寄杜书记",
            "content": "竹烟花雨细相和，看著闲书睡更多。\r\n好是主人无事日，应持小酒按新歌。"
        },
        {
            "title": "于主簿厅看花",
            "content": "小叶稠枝粉压摧，暖风吹动鹤翎开。\r\n若无别事为留滞，应便抛家宿看来。"
        },
        {
            "title": "和元郎中从八月十二至十五夜玩月五首",
            "content": "半秋初入中旬夜，已向阶前守月明。\r\n从未圆时看却好，一分分见傍轮生。\r\n乱云遮却台东月，不许教依次第看。\r\n莫为诗家先见镜，被他笼与作艰难。\r\n今夜月明胜昨夜，新添桂树近东枝。\r\n立多地湿舁床坐，看过墙西寸寸迟。\r\n月似圆来色渐凝，玉盆盛水欲侵棱。\r\n夜深尽放家人睡，直到天明不炷灯。\r\n合望月时常望月，分明不得似今年。\r\n仰头五夜风中立，从未圆时直到圆。"
        },
        {
            "title": "路中上田尚书",
            "content": "去路何词见六亲，手中刀尺不如人。\r\n可怜池阁秋风夜，愁绿娇红一遍新。"
        },
        {
            "title": "寄蜀中薛涛校书",
            "content": "万里桥边女校书，枇杷花里闭门居。\r\n扫眉才子于今少，管领春风总不如。"
        },
        {
            "title": "哭孟东野二首",
            "content": "吟损秋天月不明，兰无香气鹤无声。\r\n自从东野先生死，侧近云山得散行。\r\n老松临死不生枝，东野先生早哭儿。\r\n但是洛阳城里客，家传一本杏殇诗。"
        },
        {
            "title": "秋日后",
            "content": "住处近山常足雨，闻晴晒曝旧芳茵。\r\n立秋日后无多热，渐觉生衣不著身。"
        },
        {
            "title": "寄刘蕡问疾",
            "content": "年少病多应为酒，谁家将息过今春。\r\n赊来半夏重熏尽，投著山中旧主人。"
        },
        {
            "title": "设酒寄独孤少府",
            "content": "自看和酿一依方，缘看松花色较黄。\r\n不分君家新酒熟，好诗收得被回将。"
        },
        {
            "title": "看棋",
            "content": "彼此抽先局势平，傍人道死的还生。\r\n两边对坐无言语，尽日时闻下子声。"
        },
        {
            "title": "老人歌",
            "content": "白发老人垂泪行，上皇生日出京城。\r\n如今供奉多新意，错唱当时一半声。"
        },
        {
            "title": "华清宫前柳",
            "content": "杨柳宫前忽地春，在先惊动探春人。\r\n晓来唯欠骊山雨，洗却枝头绿上尘。"
        },
        {
            "title": "伤堕水乌",
            "content": "一乌堕水百乌啼，相吊相号绕故堤。\r\n眼见行人车辗过，不妨同伴各东西。"
        },
        {
            "title": "留别张广文",
            "content": "谢恩新入凤凰城，乱定相逢合眼明。\r\n千万求方好将息，杏花寒食的同行。"
        },
        {
            "title": "新晴",
            "content": "夏夜新晴星校少，雨收残水入天河。\r\n檐前熟著衣裳坐，风冷浑无扑火蛾。"
        },
        {
            "title": "寒食忆归",
            "content": "京中曹局无多事，寒食贫儿要在家。\r\n遮莫杏园胜别处，亦须归看傍村花。"
        },
        {
            "title": "归山庄",
            "content": "长安寄食半年余，重向人边乞荐书。\r\n山路独归冲夜雪，落斜骑马避柴车。"
        },
        {
            "title": "未央风",
            "content": "五更先起玉阶东，渐入千门万户中。\r\n总向高楼吹舞曲，秋风还不及春风。"
        },
        {
            "title": "赠人二首",
            "content": "金炉烟里要班头，欲得归山可自由。\r\n每度报朝愁入阁，在先教示小千牛。\r\n多在蓬莱少在家，越绯衫上有红霞。\r\n朝回不向诸余处，骑马城西检校花。"
        },
        {
            "title": "楼前",
            "content": "天宝年前勤政楼，每年三日作千秋。\r\n飞龙老马曾教舞，闻著音声总举头。"
        },
        {
            "title": "送郑山人归山",
            "content": "玉作车辕蒲作轮，当初不起颍阳人。\r\n一家总入嵩山去，天子何因得谏臣。"
        },
        {
            "title": "人家看花",
            "content": "年少狂疏逐君马，去来憔悴到京华。\r\n恨无闲地栽仙药，长傍人家看好花。"
        },
        {
            "title": "雨中寄东溪韦处士",
            "content": "雨中溪破无干地，浸著床头湿著书。\r\n一个月来山水隔，不知茅屋若为居。"
        },
        {
            "title": "山店",
            "content": "登登石路何时尽，决决溪泉到处闻。\r\n风动叶声山犬吠，一家松火隔秋云。"
        },
        {
            "title": "雨过山村",
            "content": "雨里鸡鸣一两家，竹溪村路板桥斜。\r\n妇姑相唤浴蚕去，闲看中庭栀子花。"
        },
        {
            "title": "江馆对雨",
            "content": "鸟声愁雨似秋天，病客思家一向眠。\r\n草馆门临广州路，夜闻蛮语小江边。"
        },
        {
            "title": "乞竹",
            "content": "乞取池西三两竿，房前栽著病时看。\r\n亦知自惜难判割，犹胜横根引出栏。"
        },
        {
            "title": "初冬旅游",
            "content": "远投人宿趁房迟，僮仆伤寒马亦饥。\r\n为客悠悠十月尽，庄头栽竹已过时。"
        },
        {
            "title": "寻补阙旧宅",
            "content": "知得清名二十年，登山上坂乞新篇。\r\n除书近拜侍臣去，空院鸟啼风竹前。"
        },
        {
            "title": "寄韦谏议",
            "content": "百年看似暂时间，头白求官亦未闲。\r\n独有龙门韦谏议，三征不起恋青山。"
        },
        {
            "title": "夜看扬州市",
            "content": "夜市千灯照碧云，高楼红袖客纷纷。\r\n如今不似时平日，犹自笙歌彻晓闻。"
        },
        {
            "title": "宿长安县后斋",
            "content": "新向金阶奏罢兵，长安县里绕池行。\r\n喜欢得伴山僧宿，看雪吟诗直到明。"
        },
        {
            "title": "扬州寻张籍不见",
            "content": "别后知君在楚城，扬州寺里觅君名。\r\n西江水阔吴山远，却打船头向北行。"
        },
        {
            "title": "送山人二首",
            "content": "嵩山古寺离来久，回见溪桥野叶黄。\r\n辛苦老师看守处，为悬秋药闭空房。\r\n山客狂来跨白驴，袖中遗却颍阳书。\r\n人间亦有妻儿在，抛向嵩阳古观居。"
        },
        {
            "title": "听雨",
            "content": "半夜思家睡里愁，雨声落落屋檐头。\r\n照泥星出依前黑，淹烂庭花不肯休。"
        },
        {
            "title": "镊白",
            "content": "总道老来无用处，何须白发在前生。\r\n如今不用偷年少，拔却三茎又五茎。"
        },
        {
            "title": "酬赵侍御",
            "content": "年少同为邺下游，闲寻野寺醉登楼。\r\n别来衣马从胜旧，争向边尘满白头。"
        },
        {
            "title": "华岳庙二首",
            "content": "女巫遮客买神盘，争取琵琶庙里弹。\r\n闻有马蹄生拍树，路人来去向南看。\r\n自移西岳门长锁，一个行人一遍开。\r\n上庙参天今见在，夜头风起觉神来。"
        },
        {
            "title": "长安县后亭看画",
            "content": "水冻横桥雪满地，新排石笋绕巴篱。\r\n县门斜掩无人吏，看画双飞白鹭鸶。"
        },
        {
            "title": "看石楠花",
            "content": "留得行人忘却归，雨中须是石楠枝。\r\n明朝独上铜台路，容见花开少许时。"
        },
        {
            "title": "题禅师房",
            "content": "浮生不住叶随风，填海移山总是空。\r\n长向人间愁老病，谁来闲坐此房中。"
        },
        {
            "title": "废寺",
            "content": "废寺乱来为县驿，荒松老柏不生烟。\r\n空廊屋漏画僧尽，梁上犹书天宝年。"
        },
        {
            "title": "送迁客",
            "content": "万里潮州一逐臣，悠悠青草海边春。\r\n天涯莫道无回日，上岭还逢向北人。"
        },
        {
            "title": "过喜祥山馆",
            "content": "夜过深山算驿程，三回黑地听泉声。\r\n自离军马身轻健，得向溪边尽足行。"
        },
        {
            "title": "题渭亭",
            "content": "云开远水傍秋天，沙岸蒲帆隔野烟。\r\n一片蔡州青草色，日西铺在古台边。"
        },
        {
            "title": "长门",
            "content": "长门闭定不求生，烧却头花卸却筝。\r\n病卧玉窗秋雨下，遥闻别院唤人声。"
        },
        {
            "title": "别药栏",
            "content": "芍药丁香手里栽，临行一日绕千回。\r\n外人应怪难辞别，总是山中自取来。"
        },
        {
            "title": "酬柏侍御答酒",
            "content": "茱萸酒法大家同，好是盛来白碗中。\r\n这度自知颜色重，不消诗里弄溪翁。"
        },
        {
            "title": "题崔秀才里居",
            "content": "自知名出休呈卷，爱去人家远处居。\r\n时复打门无别事，铺头来索买残书。"
        },
        {
            "title": "野池",
            "content": "野池水满连秋堤，菱花结实蒲叶齐。\r\n川口雨晴风复止，蜻蜓上下鱼东西。"
        },
        {
            "title": "春词",
            "content": "良人朝早半夜起，樱桃如珠露如水。\r\n下堂把火送郎回，移枕重眠晓窗里。"
        },
        {
            "title": "宫人斜",
            "content": "未央墙西青草路，宫人斜里红妆墓。\r\n一边载出一边来，更衣不减寻常数。"
        },
        {
            "title": "长安别",
            "content": "长安清明好时节，只宜相送不宜别。\r\n恶心床上铜片明，照见离人白头发。"
        },
        {
            "title": "别曲",
            "content": "毒蛇在肠疮满背，去年别家今别弟。\r\n马头对哭各东西，天边柳絮无根蒂。"
        },
        {
            "title": "冬至后招于秀才",
            "content": "日近山红暖气新，一阳先入御沟春。\r\n闻闲立马重来此，沐浴明年称意身。"
        },
        {
            "title": "上田仆射",
            "content": "一方新地隔河烟，曾接诸生听管弦。\r\n却忆去年寒食会，看花犹在水堂前。"
        },
        {
            "title": "夜看美人宫棋",
            "content": "宫棋布局不依经，黑白分明子数停。\r\n巡拾玉沙天汉晓，犹残织女两三星。"
        },
        {
            "title": "花褐裘",
            "content": "对织芭蕉雪毳新，长缝双袖窄裁身。\r\n到头须向边城著，消杀秋风称猎尘。"
        },
        {
            "title": "江陵道中",
            "content": "菱叶参差萍叶重，新蒲半折夜来风。\r\n江村水落平地出，溪畔渔船青草中。"
        },
        {
            "title": "寄画松僧",
            "content": "天香寺里古松僧，不画枯松落石层。\r\n最爱临江两三树，水禽栖处解无藤。"
        },
        {
            "title": "听琴",
            "content": "无事此身离白云，松风溪水不曾闻。\r\n至心听著仙翁引，今看青山围绕君。"
        },
        {
            "title": "道中寄杜书记",
            "content": "西南东北暮天斜，巴字江边楚树花。\r\n珍重荆州杜书记，闲时多在广师家。"
        },
        {
            "title": "元太守同游七泉寺",
            "content": "盘磴回廊古塔深，紫芝红药入云寻。\r\n晚吹箫管秋山里，引得弥猴出象林。"
        },
        {
            "title": "望定州寺",
            "content": "回看佛阁青山半，三四年前到上头。\r\n省得老僧留不住，重寻更可有因由。"
        },
        {
            "title": "太和公主和蕃",
            "content": "塞黑云黄欲渡河，风沙眯眼雪相和。\r\n琵琶泪湿行声小，断得人肠不在多。"
        },
        {
            "title": "新授戒尼师",
            "content": "新短方裙叠作棱，听钟洗钵绕青蝇。\r\n自知戒相分明后，先出坛场礼大僧。"
        },
        {
            "title": "宫前早春",
            "content": "酒幔高楼一百家，宫前杨柳寺前花。\r\n内园分得温汤水，二月中旬已进瓜。"
        },
        {
            "title": "朝天词十首寄上魏博田侍中",
            "content": "山川初展国图宽，未识龙颜坐不安。\r\n风动白髯旌节下，过时天子御楼看。\r\n相感君臣总泪流，恩深舞蹈不知休。\r\n初从战地来无物，唯奏新添十八州。\r\n催修水殿宴沂公，与别诸侯总不同。\r\n隔月太常先习乐，金书牌纛彩云中。\r\n无人敢夺在先筹，天子门边送与球。\r\n遥索彩箱新样锦，内人舁出马前头。\r\n御马牵来亲自试，珠球到处玉蹄知。\r\n殿头宣赐连催上，未解红缨不敢骑。\r\n老作三公经献寿，临时犹自语差池。\r\n私从班里来长跪，捧上金杯便合仪。\r\n四海无波乞放闲，三封手疏犯龙颜。\r\n他时若有边尘动，不待天书自出山。\r\n胡马悠悠未尽归，玉关犹隔吐蕃旗。\r\n老臣一表求高卧，边事从今欲问谁。\r\n威容难画改频频，眉目分毫恐不真。\r\n有诏别图书阁上，先教粉本定风神。\r\n重赐弓刀内宴回，看人城外满楼台。\r\n君臣不作多时别，收尽边旗当日来。"
        },
        {
            "title": "过绮岫宫",
            "content": "玉楼倾倒粉墙空，重叠青山绕故宫。\r\n武帝去来罗袖尽，野花黄蝶领春风。"
        },
        {
            "title": "奉同曾郎中题石瓮寺得嵌韵",
            "content": "寺门连内绕丹岩，下界云开数过帆。\r\n遥指上皇翻曲处，百官题字满西嵌。"
        },
        {
            "title": "御猎",
            "content": "青山直绕凤城头，浐水斜分入御沟。\r\n新教内人唯射鸭，长随天子苑东游。"
        },
        {
            "title": "江南三台词四首",
            "content": "扬州桥边少妇，长安城里商人。\r\n二年不得消息，各自拜鬼求神。\r\n青草湖边草色，飞猿岭上猿声。\r\n万里湘江客到，有风有雨人行。\r\n树头花落花开，道上人去人来。\r\n朝愁暮愁即老，百年几度三台。\r\n闻身强健且为，头白齿落难追。\r\n准拟百年千岁，能得几许多时。"
        },
        {
            "title": "别自栽小树",
            "content": "去年今日栽，临去见花开。好住守空院，夜间人不来。"
        },
        {
            "title": "酬从侄再看诗本",
            "content": "眼暗没功夫，慵来剪刻粗。自看花样古，称得少年无。"
        },
        {
            "title": "新嫁娘词三首",
            "content": "邻家人未识，床上坐堆堆。郎来傍门户，满口索钱财。\r\n锦幛两边横，遮掩侍娘行。遣郎铺簟席，相并拜亲情。\r\n三日入厨下，洗手作羹汤。未谙姑食性，先遣小姑尝。"
        },
        {
            "title": "田家",
            "content": "啾啾雀满树，霭霭东坡雨。田家夜无食，水中摘禾黍。"
        },
        {
            "title": "赠陈评事",
            "content": "识君虽向歌钟会，说事不离云水间。\r\n春夜酒醒长起坐，灯前一纸洞庭山。"
        },
        {
            "title": "晚蝶",
            "content": "粉翅嫩如水，绕砌乍依风。日高出露解，飞入菊花中。"
        },
        {
            "title": "南涧",
            "content": "野桂香满溪，石莎寒覆水。爱此南涧头，终日湲潺里。"
        },
        {
            "title": "荒园",
            "content": "朝日满园霜，牛冲篱落坏。扫掠黄叶中，时时一窠薤。"
        },
        {
            "title": "野菊",
            "content": "晚艳出荒篱，冷香著秋水。忆向山中见，伴蛩石壁里。"
        },
        {
            "title": "园果",
            "content": "雨中梨果病，每树无数个。小儿出入看，一半鸟啄破。"
        },
        {
            "title": "长门烛",
            "content": "秋夜床前蜡烛微，铜壶滴尽晓钟迟。\r\n残光欲灭还吹著，年少宫人未睡时。"
        },
        {
            "title": "秋灯",
            "content": "向壁暖悠悠，罗帏寒寂寂。斜照碧山图，松间一片石。"
        },
        {
            "title": "香印",
            "content": "闲坐烧印香，满户松柏气。火尽转分明，青苔碑上字。"
        },
        {
            "title": "水精",
            "content": "映水色不别，向月光还度。倾在荷叶中，有时看是露。"
        },
        {
            "title": "秋夜",
            "content": "夜久叶露滴，秋虫入户飞。卧多骨髓冷，起覆旧绵衣。"
        },
        {
            "title": "小松",
            "content": "小松初数尺，未有直生枝。闲即傍边立，看多长却迟。"
        },
        {
            "title": "戏酬卢秘书",
            "content": "芸香阁里人，采摘御园春。取此和仙药，犹治老病身。"
        },
        {
            "title": "题江台驿",
            "content": "水北金台路，年年行客稀。近闻天子使，多取雁门归。"
        },
        {
            "title": "旧宫人",
            "content": "先帝旧宫宫女在，乱丝犹挂凤凰钗。\r\n霓裳法曲浑抛却，独自花间扫玉阶。"
        },
        {
            "title": "江馆",
            "content": "水面细风生，菱歌慢慢声。客亭临小市，灯火夜妆明。"
        },
        {
            "title": "赠谪者",
            "content": "何罪过长沙，年年北望家。重封岭头信，一树海边花。"
        },
        {
            "title": "四望驿松",
            "content": "当初北涧别，直至此庭中。何意闻鞞耳，听君枝上风。"
        },
        {
            "title": "夜闻子规",
            "content": "子规啼不歇，到晓口应穿。况是不眠夜，声声在耳边。"
        },
        {
            "title": "早发汾南",
            "content": "桥上车马发，桥南烟树开。青山斜不断，迢递故乡来。"
        },
        {
            "title": "送人",
            "content": "河亭收酒器，语尽各西东。回首不相见，行车秋雨中。"
        },
        {
            "title": "题柏岩禅师影堂",
            "content": "山中砖塔闭，松下影堂新。恨不生前识，今朝礼画身。"
        },
        {
            "title": "去妇",
            "content": "新妇去年胼手足，衣不暇缝蚕废簇。白头使我忧家事，\r\n还如夜里烧残烛。当初为取傍人语，岂道如今自辛苦。\r\n在时纵嫌织绢迟，有丝不上邻家机。"
        },
        {
            "title": "落叶",
            "content": "陈绿向参差，初红已重叠。中庭初扫地，绕树三两叶。"
        },
        {
            "title": "送裴相公上太原",
            "content": "还携堂印向并州，将相兼权是武侯。时难独当天下事，\r\n功成却进手中筹。再三陈乞垆烟里，前后封章玉案头。\r\n朱架早朝立剑戟，绿槐残雨看张油。遥知塞雁从今好，\r\n直得渔阳已北愁。边铺警巡旗尽换，山城候馆壁重修。\r\n千群白刃兵迎节，十对红妆妓打球。圣主分明交暂去，\r\n不须高起见京楼。"
        },
        {
            "title": "寄贺田侍中东平功成",
            "content": "使回高品满城传，亲见沂公在阵前。百里旗幡冲即断，\r\n两重衣甲射皆穿。探知点检兵应怯，算得新移栅未坚。\r\n营被数惊乘势破，将经频败遂生全。密招残寇防人觉，\r\n遥斩元凶恐自专。首让诸军无敢近，功归部曲不争先。\r\n开通州县斜连海，交割山河直到燕。战马散驱还逐草，\r\n肉牛齐散却耕田。府中独拜将军贵，门下兼分宰相权。\r\n唐史上头功第一，春风双节好朝天。"
        },
        {
            "title": "赠华州郑大夫",
            "content": "此官出入凤池头，通化门前第一州。少华山云当驿起，\r\n小敷溪水入城流。空闲地内人初满，词讼牌前草渐稠。\r\n报状拆开知足雨，赦书宣过喜无囚。自来不说双旌贵，\r\n恐替长教百姓愁。公退晚凉无一事，步行携客上南楼。"
        },
        {
            "title": "寄上韩愈侍郎",
            "content": "重登大学领儒流，学浪词锋压九州。\r\n不以雄名疏野贱，唯将直气折王侯。\r\n咏伤松桂青山瘦，取尽珠玑碧海愁。\r\n叙述异篇经总别，鞭驱险句最先投。\r\n碑文合遣贞魂谢，史笔应令谄骨羞。\r\n清俸探将还酒债，黄金旋得起书楼。\r\n参来拟设官人礼，朝退多逢月阁游。\r\n见说云泉求住处，若无知荐一生休。"
        },
        {
            "title": "寄杜侍御",
            "content": "何须服药觅升天，粉阁为郎即是仙。买宅但幽从索价，\r\n栽松取活不争钱。退朝寺里寻荒塔，经宿城南看野泉。\r\n道气清凝分晓爽，诗情冷瘦滴秋鲜。学通儒释三千卷，\r\n身拥旌旗二十年。春巷偶过同户饮，暖窗时与对床眠。\r\n破除心力缘书癖，伤瘦花枝为酒颠。今日总来归圣代，\r\n丈人先达幸相怜。"
        },
        {
            "title": "维扬冬末寄幕中二从事",
            "content": "江上数株桑枣树，自从离乱更荒凉。那堪旅馆经残腊，\r\n只把空书寄故乡。典尽客衣三尺雪，炼精诗句一头霜。\r\n故人多在芙蓉幕，应笑孜孜道未光。"
        },
        {
            "title": "春意二首",
            "content": "去日丁宁别，情知寒食归。缘逢好天气，教熨看花衣。\r\n谁是杏园主，一枝临古岐。从伤早春意，乞取欲开枝。"
        },
        {
            "title": "寄贾岛（一作张籍赠项斯诗）",
            "content": "尽日吟诗坐忍饥，万人中觅似君稀。僮眠冷榻朝犹卧。\r\n驴放秋田夜不归。傍暖旋收红落叶，觉寒犹著旧生衣。\r\n曲江池畔时时到，为爱鸬鹚雨后飞。"
        },
        {
            "title": "李处士故居",
            "content": "露浓烟重草萋萋，树映阑干柳拂堤。一院落花无客醉，\r\n半窗残月有莺啼。芳筵想像情难尽，故榭荒凉路欲迷。\r\n风景宛然人自改，却经门外马频嘶。"
        },
        {
            "title": "上阳宫",
            "content": "上阳花木不曾秋，洛水穿宫处处流。画阁红楼宫女笑，\r\n玉箫金管路人愁。幔城入涧橙花发，玉辇登山桂叶稠。\r\n曾读列仙王母传，九天未胜此中游。"
        },
        {
            "title": "长安早春",
            "content": "霏霏漠漠绕皇州，销雪欺寒不自由。先向红妆添晓梦，\r\n争来白发送新愁。暖催衣上缝罗胜，晴报窗中点彩球。\r\n每度暗来还暗去，今年须遣蝶迟留。"
        },
        {
            "title": "春日五门西望",
            "content": "百官朝下五门西。尘起春风过玉堤。黄帕盖鞍呈了马，\r\n红罗系项斗回鸡。馆松枝重墙头出，御柳条长水面齐。\r\n唯有教坊南草绿，古苔阴地冷凄凄。"
        },
        {
            "title": "和胡将军寓直",
            "content": "宫鸦栖定禁枪攒，楼殿深严月色寒。进状直穿金戟槊，\r\n探更先傍玉钩栏。漏传五点班初合，鼓动三声仗已端。\r\n遥见正南宣不坐，新栽松树唤人看。"
        },
        {
            "title": "村居即事",
            "content": "休看小字大书名，向日持经眼却明。时过无心求富贵，\r\n身闲不梦见公卿。因寻寺里薰辛断，自别城中礼数生。\r\n斜月照房新睡觉，西峰半夜鹤来声。"
        },
        {
            "title": "和少府崔卿微雪早朝",
            "content": "蓬莱春雪晓犹残，点地成花绕百官。已傍祥鸾迷殿角，\r\n还穿瑞草入袍襕。无多白玉阶前湿，积渐青松叶上干。\r\n粉画南山棱郭出，初晴一半隔云看。"
        },
        {
            "title": "寒食日看花",
            "content": "早入公门到夜归，不因寒食少闲时。颠狂绕树猿离锁，\r\n跳踯缘冈马断羁。酒污衣裳从客笑，醉饶言语觅花知。\r\n老来自喜身无事，仰面西园得咏诗。"
        },
        {
            "title": "田侍中宴席",
            "content": "香熏罗幕暖成烟，火照中庭烛满筵。整顿舞衣呈玉腕，\r\n动摇歌扇露金钿。青蛾侧座调双管，彩凤斜飞入五弦。\r\n虽是沂公门下客，争将肉眼看云天。"
        },
        {
            "title": "自伤",
            "content": "衰门海内几多人，满眼公卿总不亲。四授官资元七品，\r\n再经婚娶尚单身。图书亦为频移尽，兄弟还因数散贫。\r\n独自在家长似客，黄昏哭向野田春。"
        },
        {
            "title": "闲说",
            "content": "桃花百叶不成春，鹤寿千年也未神。秦陇州缘鹦鹉贵，\r\n王侯家为牡丹贫。歌头舞遍回回别，鬓样眉心日日新。\r\n鼓动六街骑马出，相逢总是学狂人。"
        },
        {
            "title": "昭应李郎中见贻佳作次韵奉酬",
            "content": "窗户风凉四面开，陶公爱晚上高台。中庭不热青山入，\r\n野水初晴白鸟来。精思道心缘境熟，粗疏文字见诗回。\r\n诸生围绕新篇读，玉阙仙官少此才。"
        },
        {
            "title": "故梁国公主池亭",
            "content": "平阳池馆枕秦川，门锁南山一朵烟。素柰花开西子面，\r\n绿榆枝散沈郎钱。装檐玳瑁随风落，傍岸??逐暖眠。\r\n寂寞空馀歌舞地，玉箫声绝凤归天。"
        },
        {
            "title": "昭应官舍书事",
            "content": "县在华清宫北面，晓看楼殿正相当。庆云出处依时报，\r\n御果呈来每度尝。腊月近汤泉不冻，夏天临渭屋多凉。\r\n两衙早被官拘束，登阁巡溪亦属忙。"
        },
        {
            "title": "晚秋病中",
            "content": "万事风吹过耳轮，贫儿活计亦曾闻。偶逢新语书红叶，\r\n难得闲人话白云。霜下野花浑著地，寒来溪鸟不成群。\r\n病多体痛无心力，更被头边药气熏。"
        },
        {
            "title": "题柱国寺",
            "content": "皇帝施钱修此院，半居天上半人间。丹梯暗出三重阁，\r\n古像斜开一面山。松柏自穿空地少，川原不税小僧闲。\r\n行香天使长相续，早起离城日午还。"
        },
        {
            "title": "谢田赞善见寄",
            "content": "五侯三任未相称，头白如丝作县丞。错判符曹群吏笑，\r\n乱书岩石一山憎。自知酒病衰肠怯，遥怕春残百鸟凌。\r\n年少力生犹不敌，况加憔悴闷腾腾。"
        },
        {
            "title": "寄杨十二秘书",
            "content": "初移古寺正南方，静是浮山远是庄。人定犹行背街鼓，\r\n月高还去打僧房。新诗欲写中朝满，旧卷常抄外国将。\r\n闲出天门醉骑马，可怜蓬阁秘书郎。"
        },
        {
            "title": "上崔相公",
            "content": "枯桂衰兰一遍春，唯将道德定君臣。施行圣泽山川润，\r\n图画天文彩色新。开阁覆看祥瑞历，封名直进薜萝人。\r\n应怜老病无知己，自别溪中满鬓尘。"
        },
        {
            "title": "书赠旧浑二曹长",
            "content": "二年同在华清下，入县门中最近邻。替饮觥筹知户小，\r\n助成书屋见家贫。夜棋临散停分客，朝浴先回各送人。\r\n僮仆使来传语熟，至今行酒校殷勤。"
        },
        {
            "title": "初授太府丞言怀",
            "content": "除书亦下属微班，唤作官曹便不闲。检案事多关市井，\r\n听人言志在云山。病童唤著唯行慢，老马鞭多转放顽。\r\n此去仙宫无一里，遥看松树众家攀。"
        },
        {
            "title": "题元郎中新宅",
            "content": "近移松树初栽药，经帙书签一切新。铺设暖房迎道士，\r\n支分闲院著医人。买来高石虽然贵，入得朱门未免贫。\r\n惟有好诗名字出，倍教年少损心神。"
        },
        {
            "title": "上李益庶子",
            "content": "紫烟楼阁碧纱亭，上界诗仙独自行。奇险驱回还寂寞，\r\n云山经用始鲜明。藕绡纹缕裁来滑，镜水波涛滤得清。\r\n昏思愿因秋露洗，幸容阶下礼先生。"
        },
        {
            "title": "上李吉甫相公",
            "content": "圣朝齐贺说逢殷，霄汉无云日月真。金鼎调和天膳美，\r\n瑶池沐浴赐衣新。两河开地山川正，四海休兵造化仁。\r\n曾向山东为散吏，当今窦宪是贤臣。"
        },
        {
            "title": "赠李愬仆射",
            "content": "唐州将士死生同，尽逐双旌旧镇空。独破淮西功业大，\r\n新除陇右世家雄。知时每笑论兵法，识势还轻立战功。\r\n次第各分茅土贵，殊勋并在一门中。"
        },
        {
            "title": "送宫人入道",
            "content": "休梳丛鬓洗红妆，头戴芙蓉出未央。弟子抄将歌遍叠，\r\n宫人分散舞衣裳。问师初得经中字，入静犹烧内里香。\r\n发愿蓬莱见王母，却归人世施仙方。"
        },
        {
            "title": "早春病中",
            "content": "日日春风阶下起，不吹光彩上寒株。师教绛服禳衰月，\r\n妻许青衣侍病夫。健羡人家多力子，祈求道士有神符。\r\n世间方法从谁问，卧处还看药草图。"
        },
        {
            "title": "赠崔礼驸马",
            "content": "凤凰楼阁连宫树，天子崔郎自爱贫。金埒减添栽药地，\r\n玉鞭平与卖书人。家中弦管听常少，分外诗篇看即新。\r\n一月一回陪内宴，马蹄犹厌踏香尘。"
        },
        {
            "title": "赠王处士",
            "content": "松树当轩雪满池，青山掩障碧纱幮。鼠来案上常偷水，\r\n鹤在床前亦看棋。道士写将行气法，家童授与步虚词。\r\n世间有似君应少，便乞从今作我师。"
        },
        {
            "title": "赠王屋道士赴诏",
            "content": "玉皇符诏下天坛，玳瑁头簪白角冠。鹤遣院中童子养，\r\n鹿凭山下老人看。法成不怕刀枪利，体实常欺石榻寒。\r\n能断世间腥血味，长生只要一丸丹。"
        },
        {
            "title": "薛二十池亭",
            "content": "每个树边消一日，绕池行匝又须行。异花多是非时有，\r\n好竹皆当要处生。斜竖小桥看岛势，远移山石作泉声。\r\n浮萍著岸风吹歇，水面无尘晚更清。"
        },
        {
            "title": "赠太清卢道士",
            "content": "上清道士未升天，南岳中华作散仙。书卖八分通字学，\r\n丹烧九转定人年。修行近日形如鹤，导引多时骨似绵。\r\n想向诸山寻礼遍，却回还守老君前。"
        },
        {
            "title": "赠索暹将军",
            "content": "浑身著箭瘢犹在，万槊千刀总过来。轮剑直冲生马队，\r\n抽旗旋踏死人堆。闻休斗战心还痒，见说烟尘眼即开。\r\n泪滴先皇阶下土，南衙班里趁朝回。"
        },
        {
            "title": "送魏州李相公",
            "content": "百代功勋一日成，三年五度换双旌。闲来不对人论战，\r\n难处长先自请行。旗下可闻诛败将，阵头多是用降兵。\r\n当朝面受新恩去，算料妖星不敢生。"
        },
        {
            "title": "赠阎少保",
            "content": "髭须虽白体轻健，九十三来却少年。问事爱知天宝里，\r\n识人皆是武皇前。玉装剑佩身长带，绢写方书子不传。\r\n侍女常时教合药，亦闻私地学求仙。"
        },
        {
            "title": "送吴谏议上饶州",
            "content": "鄱阳太守是真人，琴在床头箓在身。曾向先皇边谏事，\r\n还应上帝处称臣。养生自有年支药，税户应停月进银。\r\n净扫水堂无侍女，下街唯共鹤殷勤。"
        },
        {
            "title": "送阿史那将军安西迎旧使灵榇（一作送史将军",
            "content": "汉家都护边头没，旧将麻衣万里迎。阴地背行山下火，\r\n风天错到碛西城。单于送葬还垂泪，部曲招魂亦道名。\r\n却入杜陵秋巷里，路人来去读铭旌。"
        },
        {
            "title": "送振武张尚书",
            "content": "回天转地是将军，扶助春宫上五云。抚背恩虽同骨肉，\r\n拥旄名未敌功勋。尽收壮勇填兵数，不向蕃浑夺马群。\r\n闲即单于台下猎，威声直到海西闻。"
        },
        {
            "title": "送唐大夫罢节归山",
            "content": "年少平戎老学仙，表求骸骨乞生全。不堪腰下悬金印，\r\n已向云西寄玉田。旄节抱归官路上，公卿送到国门前。\r\n人间鸡犬同时去，遥听笙歌隔水烟。"
        },
        {
            "title": "留别田尚书",
            "content": "拟报平生未杀身，难离门馆起居频。不看匣里钗头古，\r\n犹恋机中锦样新。一旦甘为漳岸老，全家却作杜陵人。\r\n朝天路在骊山下，专望红旗拜旧尘。"
        },
        {
            "title": "赠胡泟将军",
            "content": "书生难得是金吾，近日登科记总无。半夜进傩当玉殿，\r\n未明排仗到铜壶。朱牌面上分官契，黄纸头边押敕符。\r\n恐要蕃中新道路，指挥重画五城图。"
        },
        {
            "title": "洛中张籍新居",
            "content": "最是城中闲静处，更回门向寺前开。云山且喜重重见，\r\n亲故应须得得来。借倩学生排药合，留连处士乞松栽。\r\n自君移到无多日，墙上人名满绿苔。"
        },
        {
            "title": "赠郭将军",
            "content": "承恩新拜上将军，当直巡更近五云。天下表章经院过，\r\n宫中语笑隔墙闻。密封计策非时奏，别赐衣裳到处薰。\r\n向晚临阶看号簿，眼前风景任支分。"
        },
        {
            "title": "贺杨巨源博士拜虞部员外",
            "content": "合归兰署已多时，上得金梯亦未迟。两省郎官开道路，\r\n九州山泽属曹司。诸生拜别收书卷，旧客看来读制词。\r\n残著几丸仙药在，分张还遣病夫知。"
        },
        {
            "title": "赠田将军",
            "content": "初从学院别先生，便领偏师得战名。大小独当三百阵，\r\n纵横只用五千兵。回残匹帛归天库，分好旌旗入禁营。\r\n自执金吾长上直，蓬莱宫里夜巡更。"
        },
        {
            "title": "题裴处士碧虚溪居",
            "content": "鸟声真似深山里，平地人间自不同。春圃紫芹长卓卓，\r\n暖泉青草一丛丛。松台前后花皆别，竹崦高低水尽通。\r\n细问来时从近远，溪名载入县图中。"
        },
        {
            "title": "上杜元颖相公",
            "content": "学士金銮殿后居，天中行坐侍龙舆。承恩不许离床谢，\r\n密诏常教倚案书。马上唤遮红觜鸭，船头看钓赤鳞鱼。\r\n闲曹散吏无相识，犹记荆州拜谒初。"
        },
        {
            "title": "上裴度舍人",
            "content": "小松双对凤池开，履迹衣香逼上台。天意皆从彩毫出，\r\n宸心尽向紫烟来。非时玉案呈宣旨，每日金阶谢赐回。\r\n仙侣何因记名姓，县丞头白走尘埃。"
        },
        {
            "title": "赠卢汀谏议",
            "content": "青蛾不得在床前，空室焚香独自眠。功证诗篇离景象，\r\n药成官位属神仙。闲过寺观长冲夜，立送封章直上天。\r\n近见兰台诸吏说，御诗新集未教传。"
        },
        {
            "title": "上张弘靖相公",
            "content": "传封三世尽河东，家占中条第一峰。旱岁天教作霖雨，\r\n明时帝用补山龙。草开旧路沙痕在，日照新池凤迹重。\r\n卑散自知霄汉隔，若为门下赐从容。"
        },
        {
            "title": "上武元衡相公",
            "content": "旌旗坐镇蜀江雄，帝命重开旧閤崇。褒贬唐书天历上，\r\n捧持尧日庆云中。孤情迥出鸾皇远，健思潜搜海岳空。\r\n长得萧何为国相，自西流水尽朝宗。"
        },
        {
            "title": "寄分司张郎中",
            "content": "一别京华年岁久，卷中多见岭南诗。声名已压众人上，\r\n愁思未平双鬓知。江郡迁移犹远地，仙官荣宠是分司。\r\n青天白日当头上，会有求闲不得时。"
        },
        {
            "title": "武陵春日",
            "content": "寻春何事却悲凉，春到他乡忆故乡。秦女洞桃欹涧碧，\r\n楚王堤柳舞烟黄。波涛入梦家山远，名利关身客路长。\r\n不似冥心叩尘寂，玉编金轴有仙方。"
        },
        {
            "title": "昭应官舍",
            "content": "痴顽终日羡人闲，却喜因官得近山。斜对寺楼分寂寂，\r\n远从溪路借潺潺。眇身多病唯亲药，空院无钱不要关。\r\n文案把来看未会，虽书一字甚惭颜。"
        },
        {
            "title": "和蒋学士新授章服",
            "content": "五色箱中绛服春，笏花成就白鱼新。看宣赐处惊回眼，\r\n著谢恩时便称身。瑞草唯承天上露，红鸾不受世间尘。\r\n翰林同贺文章出，惊动茫茫下界人。"
        },
        {
            "title": "寄汴州令狐相公",
            "content": "三军江口拥双旌，虎帐长开自教兵。机锁恶徒狂寇尽，\r\n恩驱老将壮心生。水门向晚茶商闹，桥市通宵酒客行。\r\n秋日梁王池阁好，新歌散入管弦声。"
        },
        {
            "title": "酬于汝锡晓雪见寄",
            "content": "欲明天色白漫漫，打叶穿帘雪未干。薄落阶前人踏尽，\r\n差池树里鸟衔残。旋销迎暖沾墙少，斜舞遮春到地难。\r\n劳动更裁新样绮，红灯一夜剪刀寒。"
        },
        {
            "title": "从军后寄山中友人",
            "content": "爱仙无药住溪贫，脱却山衣事汉臣。夜半听鸡梳白发，\r\n天明走马入红尘。村童近去嫌腥食，野鹤高飞避俗人。\r\n劳动先生远相示，别来弓箭不离身。"
        },
        {
            "title": "题诜法师院",
            "content": "三年说戒龙宫里，巡礼还来向水行。多爱贫穷人远请，\r\n长修破落寺先成。秋天盆底新荷色，夜地房前小竹声。\r\n僧院不求诸处好，转经唯有一窗明。"
        },
        {
            "title": "题江寺兼求药子",
            "content": "隋朝旧寺楚江头，深谢师僧引客游。空赏野花无过夜，\r\n若看琪树即须秋。红珠落地求谁与，青角垂阶自不收。\r\n愿乞野人三两粒，归家将助小庭幽。"
        },
        {
            "title": "寄旧山僧",
            "content": "因依老宿发心初，半学修心半读书。雪后每常同席卧，\r\n花时未省两山居。猎人箭底求伤雁，钓户竿头乞活鱼。\r\n一向风尘取烦恼，不知衰病日难除。"
        },
        {
            "title": "早登西禅寺阁",
            "content": "上方台殿第三层，朝壁红窗日气凝。烟雾开时分远寺，\r\n山川晴处见崇陵。沙湾漾水图新粉，绿野荒阡晕色缯。\r\n莫说城南月灯阁，自诸楼看总难胜。"
        },
        {
            "title": "送司空神童",
            "content": "杏花坛上授书时，不废中庭趁蝶飞。暗写五经收部秩，\r\n初年七岁著衫衣。秋堂白发先生别，古巷青襟旧伴归。\r\n独向凤城持荐表，万人丛里有光辉。"
        },
        {
            "title": "题石瓮寺",
            "content": "青崖白石夹城东，泉脉钟声内里通。地压龙蛇山色别，\r\n屋连宫殿匠名同。檐灯经夏纱笼黑，溪叶先秋腊树红。\r\n天子亲题诗总在，画扉长锁碧龛中。"
        },
        {
            "title": "寻李山人不遇",
            "content": "山客长须少在时，溪中放鹤洞中棋。生金有气寻还远，\r\n仙药成窠见即移。莫为无家陪寺食，应缘将米寄人炊。\r\n从头石上留名去，独向南峰问老师。"
        },
        {
            "title": "逍遥翁溪亭",
            "content": "逍遥翁在此裴回，帝改溪名起石台。车马到春常借问，\r\n子孙因选暂归来，稀疏野竹人移折，零落蕉花雨打开。\r\n无主青山何所直，卖供官税不如灰。"
        },
        {
            "title": "题应圣观（观即李林甫旧宅）",
            "content": "精思堂上画三身，回作仙宫度美人。赐额御书金字贵，\r\n行香天乐羽衣新。空廊鸟啄花砖缝，小殿虫缘玉像尘。\r\n头白女冠犹说得，蔷薇不似已前春。"
        },
        {
            "title": "郭家溪亭",
            "content": "高亭望见长安树，春草冈西旧院斜。光动绿烟遮岸竹，\r\n粉开红艳塞溪花。野泉闻洗亲王马，古柳曾停贵主车。\r\n妆阁书楼倾侧尽，云山新卖与官家。"
        },
        {
            "title": "别李赞侍御",
            "content": "同受艰难骠骑营，半年中听揭枪声。草头送酒驱村乐，\r\n贼里看花著探兵。讲易工夫寻已圣，说诗门户别来情。\r\n荐书自入无消息，卖尽寒衣却出城。"
        },
        {
            "title": "九仙公主旧庄",
            "content": "仙居五里外门西，石路亲回御马蹄。天使来栽宫里树，\r\n罗衣自买院前溪。野牛行傍浇花井，本主分将灌药畦。\r\n楼上凤凰飞去后，白云红叶属山鸡。"
        },
        {
            "title": "华清宫感旧",
            "content": "尘到朝元边使急，千官夜发六龙回。辇前月照罗衫泪，\r\n马上风吹蜡烛灰。公主妆楼金锁涩，贵妃汤殿玉莲开。\r\n有时云外闻天乐，知是先皇沐浴来。"
        },
        {
            "title": "送从侄拟赴江陵少尹",
            "content": "江陵少尹好闲官，亲故皆来劝自宽。无事日长贫不易，\r\n有才年少屈终难。沙头欲买红螺盏，渡口多呈白角盘。\r\n应向章华台下醉，莫冲云雨夜深寒。"
        },
        {
            "title": "题花子赠渭州陈判官",
            "content": "腻如云母轻如粉，艳胜香黄薄胜蝉。点绿斜蒿新叶嫩，\r\n添红石竹晚花鲜。鸳鸯比翼人初帖，蛱蝶重飞样未传。\r\n况复萧郎有情思，可怜春日镜台前。"
        },
        {
            "title": "江陵即事",
            "content": "瘴云梅雨不成泥，十里津楼压大堤。蜀女下沙迎水客，\r\n巴童傍驿卖山鸡。寺多红药烧人眼，地足青苔染马蹄。\r\n夜半独眠愁在远，北看归路隔蛮溪。"
        },
        {
            "title": "同于汝锡游降圣观",
            "content": "秦时桃树满山坡，骑鹿先生降大罗。路尽溪头逢地少，\r\n门连内里见天多。荒泉坏简朱砂暗，古塔残经篆字讹。\r\n闻说开元斋醮日，晓移行漏帝亲过。"
        },
        {
            "title": "赏牡丹",
            "content": "此花名价别，开艳益皇都。香遍苓菱死，红烧踯躅枯。\r\n软光笼细脉，妖色暖鲜肤。满蕊攒黄粉，含棱缕绛苏。\r\n好和薰御服，堪画入宫图。晚态愁新妇，残妆望病夫。\r\n教人知个数，留客赏斯须。一夜轻风起，千金买亦无。\r\n第三百卷"
        },
        {
            "title": "岁晚自感",
            "content": "人皆欲得长年少，无那排门白发催。一向破除愁不尽，\r\n百方回避老须来。草堂未办终须置，松树难成亦且栽。\r\n沥酒愿从今日后，更逢二十度花开。"
        },
        {
            "title": "题金家竹溪",
            "content": "少年因病离天仗，乞得归家自养身。买断竹溪无别主，\r\n散分泉水与新邻。山头鹿下长惊犬，池面鱼行不怕人。\r\n乡使到来常款语，还闻世上有功臣。"
        },
        {
            "title": "题别遗爱草堂兼呈李十使君（李十亦尝隐庐山",
            "content": "曾住炉峰下，书堂对药台。斩新萝径合，依旧竹窗开。\r\n砌水亲看决，池荷手自栽。五年方暂至，一宿又须回。\r\n纵未长归得，犹胜不到来。君家白鹿洞，闻道亦生苔。"
        },
        {
            "title": "赠王枢密",
            "content": "三朝行坐镇相随，今上春宫见小时。脱下御衣先赐著，\r\n进来龙马每教骑。长承密旨归家少，独奏边机出殿迟。\r\n自是姓同亲向说，九重争得外人知。"
        },
        {
            "title": "送吴郎中赴忠州",
            "content": "西台复南省，清白上天知。家每因穷散，官多为直移。\r\n遥边过驿近，买药出城迟。朝野凭人别，亲情伴酒悲。\r\n故园愁去后，白发想回时。何处忠州界，山头卓望旗。"
        },
        {
            "title": "同于汝锡赏白牡丹",
            "content": "晓日花初吐，春寒白未凝。月光裁不得，苏合点难胜。\r\n柔腻于云叶，新鲜掩鹤膺。统心黄倒晕，侧茎紫重棱。\r\n乍敛看如睡，初开问欲应。并香幽蕙死，比艳美人憎。\r\n价数千金贵，形相两眼疼。自知颜色好，愁被彩光凌。"
        },
        {
            "title": "杜中丞书院新移小竹",
            "content": "此地本无竹，远从山寺移。经年求养法，隔日记浇时。\r\n嫩绿卷新叶，残黄收故枝。色经寒不动，声与静相宜。\r\n爱护出常数，稀稠看自知。贫来缘未有，客散独行迟。"
        },
        {
            "title": "塞上",
            "content": "漫漫复凄凄，黄沙暮渐迷。人当故乡立，马过旧营嘶。\r\n断雁逢冰碛，回军占雪溪。夜来山下哭，应是送降奚。"
        },
        {
            "title": "送严大夫赴桂州",
            "content": "岭头分界候，一半属湘潭。水驿门旗出，山恋洞主参。\r\n辟邪犀角重，解酒荔枝甘。莫叹京华远，安南更有南。"
        },
        {
            "title": "早秋过龙武李将军书斋",
            "content": "高树蝉声秋巷里，朱门冷静似闲居。重装墨画数茎竹，\r\n长著香薰一架书。语笑侍儿知礼数，吟哦野客任狂疏。\r\n就中爱读英雄传，欲立功勋恐不如。"
        },
        {
            "title": "照镜",
            "content": "终日自缠绕，此身无适缘。万愁生旅夜，百病凑衰年。\r\n少睡憎明屋，慵行待暖天。痒头梳有虱，风耳炙闻蝉。\r\n摇白方多错，回金法不全。家贫何所恋，时在老僧边。"
        },
        {
            "title": "隐者居",
            "content": "山人住处高，看日上蟠桃。雪缕青山脉，云生白鹤毛。\r\n朱书护身咒，水噀断邪刀。何物中长食，胡麻慢火熬。"
        },
        {
            "title": "和武门下伤韦令孔雀",
            "content": "孤号秋阁阴，韦令在时禽。觅伴海山黑，思乡橘柚深。\r\n举头闻旧曲，顾尾惜残金。憔悴不飞去，重君池上心。"
        },
        {
            "title": "惜欢",
            "content": "当欢须且欢，过后买应难。岁去停灯守，花开把火看。"
        },
        {
            "title": "贻小尼师",
            "content": "新剃青头发，生来未扫眉。身轻礼拜稳，心慢记经迟。\r\n唤起犹侵晓，催斋已过时。春晴阶下立，私地弄花枝。"
        },
        {
            "title": "谢李续主簿",
            "content": "馆舍幸相近，因风及病身。一官虽隔水，四韵是同人。\r\n衰卧朦胧晓，贫居冷落春。少年无不好，莫恨满头尘。"
        },
        {
            "title": "赠溪翁",
            "content": "溪田借四邻，不省解忧身。看日和仙药，书符救病人。\r\n伴僧斋过夏，中酒卧经旬。应得丹砂力，春来黑发新。"
        },
        {
            "title": "题所赁宅牡丹花",
            "content": "赁宅得花饶，初开恐是妖。粉光深紫腻，肉色退红娇。\r\n且愿风留著，惟愁日炙燋。可怜零落蕊，收取作香烧。"
        },
        {
            "title": "昭应官舍",
            "content": "绕厅春草合，知道县家闲。行见雨遮院，卧看人上山。\r\n避风新浴后，请假未醒间。朝客轻卑吏，从他不往还。"
        },
        {
            "title": "题法云禅院僧",
            "content": "不剃头多日，禅来白发长。合村迎住寺，同学乞修房。\r\n觉少持经力，忧无养病粮。上山犹得在，自解衲衣裳。"
        },
        {
            "title": "寒食（一作张籍诗）",
            "content": "田舍清明日，家家出火迟。白衫眠古巷，红索搭高枝。\r\n纱带生难结，铜钗重欲垂。斩新衣踏尽，还似去年时。"
        },
        {
            "title": "赠洪誓师",
            "content": "老僧真古画，闲坐语中听。识病方书圣，谙山草木灵。\r\n人来多施药，愿满不持经。相伴寻溪竹，秋苔袜履青。"
        },
        {
            "title": "新修道居",
            "content": "世间无所入，学道处新成。两面有山色，六时闻磬声。\r\n闲加经遍数，老爱字分明。若得离烦恼，焚香过一生。"
        },
        {
            "title": "送李评事使蜀",
            "content": "劝酒不依巡，明朝万里人。转江云栈细，近驿板桥新。\r\n石冷啼猿影，松昏戏鹿尘。少年为客好，况是益州春。"
        },
        {
            "title": "送郑权尚书南海",
            "content": "七郡双旌贵，人皆不忆回。戍头龙脑铺，关口象牙堆。\r\n敕设薰炉出，蛮辞咒节开。市喧山贼破，金贱海船来。\r\n白氎家家织，红蕉处处栽。已将身报国，莫起望乡台。"
        },
        {
            "title": "原上新居十三首",
            "content": "新占原头地，本无山可归。荒藤生叶晚，老杏著花稀。\r\n厨舍近泥灶，家人初饱薇。弟兄今四散，何日更相依。\r\n一家榆柳新，四面远无邻。人少愁闻病，庄孤幸得贫。\r\n耕牛长愿饱，樵仆每怜勤。终日忧衣食，何由脱此身。\r\n长安无旧识，百里是天涯。寂寞思逢客，荒凉喜见花。\r\n访僧求贱药，将马中豪家。乍得新蔬菜，朝盘忽觉奢。\r\n鸡鸣村舍遥，花发亦萧条。野竹初生笋，溪田未得苗。\r\n家贫僮仆瘦，春冷菜蔬焦。甘分长如此，无名在圣朝。\r\n春来梨枣尽，啼哭小儿饥。邻富鸡常去，庄贫客渐稀。\r\n借牛耕地晚，卖树纳钱迟。墙下当官路，依山补竹篱。\r\n自扫一间房，唯铺独卧床。野羹溪菜滑，山纸水苔香。\r\n陈药初和白，新经未入黄。近来心力少，休读养生方。\r\n拟作读经人，空房置净巾。锁茶藤箧密，曝药竹床新。\r\n老病应随业，因缘不离身。焚香向居士，无计出诸尘。\r\n移家近住村，贫苦自安存。细问梨果植，远求花药根。\r\n倩人开废井，趁犊入新园。长爱当山立，黄昏不闭门。\r\n和暖绕林行，新贫足喜声。扫渠忧竹旱，浇地引兰生。\r\n山客凭栽树，家僮使入城。门前粉壁上，书著县官名。\r\n住处钟鼓外，免争当路桥。身闲时却困，儿病可来娇。\r\n鸡睡日阳暖，蜂狂花艳烧。长安足门户，叠叠看登朝。\r\n近来年纪到，世事总无心。古碣凭人拓，闲诗任客吟。\r\n送经还野苑，移石入幽林。谷口春风恶，梨花盖地深。\r\n懒更学诸馀，林中扫地居。腻衣穿不洗，白发短慵梳。\r\n苦相常多泪，劳生自悟虚。闲行人事绝，亲故亦无书。\r\n住处去山近，傍园麋鹿行。野桑穿井长，荒竹过墙生。\r\n新识邻里面，未谙村社情。石田无力及，贱赁与人耕。"
        },
        {
            "title": "林居",
            "content": "荒林四面通，门在野田中。顽仆长如客，贫居未胜蓬。\r\n旧绵衣不暖，新草屋多风。唯去山南近，闲亲贩药翁。"
        },
        {
            "title": "闲居即事",
            "content": "老病贪光景，寻常不下帘。妻愁耽酒僻，人怪考诗严。\r\n小婢偷红纸，娇儿弄白髯。有时看旧卷，未免意中嫌。"
        },
        {
            "title": "县丞厅即事",
            "content": "宫殿半山上，人家高下居。古厅眠受魇，老吏语多虚。\r\n雨水洗荒竹，溪沙填废渠。圣朝收外府，皆自九天除。"
        },
        {
            "title": "初到昭应呈同僚",
            "content": "白发初为吏，有惭年少郎。自知身上拙，不称世间忙。\r\n秋雨悬墙绿，暮山宫树黄。同官若容许，长借老僧房。"
        },
        {
            "title": "冬夜感怀",
            "content": "晚年恩爱少，耳目静于僧。竟夜不闻语，空房唯有灯。\r\n气嘘寒被湿，霜入破窗凝。断得人间事，长如此亦能。"
        },
        {
            "title": "长安春游",
            "content": "骑马傍闲坊，新衣著雨香。桃花红粉醉，柳树白云狂。\r\n不觉愁春去，何曾得日长。牡丹相次发，城里又须忙。"
        },
        {
            "title": "秋日送杜虔州",
            "content": "忆得宿新宅，别来馀蕙香。初闻守郡远，一日卧空床。\r\n野驿烟火湿，路人消息狂。山楼添鼓角，村栅立旗枪。\r\n晚渚露荷败，早衙风桂凉。谢家章句出，江月少辉光。"
        },
        {
            "title": "归昭应留别城中",
            "content": "喜得近京城，官卑意亦荣。并床欢未定，离室思还生。\r\n计拙偷闲住，经过买日行。如无自来分，一驿是遥程。"
        },
        {
            "title": "照镜",
            "content": "忽自见憔悴，壮年人亦疑。发缘多病落，力为不行衰。\r\n暖手揉双目，看图引四肢。老来真爱道，所恨觉还迟。"
        },
        {
            "title": "题东华观",
            "content": "路尽烟水外，院门题上清。鹤雏灵解语，琼叶软无声。\r\n白发道心熟，黄衣仙骨轻。寂寥虚境里，何处觅长生。"
        },
        {
            "title": "饭僧",
            "content": "别屋炊香饭，薰辛不入家。温泉调葛面，净手摘藤花。\r\n蒲鲊除青叶，芹齑带紫芽。愿师常伴食，消气有姜茶。"
        },
        {
            "title": "贫居",
            "content": "眼底贫家计，多时总莫嫌。蠹生腾药纸，字暗换书签。\r\n避雨拾黄叶，遮风下黑帘。近来身不健，时就六壬占。"
        },
        {
            "title": "答寄芙蓉冠子",
            "content": "一学芙蓉叶，初开映水幽。虽经小儿手，不称老夫头。\r\n枕上眠常戴，风前醉恐柔。明年有闺阁，此样必难求。"
        },
        {
            "title": "送流人",
            "content": "见说长沙去，无亲亦共愁。阴云鬼门夜，寒雨瘴江秋。\r\n水国山魈引，蛮乡洞主留。渐看归处远，垂白住炎州。"
        },
        {
            "title": "醉后忆山中故人（一作故人山中）",
            "content": "花开草复秋，云水自悠悠。因醉暂无事，在山难免愁。\r\n遇晴须看月，斗健且登楼。暗想山中伴，如今尽白头。"
        },
        {
            "title": "过赵居士拟置草堂处所",
            "content": "休师竹林北，空可两三间。虽爱独居好，终来相伴闲。\r\n犹嫌近前树，为碍看南山。的有深耕处，春初须早还。"
        },
        {
            "title": "新开望山处",
            "content": "新开望山处，今朝减病眠。应移千里道，犹自数峰偏。\r\n故欲遮春巷，还来绕暮天。老夫行步弱，免到寺门前。"
        },
        {
            "title": "汴路水驿",
            "content": "晚泊水边驿，柳塘初起风。蛙鸣蒲叶下，鱼入稻花中。\r\n去舍已云远，问程犹向东。近来多怨别，不与少年同。"
        },
        {
            "title": "山居",
            "content": "屋在瀑泉西，茅檐下有溪。闭门留野鹿，分食养山鸡。\r\n桂熟长收子，兰生不作畦。初开洞中路，深处转松梯。"
        },
        {
            "title": "题台州隐静寺",
            "content": "隐静灵仙寺天凿，杯度飞来建岩壑。五峰直上插银河，\r\n一涧当空泻寥廓。崆峒黯淡碧琉璃，白云吞吐红莲阁。\r\n不知势压天几重，钟声常闻月中落。\r\n第二百九十九卷"
        },
        {
            "title": "捣衣曲（一作送衣曲）",
            "content": "月明中庭捣衣石，掩帷下堂来捣帛。妇姑相对神力生，\r\n双揎白腕调杵声。高楼敲玉节会成，家家不睡皆起听。\r\n秋天丁丁复冻冻，玉钗低昂衣带动。夜深月落冷如刀，\r\n湿著一双纤手痛。回编易裂看生熟，鸳鸯纹成水波曲。\r\n重烧熨斗帖两头，与郎裁作迎寒裘。"
        },
        {
            "title": "汴路即事",
            "content": "千里河烟直，青槐夹岸长。天涯同此路，人语各殊方。\r\n草市迎江货，津桥税海商。回看故宫柳，憔悴不成行。"
        },
        {
            "title": "织锦曲",
            "content": "大女身为织锦户，名在县家供进簿。长头起样呈作官，\r\n闻道官家中苦难。回花侧叶与人别，唯恐秋天丝线干。\r\n红缕葳蕤紫茸软，蝶飞参差花宛转。一梭声尽重一梭，\r\n玉腕不停罗袖卷。窗中夜久睡髻偏，横钗欲堕垂著肩。\r\n合衣卧时参没后，停灯起在鸡鸣前。一匹千金亦不卖，\r\n限日未成宫里怪。锦江水涸贡转多，宫中尽著单丝罗。\r\n莫言山积无尽日，百尺高楼一曲歌。"
        },
        {
            "title": "送衣曲",
            "content": "去秋送衣渡黄河，今秋送衣上陇坂。妇人不知道径处，\r\n但问新移军近远。半年著道经雨湿，开笼见风衣领急。\r\n旧来十月初点衣，与郎著向营中集。絮时厚厚绵纂纂，\r\n贵欲征人身上暖。愿身莫著裹尸归，愿妾不死长送衣。"
        },
        {
            "title": "铜雀台",
            "content": "娇爱更何日，高台空数层。含啼映双袖，不忍看西陵。\r\n漳水东流无复来，百花辇路为苍苔。青楼月夜长寂寞，\r\n碧云日暮空裴回。君不见邺中万事非昔时，\r\n古人不在今人悲。春风不逐君王去，草色年年旧宫路。\r\n宫中歌舞已浮云，空指行人往来处。"
        },
        {
            "title": "南中",
            "content": "天南多鸟声，州县半无城。野市依蛮姓，山村逐水名。\r\n瘴烟沙上起，阴火雨中生。独有求珠客，年年入海行。"
        },
        {
            "title": "寻橦歌",
            "content": "人间百戏皆可学，寻橦不比诸馀乐。重梳短髻下金钿，\r\n红帽青巾各一边。身轻足捷胜男子，绕竿四面争先缘。\r\n习多倚附欹竿滑，上下蹁跹皆著袜。翻身垂颈欲落地，\r\n却住把腰初似歇。大竿百夫擎不起，袅袅半在青云里。\r\n纤腰女儿不动容，戴行直舞一曲终。回头但觉人眼见，\r\n矜难恐畏天无风。险中更险何曾失，山鼠悬头猿挂膝。\r\n小垂一手当舞盘，斜惨双蛾看落日。斯须改变曲解新，\r\n贵欲欢他平地人。散时满面生颜色，行步依前无气力。"
        },
        {
            "title": "镜听词",
            "content": "重重摩挲嫁时镜，夫婿远行凭镜听。回身不遣别人知，\r\n人意丁宁镜神圣。怀中收拾双锦带，恐畏街头见惊怪。\r\n嗟嗟口祭口祭下堂阶，独自灶前来跪拜。出门愿不闻悲哀，\r\n郎在任郎回未回。月明地上人过尽，好语多同皆道来。\r\n卷帷上床喜不定。与郎裁衣失翻正。可中三日得相见，\r\n重绣锦囊磨镜面。"
        },
        {
            "title": "塞上逢故人",
            "content": "百战一身在，相逢白发生。何时得乡信，每日算归程。\r\n走马登寒垄，驱羊入废城。羌笳三两曲，人醉海西营。"
        },
        {
            "title": "东征行",
            "content": "桐柏水西贼星落，枭雏夜飞林木恶。相国刻日波涛清，\r\n当朝自请东南征。舍人为宾侍郎副，晓觉蓬莱欠珮声。\r\n玉阶舞蹈谢旌节，生死向前山可穴。同时赐马并赐衣，\r\n御楼看带弓刀发。马前猛士三百人，金书左右红旗新。\r\n司庖常膳皆得对，好事将军封尔身。男儿生杀在手里，\r\n营门老将皆忧死。曈曈白日当南山，不立功名终不还。"
        },
        {
            "title": "射虎行",
            "content": "自去射虎得虎归，官差射虎得虎迟。独行以死当虎命，\r\n两人因疑终不定。朝朝暮暮空手回，山下绿苗成道径。\r\n远立不敢污箭镞，闻死还来分虎肉。惜留猛虎著深山，\r\n射杀恐畏终身闲。"
        },
        {
            "title": "行宫词",
            "content": "上阳宫到蓬莱殿，行宫岩岩遥相见。向前天子行幸多，\r\n马蹄车辙山川遍。当时州县每年修，皆留内人看玉案。\r\n禁兵夺得明堂后，长闭桃源与绮绣。开元歌舞古草头，\r\n梁州乐人世嫌旧。官家乏人作宫户，不泥宫墙斫宫树。\r\n两边仗屋半崩摧，夜火入林烧殿柱。休封中岳六十年，\r\n行宫不见人眼穿。"
        },
        {
            "title": "春去曲",
            "content": "春已去，花亦不知春去处。缘冈绕涧却归来，\r\n百回看著无花树。就中一夜东风恶，收红拾紫无遗落。\r\n老夫不比少年儿，不中数与春别离。"
        },
        {
            "title": "远将归",
            "content": "远将归，胜未别离时。在家相见熟，新归欢不足。\r\n去愿车轮迟，回思马蹄速。但令在舍相对贫，\r\n不向天涯金绕身。"
        },
        {
            "title": "春来曲",
            "content": "春欲来，每日望春门早开。黄衫白马带尘土，\r\n逢著探春人却回。御堤内园晓过急，九衢大宅家家入。\r\n青帝少女染桃花，露妆初出红犹湿。光风暾暾蝶宛宛，\r\n绕树气匝枝柯软。可怜寒食街中郎，早起著得单衣裳。\r\n少年即见春好处，似我白头无好树。"
        },
        {
            "title": "送人游塞",
            "content": "初晴天堕丝，晚色上春枝。城下路分处，边头人去时。\r\n停车数行日，劝酒问回期。亦是茫茫客，还从此别离。"
        },
        {
            "title": "荆门行",
            "content": "江边行人暮悠悠，山头殊未见荆州。岘亭西南路多曲，\r\n栎林深深石镞镞。看炊红米煮白鱼，夜向鸡鸣店家宿。\r\n南中三月蚊蚋生，黄昏不闻人语声。生纱帷疏薄如雾，\r\n隔衣噆肤耳边鸣。欲明不待灯火起，唤得官船过蛮水。\r\n女儿停客茆屋新，开门扫地桐花里。犬声扑扑寒溪烟，\r\n人家烧竹种山田。巴云欲雨薰石热，麋鹿度江虫出穴。\r\n大蛇过处一山腥，野牛惊跳双角折。斜分汉水横千山，\r\n山青水绿荆门关。向前问个长沙路，旧是屈原沈溺处。\r\n谁家丹旐已南来，逢著流人从此去。月明山鸟多不栖，\r\n下枝飞上高枝啼。主人念远心不怿，罗衫卧对章台夕。\r\n红烛交横各自归，酒醒还是他乡客。壮年留滞尚思家，\r\n况复白头在天涯。"
        },
        {
            "title": "淮南使回留别窦侍御",
            "content": "恋恋春恨结，绵绵淮草深。病身愁至夜，远道畏逢阴。\r\n忽逐酒杯会，暂同风景心。从今一分散，还是晓枝禽。"
        },
        {
            "title": "斜路行",
            "content": "世间娶容非娶妇，中庭牡丹胜松树。九衢大道人不行，\r\n走马奔车逐斜路。斜路行熟直路荒，东西岂是横太行。\r\n南楼弹弦北户舞，行人到此多回徨。头白如丝面如茧，\r\n亦学少年行不返。纵令自解思故乡，轮折蹄穿白日晚。\r\n谁将古曲换斜音，回取行人斜路心。"
        },
        {
            "title": "寄远曲",
            "content": "美人别来无处所，巫山月明湘江雨。千回相见不分明，\r\n井底看星梦中语。两心相对尚难知，何况万里不相疑。"
        },
        {
            "title": "两头纤纤",
            "content": "两头纤纤青玉玦，半白半黑头上发。\r\n逼逼仆仆春冰裂，磊磊落落桃花结。"
        },
        {
            "title": "七夕曲",
            "content": "河边独自看星宿，夜织天丝难接续。抛梭振镊动明珰，\r\n为有秋期眠不足。遥愁今夜河水隔，龙驾车辕鹊填石。\r\n流苏翠帐星渚间，环珮无声灯寂寂。两情缠绵忽如故。\r\n复畏秋风生晓路。幸回郎意且斯须，一年中别今始初。\r\n明星未出少停车。"
        },
        {
            "title": "行见月",
            "content": "月初生，居人见月一月行。行行一年十二月，\r\n强半马上看盈缺。百年欢乐能几何，在家见少行见多。\r\n不缘衣食相驱遣，此身谁愿长奔波。箧中有帛仓有粟，\r\n岂向天涯走碌碌。家人见月望我归，正是道上思家时。"
        },
        {
            "title": "海人谣",
            "content": "海人无家海里住，采珠役象为岁赋。\r\n恶波横天山塞路，未央宫中常满库。"
        },
        {
            "title": "古谣",
            "content": "一东一西垄头水，一聚一散天边霞。\r\n一来一去道上客，一颠一倒池中麻。"
        },
        {
            "title": "祝鹊",
            "content": "神鹊神鹊好言语，行人早回多利赂。\r\n我今庭中栽好树，与汝作巢当报汝。"
        },
        {
            "title": "神树词",
            "content": "我家家西老棠树，须晴即晴雨即雨。四时八节上杯盘，\r\n愿神莫离神处所。男不着丁女在舍，官事上下无言语。\r\n老身长健树婆娑，万岁千年作神主。"
        },
        {
            "title": "伤韦令孔雀词",
            "content": "可怜孔雀初得时，美人为尔别开池。池边凤凰作伴侣，\r\n羌声鹦鹉无言语。雕笼玉架嫌不栖，夜夜思归向南舞。\r\n如今憔悴人见恶，万里更求新孔雀。热眠雨水饥拾虫，\r\n翠尾盘泥金彩落。多时人养不解飞，海山风黑何处归。"
        },
        {
            "title": "田家行",
            "content": "男声欣欣女颜悦，人家不怨言语别。五月虽热麦风清，\r\n檐头索索缲车鸣。野蚕作茧人不取，叶间扑扑秋蛾生。"
        },
        {
            "title": "水夫谣",
            "content": "苦哉生长当驿边，官家使我牵驿船。辛苦日多乐日少，\r\n水宿沙行如海鸟。逆风上水万斛重，前驿迢迢后淼淼。\r\n半夜缘堤雪和雨，受他驱遣还复去。衣寒衣湿披短蓑，\r\n臆穿足裂忍痛何。到明辛苦无处说，齐声腾踏牵船出。\r\n一间茆屋何所直，父母之乡去不得。我愿此水作平田，\r\n长使水夫不怨天。"
        },
        {
            "title": "古宫怨",
            "content": "乳乌哑哑飞复啼，城头晨夕宫中栖。\r\n吴王别殿绕江水，后宫不开美人死。"
        },
        {
            "title": "失钗怨",
            "content": "贫女铜钗惜于玉，失却来寻一日哭。嫁时女伴与作妆，\r\n头戴此钗如凤凰。双杯行酒六亲喜，我家新妇宜拜堂。\r\n镜中乍无失髻样，初起犹疑在床上。高楼翠钿飘舞尘，\r\n明日从头一遍新。"
        },
        {
            "title": "主人故池",
            "content": "高池高阁上连起，荷叶团团盖秋水。\r\n主人已远凉风生，旧客不来芙蓉死。"
        },
        {
            "title": "当窗织",
            "content": "叹息复叹息，园中有枣行人食。贫家女为富家织。\r\n翁母隔墙不得力。水寒手涩丝脆断，续来续去心肠烂。\r\n草虫促促机下啼，两日催成一匹半。输官上顶有零落，\r\n姑未得衣身不著。当窗却羡青楼倡，十指不动衣盈箱。"
        },
        {
            "title": "水运行",
            "content": "西江运船立红帜，万棹千帆绕江水。去年六月无稻苗，\r\n已说水乡人饿死。县官部船日算程，暴风恶雨亦不停。\r\n在生有乐当有苦，三年作官一年行。坏舟畏鼠复畏漏，\r\n恐向太仓折升斗。辛勤耕种非毒药，看著不入农夫口。\r\n用尽百金不为费，但得一金即为利。远征海稻供边食，\r\n岂如多种边头地。"
        },
        {
            "title": "簇蚕辞",
            "content": "蚕欲老，箔头作茧丝皓皓。场宽地高风日多，\r\n不向中庭燃蒿草。神蚕急作莫悠扬，年来为尔祭神桑。\r\n但得青天不下雨，上无苍蝇下无鼠。新妇拜簇愿茧稠，\r\n女洒桃浆男打鼓。三日开箔雪团团，先将新茧送县官。\r\n已闻乡里催织作，去与谁人身上著。"
        },
        {
            "title": "短歌行",
            "content": "人初生，日初出。上山迟，下山疾。百年三万六千朝，\r\n夜里分将强半日。有歌有舞须早为，昨日健于今日时。\r\n人家见生男女好，不知男女催人老。短歌行，无乐声。"
        },
        {
            "title": "白纻歌二首",
            "content": "天河漫漫北斗璨，宫中乌啼知夜半。新缝白纻舞衣成，\r\n来迟邀得吴王迎。低鬟转面掩双袖。玉钗浮动秋风生。\r\n酒多夜长夜未晓，月明灯光两相照。后庭歌声更窈窕。\r\n馆娃宫中春日暮，荔枝木瓜花满树。城头乌栖休击鼓，\r\n青娥弹瑟白纻舞。夜天曈曈不见星，宫中火照西江明。\r\n美人醉起无次第，堕钗遗珮满中庭。此时但愿可君意，\r\n回昼为宵亦不寐。年年奉君君莫弃。"
        },
        {
            "title": "赠离曲",
            "content": "合欢叶堕梧桐秋，鸳鸯背飞水分流。少年使我忽相弃。\r\n雌号雄鸣夜悠悠。夜长月没虫切切，冷风入房灯焰灭。\r\n若知中路各西东，彼此不忘同心结。收取头边蛟龙枕，\r\n留著箱中双雉裳。我今焚却旧房物，免使他人登尔床。"
        },
        {
            "title": "雉将雏",
            "content": "雉咿喔，雏出鷇。毛斑斑，觜啄啄。学飞未得一尺高，\r\n还逐母行旋母脚。麦垄浅浅难蔽身，远去恋雏低怕人。\r\n时时土中鼓两翅，引雏拾虫不相离。"
        },
        {
            "title": "老妇叹镜",
            "content": "嫁时明镜老犹在，黄金镂画双凤背。忆昔咸阳初买来，\r\n灯前自绣芙蓉带。十年不开一片铁，长向暗中梳白发。\r\n今日后床重照看，生死终当此长别。"
        },
        {
            "title": "精卫词",
            "content": "精卫谁教尔填海，海边石子青磊磊。但得海水作枯池，\r\n海中鱼龙何所为。口穿岂为空衔石，山中草木无全枝。\r\n朝在树头暮海里，飞多羽折时堕水。高山未尽海未平，\r\n愿我身死子还生。"
        },
        {
            "title": "赛神曲",
            "content": "男抱琵琶女作舞，主人再拜听神语。新妇上酒勿辞勤，\r\n使尔舅姑无所苦。椒浆湛湛桂座新，一双长箭系红巾。\r\n但愿牛羊满家宅，十月报赛南山神。青天无风水复碧，\r\n龙马上鞍牛服轭。纷纷醉舞踏衣裳，把酒路旁劝行客。"
        },
        {
            "title": "开池得古钗",
            "content": "美人开池北堂下，拾得宝钗金未化。凤凰半在双股齐，\r\n钿花落处生黄泥。当时堕地觅不得，暗想窗中还夜啼。\r\n可知将来对夫婿，镜前学梳古时髻。莫言至死亦不遗，\r\n还似前人初得时。"
        },
        {
            "title": "秋千词",
            "content": "长长丝绳紫复碧，袅袅横枝高百尺。少年儿女重秋千，\r\n盘巾结带分两边。身轻裙薄易生力，双手向空如鸟翼。\r\n下来立定重系衣，复畏斜风高不得。傍人送上那足贵，\r\n终赌鸣珰斗自起。回回若与高树齐，头上宝钗从堕地。\r\n眼前争胜难为休，足踏平地看始愁。"
        },
        {
            "title": "戴胜词",
            "content": "戴胜谁与尔为名，木中作窠墙上鸣。声声催我急种谷，\r\n人家向田不归宿。紫冠采采褐羽斑，衔得蜻蜓飞过屋。\r\n可怜白鹭满绿池，不如戴胜知天时。"
        },
        {
            "title": "塞上梅",
            "content": "天山路傍一株梅，年年花发黄云下。昭君已殁汉使回，\r\n前后征人惟系马。日夜风吹满陇头，还随陇水东西流。\r\n此花若近长安路，九衢年少无攀处。"
        },
        {
            "title": "伤邻家鹦鹉词",
            "content": "东家小女不惜钱，买得鹦鹉独自怜。自从死却家中女，\r\n无人更共鹦鹉语。十日不饮一滴浆，泪渍绿毛头似鼠。\r\n舌关哑咽畜哀怨，开笼放飞离人眼。短声亦绝翠臆翻，\r\n新墓崔嵬旧巢远。此禽有志女有灵，定为连理相并生。"
        },
        {
            "title": "温泉宫行",
            "content": "十月一日天子来，青绳御路无尘埃。宫前内里汤各别，\r\n每个白玉芙蓉开。朝元阁向山上起，城绕青山龙暖水。\r\n夜开金殿看星河，宫女知更月明里。武皇得仙王母去，\r\n山鸡昼鸣宫中树。温泉决决出宫流，宫使年年修玉楼。\r\n禁兵去尽无射猎，日西麋鹿登城头。梨园弟子偷曲谱，\r\n头白人间教歌舞。"
        },
        {
            "title": "北邙行（一作北邙山）",
            "content": "北邙山头少闲土，尽是洛阳人旧墓。旧墓人家归葬多，\r\n堆著黄金无买处。天涯悠悠葬日促，冈坂崎岖不停毂。\r\n高张素幕绕铭旌，夜唱挽歌山下宿。洛阳城北复城东，\r\n魂车祖马长相逢。车辙广若长安路，蒿草少于松柏树。\r\n涧底盘陀石渐稀，尽向坟前作羊虎。谁家石碑文字灭，\r\n后人重取书年月。朝朝车马送葬回，还起大宅与高台。"
        },
        {
            "title": "垄头水",
            "content": "垄水何年垄头别，不在山中亦呜咽。征人塞耳马不行，\r\n未到垄头闻水声。谓是西流入蒲海，还闻北去绕龙城。\r\n垄东垄西多屈曲，野麋饮水长簇簇。胡兵夜回水旁住，\r\n忆著来时磨剑处。向前无井复无泉，放马回看垄头树。"
        },
        {
            "title": "促刺词（一作促促行）",
            "content": "促刺复促刺，水中无鱼山无石。少年虽嫁不得归，\r\n头白犹著父母衣。田边旧宅非所有，我身不及逐鸡飞。\r\n出门若有归死处，猛虎当衢向前去。百年不遣踏君门，\r\n在家谁唤为新妇。岂不见他邻舍娘，嫁来常在舅姑傍。"
        },
        {
            "title": "寒食行",
            "content": "寒食家家出古城，老人看屋少年行。丘垄年年无旧道，\r\n车徒散行入衰草。牧儿驱牛下冢头，畏有家人来洒扫。\r\n远人无坟水头祭，还引妇姑望乡拜。三日无火烧纸钱，\r\n纸钱那得到黄泉。但看垄上无新土，此中白骨应无主。"
        },
        {
            "title": "早起",
            "content": "回灯正衣裳，出户星未稀。堂前候姑起，环珮生晨辉。\r\n暗池光幂历，密树花葳蕤。九城钟漏绝，遥听直郎归。"
        },
        {
            "title": "春词",
            "content": "红烟满户日照梁，天丝软弱虫飞扬。菱花霍霍绕帷光，\r\n美人对镜著衣裳。庭中并种相思树，夜夜还栖双凤凰。"
        },
        {
            "title": "代故人新姬侍疾",
            "content": "双毂不回辙，子疾已在旁。侍坐长摇扇，迎医渐下床。\r\n新施箱中幔，未洗来时妆。奉君缠绵意，幸愿莫相忘。"
        },
        {
            "title": "春燕词",
            "content": "新燕新燕何不定，东家绿池西家井。飞鸣当户影悠扬，\r\n一绕檐头一绕梁。黄姑说向新妇女，去年堕子污衣箱。\r\n已能辞山复过海，幸我堂前故巢在。求食慎勿爱高飞，\r\n空中饥鸢为尔害。辛勤作窠在画梁，愿得年年主人富。"
        },
        {
            "title": "温门山",
            "content": "早入温门山，群峰乱如戟。崩崖欲相触，呀豁断行迹。\r\n脱屐寻浅流，定足畏欹石。路尽十里溪，地多千岁柏。\r\n洞门昼阴黑，深处惟石壁。似见丹砂光，亦闻钟乳滴。\r\n灵池出山底，沸水冲地脉。暖气成湿烟，濛濛窗中白。\r\n随僧入古寺，便是云外客。月出天气凉，夜钟山寂寂。"
        },
        {
            "title": "凉州行",
            "content": "凉州四边沙皓皓，汉家无人开旧道。\r\n边头州县尽胡兵，将军别筑防秋城。\r\n万里人家皆已没，年年旌节发西京。\r\n多来中国收妇女，一半生男为汉语。\r\n蕃人旧日不耕犁，相学如今种禾黍。\r\n驱羊亦著锦为衣，为惜毡裘防斗时。\r\n养蚕缲茧成匹帛，那堪绕帐作旌旗。\r\n城头山鸡鸣角角，洛阳家家学胡乐。"
        },
        {
            "title": "幽州送申稷评事归平卢",
            "content": "行子绕天北，山高塞复深。升堂展客礼，临水濯缨襟。\r\n驱驰戎地马，聚散林间禽。一杯泻东流，各愿无异心。\r\n蓟亭虽苦寒，春夕勿重衾。从军任白头，莫卖故山岑。"
        },
        {
            "title": "送同学故人",
            "content": "各为四方人，此地同事师。业成有先后，不得长相随。\r\n出林多道路，缘冈复绕陂。念君辛苦行，令我形体疲。\r\n黄叶堕车前，四散当此时。亭上夜萧索，山风水离离。"
        },
        {
            "title": "送韦处士老舅",
            "content": "忆昨痴小年，不知有经籍。常随童子游，多向外家剧。\r\n偷花入邻里，弄笔书墙壁。照水学梳头，应门未穿帻。\r\n人前赏文性，梨果蒙不惜。赋字咏新泉，探题得幽石。\r\n自从出关辅，三十年作客。风雨一飘飖，亲情多阻隔。\r\n如何二千里，尘土驱蹇瘠。良久陈苦辛，从头叹衰白。\r\n既来今又去，暂笑还成戚。落日动征车，春风卷离席。\r\n云台观西路，华岳祠前柏。会得过帝乡，重寻旧行迹。"
        },
        {
            "title": "将归故山留别杜侍御",
            "content": "有川不得涉，有路不得行。沈沈百忧中，一日如一生。\r\n错来干诸侯，石田废春耕。虎戟卫重门，何因达中诚。\r\n日月俱照辉，山川异阴晴。如何百里间，开目不见明。\r\n我今归故山，誓与草木并。愿君去丘坂，长使道路平。"
        },
        {
            "title": "晓思",
            "content": "晓气生绿水，春条露霏霏。林间栖鸟散，远念征人起。\r\n幽花宿含彩，早蝶寒弄翅。君行非晨风，讵能从门至。"
        },
        {
            "title": "送薛蔓应举",
            "content": "四海重贡献，珠赆称至珍。圣朝开礼闱，所贵集嘉宾。\r\n若生在世间，此路出常伦。一士登甲科，九族光彩新。\r\n憧憧车马徒，争路长安尘。万目视高天，升者得苦辛。\r\n况子当少年，丈人在咸秦。出门见宫阙，献赋侍朱轮。\r\n有贤大国丰，无子一家贫。男儿富邦家，岂为荣其身。\r\n煌煌文明代，俱幸生此辰。自顾非国风，难以合圣人。\r\n子去东堂上，我归南涧滨。愿君勤作书，与我山中邻。"
        },
        {
            "title": "坏屋",
            "content": "官家有坏屋，居者愿离得。苟或幸其迁，回循任倾侧。\r\n若当君子住，一日还修饰。必使换榱楹，先须木端直。\r\n永令雀与鼠，无处求栖息。坚固传后人，从今勉劳力。\r\n以兹喻臣下，亦可成邦国。虽曰愚者词，将来幸无惑。"
        },
        {
            "title": "田家留客",
            "content": "人家少能留我屋，客有新浆马有粟。远行僮仆应苦饥，\r\n新妇厨中炊欲熟。不嫌田家破门户，蚕房新泥无风土。\r\n行人但饮莫畏贫。明府上来何苦辛。丁宁回语屋中妻，\r\n有客勿令儿夜啼。双冢直西有县路，我教丁男送君去。"
        },
        {
            "title": "留别舍弟",
            "content": "孤贱相长育，未曾为远游。谁不重欢爱，晨昏阙珍羞。\r\n出门念衣单，草木当穷秋。非疾有忧叹，实为人子尤。\r\n世情本难合，对面隔山丘。况复干戈地，懦夫何所投。\r\n与尔俱长成，尚为沟壑忧。岂非轻岁月，少小不勤修。\r\n从今解思量，勉力谋善猷。但得成尔身，衣食宁我求。\r\n固合受此训，堕慢为身羞。岁暮当归来，慎莫怀远游。"
        },
        {
            "title": "送于丹移家洺州",
            "content": "忆昔门馆前，君当童子年。今来见成长，俱过远所传。\r\n诗礼不外学，兄弟相攻研。如彼贩海翁，岂种溪中田。\r\n四方尚尔文，独我敬尔贤。但爱金玉声，不贵金玉坚。\r\n孤遗一室中，寝食不相捐。饱如肠胃同，疾苦肤体连。\r\n耕者求沃土，沤者求深源。彼邦君子居，一日可徂迁。\r\n念此居处近，各为衣食牵。从今不见面，犹胜异山川。\r\n既乖欢会期，郁郁两难宣。素琴苦无徽，安得宫商全。\r\n他皆缓别日，我愿促行轩。送人莫长歌，长歌离恨延。\r\n羸马不知去，过门常盘旋。会当为尔邻，有地容一泉。"
        },
        {
            "title": "酬张十八病中寄诗",
            "content": "本性慵远行，绵绵病自生。见君绸缪思，慰我寂寞情。\r\n风幌夜不掩，秋灯照雨明。彼愁此又忆，一夕两盈盈。\r\n第二百九十八卷"
        },
        {
            "title": "宋氏五女（若芬五女：若华、若昭、若伦、若",
            "content": "五女誓终养，贞孝内自持。兔丝自萦纡，不上青松枝。\r\n晨昏在亲傍，闲则读书诗。自得圣人心，不因儒者知。\r\n少年绝音华，贵绝父母词。素钗垂两髦，短窄古时衣。\r\n行成闻四方，征诏环珮随。同时入皇宫，联影步玉墀。\r\n乡中尚其风，重为修茅茨。圣朝有良史，将此为女师。"
        },
        {
            "title": "赠王侍御",
            "content": "愚者昧邪正，贵将平道行。君子抱仁义，不惧天地倾。\r\n三受主人辟，方出咸阳城。迟疑匪自崇，将显求贤名。\r\n自来掌军书，无不尽臣诚。何必操白刃，始致海内平。\r\n恭事四海人，甚于敬公卿。有恶如己辱，闻善如己荣。\r\n或人居饥寒，进退陈中情。彻晏听苦辛，坐卧身不宁。\r\n以心应所求，尽家犹为轻。衣食有亲疏，但恐逾礼经。\r\n我今愿求益，讵敢为友生。幸君扬素风，永作来者程。"
        },
        {
            "title": "喻时",
            "content": "去者如弊帷，来者如新衣。鲜华非久长，色落还弃遗。\r\n讵知行者夭，岂悟壮者衰。区区未死间，回面相是非。\r\n好闻苦不乐，好视忽生疵。乃明万物情，皆逐人心移。\r\n古今尽如此，达士将何为。"
        },
        {
            "title": "寄崔列中丞",
            "content": "火山无冷地，浊流无清源。人生在艰世，何处避谗言。\r\n诸侯镇九州，天子开四门。尚有忠义士，不得申其冤。\r\n嘉木移远植，为我当行轩。君子居要途，易失主人恩。\r\n我爱古人道，师君直且温。贪泉誓不饮，邪路誓不奔。\r\n如何非冈坂，故使车轮翻。妓妾随他人，家事幸获存。\r\n当时门前客，默默空冤烦。从今遇明代，善恶亦须论。\r\n莫以曾见疑，直道遂不敦。"
        },
        {
            "title": "励学",
            "content": "买地不肥实，其繁系耕凿。良田少锄理，兰焦香亦薄。\r\n勿以听者迷，故使宫徵错。谁言三岁童，还能分善恶。\r\n孜孜日求益，犹恐业未博。况我性顽蒙，复不勤修学。\r\n有如朝暮食，暂亏忧陨获。若使无六经，贤愚何所托。"
        },
        {
            "title": "送张籍归江东",
            "content": "清泉浣尘缁，灵药释昏狂。君诗发大雅，正气回我肠。\r\n复令五彩姿，洁白归天常。昔岁同讲道，青襟在师傍。\r\n出处两相因，如彼衣与裳。行行成此归，离我适咸阳。\r\n失意未还家，马蹄尽四方。访余咏新文，不倦道路长。\r\n僮仆怀昔念，亦如还故乡。相亲惜昼夜，寝息不异床。\r\n犹将在远道，忽忽起思量。黄金未为罍，无以挹酒浆。\r\n所念俱贫贱，安得相发扬。回车远归省，旧宅江南厢。\r\n归乡非得意，但贵情义彰。五月天气热，波涛毒于汤。\r\n慎勿多饮酒，药膳愿自强。"
        },
        {
            "title": "题寿安南馆",
            "content": "明蒙竹间亭，天暖幽桂碧。云生四面山，水接当阶石。\r\n湿树浴鸟痕，破苔卧鹿迹。不缘尘驾触，堪作商皓宅。"
        },
        {
            "title": "和钱舍人水植诗",
            "content": "盆里盛野泉，晚鲜幽更好。初活草根浮，重生荷叶小。\r\n多时水马出，尽日蜻蜓绕。朝早独来看，冷星沈碧晓。"
        },
        {
            "title": "和裴相公道中赠别张相公",
            "content": "云间双凤鸣，一去一归城。鞍马朝天色，封章恋阙情。\r\n日临宫树高，烟盖沙草平。会当戎事息，联影绕池行。"
        },
        {
            "title": "早发金堤驿",
            "content": "虫声四野合，月色满城白。家家闭户眠，行人发孤驿。\r\n离家尚苦热，衣服唯轻绤。时节忽复迁，秋风彻经脉。\r\n人睡落堑辙，马惊入芦荻。慰远时问程，惊昏忽摇策。\r\n从军岂云乐，忧患常萦积。唯愿在贫家，团圆过朝夕。"
        },
        {
            "title": "荆南赠别李肇著作转韵诗",
            "content": "辉天复耀地，再为歌咏始。素传学道徒，清门有君子。\r\n文涧泻潺潺，德峰来垒垒。两京二十年，投食公卿间。\r\n封章既不下，故旧多惭颜。卖马市耕牛，却归湘浦山。\r\n麦收蚕上簇，衣食应丰足。碧涧伴僧禅，秋山对雨宿。\r\n且欢身体适，幸免缨组束。上宰镇荆州，敬重同岁游。\r\n欢逢通世友，简授画戎筹。迟迟就公食，怆怆别野裘。\r\n主人开宴席，礼数无形迹。醉笑或颠吟，发谈皆损益。\r\n临甃理芳鲜，升堂引宾客。早岁慕嘉名，远思今始平。\r\n孔门忝同辙，潘馆幸诸甥。自知再婚娶，岂望为亲情。\r\n欣欣还切切，又二千里别。楚笔防寄书，蜀茶忧远热。\r\n关山足重叠，会合何时节。莫叹各从军，且愁岐路分。\r\n美人停玉指，离瑟不中闻。争向巴山夜，猿声满碧云。"
        },
        {
            "title": "求友",
            "content": "鉴形须明镜，疗疾须良医。若无傍人见，形疾安自知。\r\n世路薄言行，学成弃其师。每怀一饭恩，不重劝勉词。\r\n斅学既不诚，朋友道日亏。遂作名利交，四海争奔驰。\r\n常慕正直人，生死不相离。苟能成我身，甘与僮仆随。\r\n我言彼当信，彼道我无疑。针药及病源，以石投深池。\r\n终朝举善道，敬爱当行之。纵令误所见，亦贵本相规。\r\n不求立名声，所贵去瑕玼。各愿贻子孙，永为后世资。"
        },
        {
            "title": "酬柏侍御闻与韦处士同游灵台寺见寄",
            "content": "西域传中说，灵台属雍州。有泉皆圣迹，有石皆佛头。\r\n所出薝卜香，外国俗来求。毒蛇护其下，樵者不可偷。\r\n古碑在云巅，备载置寺由。魏家移下来，后人始增修。\r\n近与韦处士，爱此山之幽。各自具所须，竹笼盛茶瓯。\r\n牵马过危栈，襞衣涉奔流。草开平路尽，林下大石稠。\r\n过郭转经峰，忽见东西楼。瀑布当寺门，迸落衣裳秋。\r\n石苔铺紫花，溪叶裁碧油。松根载殿高，飘飖仙山浮。\r\n县中贤大夫，一月前此游。赛神贺得雨，岂暇多停留。\r\n二十韵新诗，远寄寻山俦。清泠玉涧泣，冷切石磬愁。\r\n君名高难闲，余身愚终休。相将长无因，从今生离忧。"
        },
        {
            "title": "从元太守夏宴西楼",
            "content": "六月晨亦热，卑居多烦昏。五马游西城，几杖随朱轮。\r\n西楼临方塘，嘉木当华轩。凫鹥满中流，有酒复盈尊。\r\n山东地无山，平视大海垠。高风凉气来，灏景沈清源。\r\n青衿俨坐傍，礼容益敦敦。愿为颜氏徒，歌咏夫子门。"
        },
        {
            "title": "七泉寺上方",
            "content": "长年好名山，本性今得从。回看尘迹遥，稍见麋鹿踪。\r\n老僧云中居，石门青重重。阴泉养成龟，古壁飞却龙。\r\n扫石礼新经，悬幡上高峰。日夕猿鸟合，觅食听山钟。\r\n将火寻远泉，煮茶傍寒松。晚随收药人，便宿南涧中。\r\n晨起冲露行，湿花枝茸茸。归依向禅师，愿作香火翁。"
        },
        {
            "title": "闻故人自征戍回",
            "content": "昔闻著征戍，三年一还乡。今来不换兵，须死在战场。\r\n念子无气力，徒学事戎行。少年得生还，有同堕穹苍。\r\n自去报尔家，再行上高堂。尔弟修废枥，尔母缝新裳。\r\n恍恍恐不真，犹未苦承望。每日空出城，畏渴携壶浆。\r\n安得缩地经，忽使在我傍。亦知远行劳，人悴马玄黄。\r\n慎莫多停留，苦我居者肠。"
        },
        {
            "title": "元日早朝",
            "content": "大国礼乐备，万邦朝元正。东方色未动，冠剑门已盈。\r\n帝居在蓬莱，肃肃钟漏清。将军领羽林，持戟巡宫城。\r\n翠华皆宿陈，雪仗罗天兵。庭燎远煌煌，旗上日月明。\r\n圣人龙火衣，寝殿开璇扃。龙楼横紫烟，宫女天中行。\r\n六蕃倍位次，衣服各异形。举头看玉牌，不识宫殿名。\r\n左右雉扇开，蹈舞分满庭。朝服带金玉，珊珊相触声。\r\n泰阶备雅乐，九奏鸾凤鸣。裴回庆云中，竽磬寒铮铮。\r\n三公再献寿，上帝锡永贞。天明告四方，群后保太平。"
        },
        {
            "title": "伤近者不见",
            "content": "离人隔中庭，幸不为远征。雕梁下有壁，闻语亦闻行。\r\n天涯尚寄信，此处不传情。君能并照水，形影自分明。"
        },
        {
            "title": "寄李益少监兼送张实游幽州",
            "content": "大雅废已久，人伦失其常。天若不生君，谁复为文纲。\r\n迷者得道路，溺者遇舟航。国风人已变，山泽增辉光。\r\n星辰有其位，岂合离帝傍。贤人既遐征，凤鸟安来翔。\r\n少小慕高名，所念隔山冈。集卷新纸封，每读常焚香。\r\n古来难自达，取鉴在贤良。未为知音故，徒恨名不彰。\r\n谅无金石坚，性命岂能长。常恐一世中，不上君子堂。\r\n伟哉清河子，少年志坚强。箧中有素文，千里求发扬。\r\n自顾音韵乖，无因合宫商。幸君达精诚，为我求回章。"
        },
        {
            "title": "思远人",
            "content": "妾思常悬悬，君行复绵绵。征途向何处，碧海与青天。\r\n岁久自有念，谁令长在边。少年若不归，兰室如黄泉。"
        },
        {
            "title": "泛水曲",
            "content": "载酒入烟浦，方舟泛绿波。子酌我复饮，子饮我还歌。\r\n莲深微路通，峰曲幽气多。阅芳无留瞬，弄桂不停柯。\r\n水上秋日鲜，西山碧峨峨。兹欢良可贵，谁复更来过。"
        },
        {
            "title": "邯郸主人",
            "content": "远客无主人，夜投邯郸市。飞蛾绕残烛，半夜人醉起。\r\n垆边酒家女，遗我缃绮被。合成双凤花，宛转不相离。\r\n纵令颜色改，勿遣合欢异。一念始为难，万金谁足贵。\r\n门前长安道，去者如流水。晨风群鸟翔，裴回别离此。"
        },
        {
            "title": "古从军",
            "content": "汉家逐单于，日没处河曲。浮云道旁起，行子车下宿。\r\n枪城围鼓角，毡帐依山谷。马上悬壶浆，刀头分颊肉。\r\n来时高堂上，父母亲结束。回面不见家，风吹破衣服。\r\n金疮在肢节，相与拔箭镞。闻道西凉州，家家妇女哭。"
        },
        {
            "title": "送人",
            "content": "白日向西没，黄河复东流。人生足著地，宁免四方游。\r\n我行无返顾，祝子勿回头。当须向前去，何用起离忧。\r\n但恐无广路，平地作山丘。令我车与马，欲疾反停留。\r\n蜀客多积货，边人易封侯。男儿恋家乡，欢乐为仇雠。\r\n丁宁相劝勉，苦口幸无尤。对面无相成，不如豺虎俦。\r\n彼远不寄书，此寒莫寄裘。与君俱绝迹，两念无因由。"
        },
        {
            "title": "杂歌谣辞·鸡鸣曲",
            "content": "鸡初鸣，明星照东屋；鸡再鸣，红霞生海腹。\r\n百官待漏双阙前，圣人亦挂山龙服。宝钗命妇灯下起，\r\n环珮玲珑晓光里。直内初烧玉案香，司更尚滴铜壶水。\r\n金吾卫里直郎妻，到明不睡听晨鸡。天头日月相送迎，\r\n夜栖旦鸣人不迷。"
        },
        {
            "title": "远征归",
            "content": "万里发辽阳，处处问家乡。回车不淹辙，雨雪满衣裳。\r\n行见日月疾，坐思道路长。但令不征戍，暗镜生重光。"
        },
        {
            "title": "杂曲歌辞·宫中调笑",
            "content": "团扇，团扇，美人病来遮面。玉颜憔悴三年，\r\n谁复商量管弦。弦管，弦管，春草昭阳路断。\r\n胡蝶，胡蝶，飞上金花枝叶。君前对舞春风，\r\n百叶桃花树红。红树，红树，燕语莺啼日暮。\r\n罗袖，罗袖，暗舞春风依旧。遥看歌舞玉楼，\r\n好日新妆坐愁。愁坐，愁坐，一世虚生虚过。\r\n杨柳，杨柳，日暮白沙渡口。船头江水茫茫，\r\n商人少妇断肠。肠断，肠断，鹧鸪夜飞失伴。"
        },
        {
            "title": "山中寄及第故人",
            "content": "长长南山松，短短北涧杨。俱承日月照，幸免斤斧伤。\r\n去年与子别，诚言暂还乡。如何弃我去，天路忽腾骧。\r\n谁谓有双目，识貌不识肠。岂知心内乖，著我薜萝裳。\r\n寻君向前事，不叹今异翔。往往空室中，寤寐说珪璋。\r\n十年居此溪，松桂日苍苍。自从无佳人，山中不辉光。\r\n尽弃所留药，亦焚旧草堂。还君誓已书，归我学仙方。\r\n既为参与辰，各愿不相望。始终名利途，慎勿罹咎殃。"
        },
        {
            "title": "杂曲歌辞·渡辽水",
            "content": "渡辽水，此去咸阳五千里。来时父母知隔生，\r\n重著衣裳如送死。亦有白骨归咸阳，营家各与题本乡。\r\n身在应无回渡日，驻马相看辽水傍。"
        },
        {
            "title": "杂曲歌辞·辽东行",
            "content": "辽东万里辽水曲，古戍无城复无屋。黄云盖地雪作山，\r\n不惜黄金买衣服。战回各自收弓箭，正西回面家乡远。\r\n年年郡县送征人，将与辽东作丘坂。宁为草木乡中生，\r\n有身不向辽东行。"
        },
        {
            "title": "杂曲歌辞·秋夜曲二首",
            "content": "天清漏长霜泊泊，兰绿收荣桂膏涸。高楼云鬟弄婵娟，\r\n古瑟暗断秋风弦。玉关遥隔万里道，金刀不剪双泪泉。\r\n香囊火死香气少，向帷合眼何时晓。城乌作营啼野月，\r\n秦州少妇生离别。\r\n秋灯向壁掩洞房，良人此夜直明光。\r\n天河悠悠漏水长，南楼北斗两相当。"
        },
        {
            "title": "杂曲歌辞·江南三台四首",
            "content": "扬州桥边小妇，长干市里商人。\r\n三年不得消息，各自拜鬼求神。\r\n青草湖边草色，飞猿岭上猿声。\r\n万里三湘客到，有风有雨人行。\r\n树头花落花开，道上人去人来。\r\n朝愁暮愁即老，百年几度三台。\r\n闻身强健且为，头白齿落难追。\r\n准拟百年千岁，能得几许多时。"
        },
        {
            "title": "杂曲歌辞·空城雀",
            "content": "空城雀，何不飞来人家住，空城无人种禾黍。\r\n土间生子草间长，满地蓬蒿幸无主。近村虽有高树枝，\r\n雨中无食长苦饥。八月小儿挟弓箭，家家畏向田头飞。\r\n但能不出空城里，秋时百草皆有子。报言黄口莫啾啾，\r\n长尔得成无横死。"
        },
        {
            "title": "主人故亭",
            "content": "主人昔专城，城南起高亭。贵与宾客游，工者夜不宁。\r\n酒食宴圃人，栽接望早成。经年使家僮，远道求异英。\r\n郡中暂闲暇，绕树引诸生。开泉浴山禽，为爱山中声。\r\n世间事难保，一日各徂征。死生不相及，花落实方荣。\r\n我来至此中，守吏非本名。重君昔为主，相与下马行。\r\n旧岛日日摧，池水不复清。岂无后人赏，所贵手自营。\r\n浇酒向所思，风起如有灵。此去不重来，重来伤我形。"
        },
        {
            "title": "杂曲歌辞·羽林行",
            "content": "长安恶少出名字，楼下劫商楼上醉。天明下直明光宫，\r\n散入五陵松柏中。百回杀人身合死，赦书尚有收城功。\r\n九衢一日消息定，乡吏籍中重改姓。出来依旧属羽林，\r\n立在殿前射飞禽。"
        },
        {
            "title": "江南杂体二首",
            "content": "江上风翛翛，竹间湘水流。日夜桂花落，行人去悠悠。\r\n复见离别处，虫声阴雨秋。\r\n处处江草绿，行人发潇湘。潇湘回雁多，日夜思故乡。\r\n春梦不知数，空山兰蕙芳。"
        },
        {
            "title": "琴曲歌辞·别鹤",
            "content": "主人一去池水绝，池鹤散飞不相别。青天漫漫碧水重，\r\n知向何山风雪中。万里虽然音影在，两心终是死生同。\r\n池边巢破松树死，树头年年乌生子。"
        },
        {
            "title": "舞曲歌辞·霓裳辞十首",
            "content": "弟子部中留一色，听风听水作霓裳。\r\n散声未足重来授，直到床前见上皇。\r\n中管五弦初半曲，遥教合上隔帘听。\r\n一声声向天头落，效得仙人夜唱经。\r\n自直梨园得出稀，更番上曲不教归。\r\n一时跪拜霓裳彻，立地阶前赐紫衣。\r\n旋翻新谱声初足，除却梨园未教人。\r\n宣与书家分手写，中官走马赐功臣。\r\n伴教霓裳有贵妃，从初直到曲成时。\r\n日长耳里闻声熟，拍数分毫错总知。\r\n弦索扌从扌从隔彩云，五更初发一山闻。\r\n武皇自送西王母，新换霓裳月色裙。\r\n敕赐宫人澡浴回，遥看美女院门开。\r\n一山星月霓裳动，好字先从殿里来。\r\n传呼法部按霓裳，新得承恩别作行。\r\n应是贵妃楼上看，内人舁下彩罗箱。\r\n朝元阁上山风起，夜听霓裳玉露寒。\r\n宫女月中更替立，黄金梯滑并行难。\r\n知向华清年月满，山头山底种长生。\r\n去时留下霓裳曲，总是离宫别馆声。"
        },
        {
            "title": "舞曲歌辞·独漉歌",
            "content": "独独漉漉，鼠食猫肉。乌日中，鹤露宿。黄河水直人心曲。"
        },
        {
            "title": "相和歌辞·乌栖曲",
            "content": "章华宫人夜上楼，君王望月西山头。\r\n夜深宫殿门不锁，白露满山山叶堕。"
        },
        {
            "title": "相和歌辞·乌夜啼",
            "content": "庭树乌，尔何不向别处栖，夜夜夜半当户啼。\r\n家人把烛出洞户，惊栖失群飞落树。一飞直欲飞上天。\r\n回回不离旧栖处。未明重绕主人屋，欲下空中黑相触。\r\n风飘雨湿亦不移，君家树头多好枝。"
        },
        {
            "title": "相和歌辞·饮马长城窟行",
            "content": "长城窟，长城窟边多马骨。古来此地无井泉，\r\n赖得秦家筑城卒。征人饮马愁不回，长城变作望乡堆。\r\n蹄踪未干人去近，续后马来泥污尽。枕弓睡著待水生，\r\n不见阴山在前阵。马蹄足脱装马头，健儿战死谁封侯。"
        },
        {
            "title": "相和歌辞·采桑",
            "content": "鸟鸣桑叶间，绿条复柔柔。攀看去手近，放下长长钩。\r\n黄花盖野田，白马少年游。所念岂回顾，良人在高楼。"
        },
        {
            "title": "相和歌辞·公无渡河",
            "content": "渡头恶天两岸远，波涛塞川如叠坂。幸无白刃驱向前，\r\n何用将身自弃捐。蛟龙啮骨鱼食血，黄泥直下无青天。\r\n男儿纵轻妇人语，惜君性命还须取。妇人无力挽断衣，\r\n舟沈身死悔难追。公无渡河，公须自为。"
        },
        {
            "title": "横吹曲辞·关山月",
            "content": "关山月，营开道白前军发。冻轮当碛光悠悠，\r\n照见三堆两堆骨。边风割面天欲明，金沙岭西看看没。"
        },
        {
            "title": "横吹曲辞·望行人",
            "content": "自从江树秋，日日望江楼。梦见离珠浦，书来在桂州。\r\n不同鱼比目，终恨水分流。久不开明镜，多应是白头。"
        },
        {
            "title": "横吹曲辞·陇头水",
            "content": "陇水何年陇头别，不在山中亦呜咽。征人塞耳马不行，\r\n未到陇头闻水声。谓是西流入蒲海，还闻北海绕龙城。\r\n陇东陇西多屈曲，野麋饮水长簇簇。胡兵夜回水傍住，\r\n忆著来时磨剑处。向前无井复无泉，放马回看陇头树。"
        },
        {
            "title": "新嫁娘",
            "content": "三日入厨下，洗手作羹汤。\r\n未谙姑食性，先遣小姑尝。\r\n【注释】：①谙：熟悉。\r\n②小姑：丈夫的妹妹。【译文】：　　新婚三天就下厨房，洗净双手开始做羹汤。不熟悉婆婆的饮食口味，先送给小姑品尝品尝。【赏析】：　　古代女子嫁后的第三天，俗称“过三朝”，依照习俗要下厨房做菜。诗人描写了一位新嫁娘为了使婆婆满意，善于寻找办法的故事，她为了摸清婆婆的口味，请小姑先品尝，因为小姑最能代表婆婆，诗人对新嫁娘的聪明是欣赏的。这首诗具有故事性，充满了情趣与诗意，耐人寻味。"
        },
        {
            "title": "宛转曲",
            "content": "宛宛转转胜上纱，红红绿绿苑中花。\r\n纷纷泊泊夜飞鸦，寂寂寞寞离人家。"
        },
        {
            "title": "十五夜望月",
            "content": "中庭地白树栖鸦，\r\n冷露无声湿桂花。\r\n今夜月明人尽望，\r\n不知秋思落谁家？"
        },
        {
            "title": "望夫石",
            "content": "望夫处，江悠悠。化为石，不回头。\r\n上头日日风复雨，行人归来石应语。"
        },
        {
            "title": "宫中三台",
            "content": "池北池南草绿，\r\n殿前殿后花红。\r\n天子千秋万岁，\r\n未央明月清风。"
        },
        {
            "title": "调笑令",
            "content": "团扇，团扇，\r\n美人并来遮面。\r\n玉颜憔悴三年，\r\n谁复商量管弦。\r\n弦管，弦管，\r\n春草昭阳路断。"
        },
        {
            "title": "宫中三台",
            "content": "鱼藻池边射鸭，\r\n芙蓉帐里看花。\r\n日色赭袍相似，\r\n不着红鸾扇遮。"
        },
        {
            "title": "舞曲歌辞·白纻歌二首",
            "content": "天河漫漫北斗粲，宫中乌啼知夜半。新缝白纻舞衣成，\r\n来迟邀得吴王迎。低鬟转面掩双袖，玉钗浮动秋风生。\r\n酒多夜长夜未晓，月明灯光两相照，后庭歌声更窈窕。\r\n馆娃宫中春日暮，荔枝木瓜花满树。城头乌栖休击鼓，\r\n青娥弹瑟白纻舞。夜天憧憧不见星，宫中火照西江明。\r\n美人醉起无次第，堕钗遗佩满中庭。此时但愿可君意，\r\n回昼为宵亦不寐，年年奉君君莫弃。"
        },
        {
            "title": "调笑令",
            "content": "罗袖，罗袖，\r\n暗舞春风依旧。\r\n遥看歌舞玉楼，\r\n好日新妆坐愁。\r\n愁坐，愁坐，\r\n一世虚生虚过。"
        },
        {
            "title": "调笑令",
            "content": "胡蝶，胡蝶，\r\n飞上金枝玉叶。\r\n君前对舞春风，\r\n百叶桃花树红。\r\n红树，红树，\r\n燕语莺啼日暮。"
        }
    ]
}