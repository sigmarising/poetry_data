{
    "dynasty": "唐",
    "author": "韦庄",
    "intro": "韦庄（836—910）字端己，长安杜陵（今西安）人乾进士，此前曾漫游各地。曾任校书郎、左补阙等职。后入蜀，为王建掌书记。王氏建立前蜀，他做过宰相。终于蜀。他的诗词都很著名，诗极富画意，词尤工。与温庭筠同为“花间”重要词人，有《浣花集》。\r\n\r\n韦庄传 \r\n(录自《十国春秋》)\r\n\r\n韦庄字端己，杜陵人。唐臣见素之后也。曾祖少微，宣宗中书舍人。庄疏旷不拘小节，幼能诗，以艳语见长。应举时，遇黄巢犯阙，著《秦妇吟》云：‘内库烧为锦绣灰，天街踏尽公卿骨’。人称为‘秦妇吟秀才’乾宁元年，登进士第。为判官，晋轶秩左补阙。高祖为西川节度副使，昭宗命庄与李洵宣谕两川，遂留蜀。同冯涓并掌书记，文不加点，而语多称情。时有县令扰民者，庄为高祖草牒曰：‘正当凋□(鹱，内加祭)之秋，好安凋□(鹱，内加祭)；勿使疮痍之后，复作疮痍’一时以为口实。寻擢起居舍人。天复间，高祖遣庄入贡，亦修好于梁王全忠。谈言微中，颇得全忠心。随使押牙王殷报聘。昭宗既遇弑，全忠遣告哀使司马卿宣谕蜀土，兴元节度使王宗绾驰驿上白。高祖颇内怀兴复；庄以兵者大事，不可仓卒而行，乃为高祖答宗绾书曰：‘吾蒙祖上恩有年矣，衣襟之上，宸翰如新；\r\n墨诏之中，泪痕犹在；犬马尚能报主，而况人之臣子乎！自去年三月东还，连贡二十表，而绝无一使之报，天地阻隔，叫呼何及？闻上至毂水，臣僚及官僚千余人，皆为汴州所害。至洛，果遭弑逆。自闻此诏，五内糜溃，方枕戈待旦，思为祖上报仇，今使来，不知以何宣告。’且令宗绾以此意谕之。卿乃惶惧而返。明年高祖立行台于蜀，承制封拜，以庄为宣抚副使。未几，梁篡唐改元，庄与诸将佐诣高祖劝进曰：‘大王虽忠于唐，唐已亡矣，此所谓天与不取也。’于是帅吏民哭三日拥高祖即皇帝位。进左散骑侍，判中书门下事。凡开国制度，号令，刑政，礼乐，皆由庄所定。顷之，梁复通好高祖，推高祖为兄，庄得书笑曰：‘此神尧骄李密之意也。’其机敏多此类。累官至门下侍郎，吏部尚书，同平章事。武成三年，卒于花林坊，葬白沙之阳。是岁，庄日诵杜甫‘白沙翠竹江村暮，相\r\n送柴门月色新’之诗，吟讽不辍，人以为诗谶也。谥为文靖。有集二十卷，《笺表》一卷，《蜀程记》一卷，又有《浣花集》五卷，乃庄弟蔼所编，以所居即杜氏草堂旧址，故名。庄有美姬善文翰，高祖托以教宫人为词，强夺去，庄作‘谒金门’辞忆之。姬闻之不食而死。庄又常取唐人丽句，勒成《又玄集》。其自序云：‘谢玄晖文集盈编，止诵澄江之句；曹子建诗名冠古，惟吟清夜之篇。是知美稼千箱，两歧奚少；繁玄九变，大获殊稀。入花林而珠树非多，阅众籁而紫箫惟一。所以撷芳林下，拾翠岩边，沙之汰之，始辨辟寒之宝；载雕载琢，方成瑚琏之珍。故知颔下采珠，难求十槲；管中窥豹，但取一斑。思食马留肝，徒云染指；岂烹鱼去乙，或至伤鳞。自渐乎鼹鼠易盈，非嗜其熊蹯独美。然则，律者既采，繁者是除。何知黑白之鹅，强识淄□(蝇，去虫加爿)之水。左太冲十年三赋，\r\n未必无瑕；刘穆之一日百函，焉能尽丽？班，张，屈，宋，亦有芜辞；沈，谢，应，刘，犹多累句。虽遗研可惜，而备载斯难。亦由折斧伐山，止求佳木；挈瓶赴海，但汲井泉。等同于风月烟花，各是其□(木虑，去心加且)，梨，柚，橘。鱼兔虽存，筌蹄是弃。金盘饮露，惟挹沆瀣之精；花界食珍，仅存醍醐之味。’\r\n庄文词甚多，不具录。",
    "items": [
        {
            "title": "叹落花",
            "content": "一夜霏微露湿烟，晓来和泪丧婵娟。不随残雪埋芳草，\r\n尽逐香风上舞筵。西子去时遗笑靥，谢娥行处落金钿。\r\n飘红堕白堪惆怅，少别秾华又隔年。"
        },
        {
            "title": "伤灼灼（灼灼，蜀之丽人也。近闻贫且老，殂",
            "content": "尝闻灼灼丽于花，云髻盘时未破瓜。桃脸曼长横绿水，\r玉肌香腻透红纱。多情不住神仙界，薄命曾嫌富贵家。\r流落锦江无处问，断魂飞作碧天霞。"
        },
        {
            "title": "宜君（一作春）县比卜居不遂，留题王秀才别",
            "content": "本期同此卧林丘，榾柮炉前拥布裘。\r何事却骑羸马去，白云红树不相留。\r明月严霜扑皂貂，羡君高卧正逍遥。\r门前积雪深三尺，火满红炉酒满瓢。"
        },
        {
            "title": "垣县山中寻李书记山居不遇，留题河次店",
            "content": "白云红树绕琅东，名鸟群飞古画中。\r仙吏不知何处隐，山南山北雨蒙蒙。"
        },
        {
            "title": "官庄（江南富民悉以犯酒没家产，因以此诗讽",
            "content": "谁氏园林一簇烟，路人遥指尽长叹。\r桑田稻泽今无主，新犯香醪没入官。"
        },
        {
            "title": "洛阳吟（时大驾在蜀，巢寇未平，洛中寓居作",
            "content": "万户千门夕照边，开元时节旧风烟。宫官试马游三市，\r舞女乘舟上九天。胡骑北来空进主，汉皇西去竟升仙。\r如今父老偏垂泪，不见承平四十年。"
        },
        {
            "title": "渔塘十六韵（在朱阳县石岩下，古老云：洛水",
            "content": "洛水分余脉，穿岩出石棱。碧经岚气重，清带露华澄。\r莹澈通三岛，岩梧积万层。巢由应共到，刘阮想同登。\r壁峻苔如画，山昏雾似蒸。撼松衣有雪，题石砚生冰。\r路熟云中客，名留域外僧。饥猿寻落橡，斗鼠堕高藤。\r嶮树临溪亚，残莎带岸崩。持竿聊藉草，待月好垂罾。\r对景思任父，开图想不兴。晚风轻浪叠，暮雨湿烟凝。\r似泛灵槎出，如迎羽客升。仙源终不测，胜概自相仍。\r欲别诚堪恋，长归又未能。他时操史笔，为尔著良称。"
        },
        {
            "title": "小重山(二)",
            "content": "秋到长门秋草黄，画梁双燕去，出宫墙。\r玉箫无复理霓裳。金蝉坠，鸾镜掩休汝。\r忆昔在昭阳，舞衣红带，绣鸳鸯。\r至今犹惹御炉香。\r魂梦断，愁听漏更长。"
        },
        {
            "title": "清平乐(六)(《花间集》失收此首)",
            "content": "琐窗春暮，满地梨花香。\r\n君不归来晴又去，红泪散沾金缕。\r\n梦魂飞断烟波，伤心不奈春何！\r\n空把金针独坐，鸳鸯愁绣双窠。"
        },
        {
            "title": "清平乐(四)",
            "content": "莺嘀残月，绣阁香灯灭。\r门外马嘶郎欲别，正是落花时节。\r妆成不画蛾眉，含愁独倚金□，\r去路香尘莫扫，扫即郎去归迟。"
        },
        {
            "title": "菩萨蛮(四)",
            "content": "权君今夜须沉醉，尊前莫话明朝事。\r珍重主人心，酒深情亦深。\r须愁春漏短，莫诉金杯满。\r遇酒且呵呵，人生能几何。"
        },
        {
            "title": "归国遥(二)",
            "content": "金翡翠，为我南飞传我意：\r罨画桥边春水，几年花下醉。\r别后只知相愧，泪珠难远寄。\r罗幕绣帏鸳被，旧欢如梦里。"
        },
        {
            "title": "浣溪沙(四)",
            "content": "绿树藏莺莺正嘀，柳丝斜拂白铜堤，\r弄珠江上草萋萋。\r日暮饮归何处客，绣鞍骢马一声嘶，\r满身兰麝醉如泥。"
        },
        {
            "title": "天仙子(四)",
            "content": "梦觉云屏依旧空，杜鹃声咽隔帘栊，玉郎薄幸去无踪。\r一日日，恨重重，泪界莲腮两线红。"
        },
        {
            "title": "天仙子(三)",
            "content": "蟾彩霜华夜不分，天外鸿声枕上闻。\r绣衾香冷懒重薰。\r人寂寂，叶纷纷，才睡依前梦见君。"
        },
        {
            "title": "秦妇吟",
            "content": "中和癸卯春三月，洛阳城外花如雪。\r\n东西南北路人絶，绿杨悄悄香尘灭。\r\n路旁忽见如花人，独向绿杨阴下歇。\r\n凤侧鸾欹鬓脚斜，红攒黛敛眉心折。\r\n借问女郎何处来？含嚬欲语声先咽。\r\n回头敛袂谢行人；丧乱漂沦何堪说！\r\n三年陷贼留秦地，依稀记得秦中事。\r\n君能为妾解金鞍，妾亦与君停玉趾。\r\n「前年庚子臈月五，正闭金笼教鹦鹉。\r\n斜开鸾镜懒梳头，闲凭雕栏慵不语。\r\n忽看门外起红尘，已见街中攂金鼓。\r\n居人走出半仓惶，朝士归来尚疑误。\r\n是时西面官军入，拟[二]向潼关为警急；\r\n皆言博野自相持，尽道贼军来未及。\r\n须臾主父乘奔至，下马入门痴似醉。\r\n适逢紫盖去蒙尘，已见白旗来匝地。\r\n扶羸携幼竞相呼，上屋缘墙不知次，\r\n南邻走入北邻藏，东邻走向西邻避；\r\n北邻诸妇咸相凑，户外崩腾如走兽。\r\n轰轰昆昆乾坤动，（「昆昆」，蒋云当作「辊辊」。）万马雷声从地涌。\r\n火迸金星上九天，十二官街烟烘烔。\r\n日轮西下寒光白，上帝无言空脉脉。\r\n阴云晕气若重围，宦者流星如血色。\r\n紫气潜[三]随帝座移，妖光暗射台星拆。（「拆」，项校作「坼」。）\r\n家家流血如泉沸，处处寃声声动地。\r\n舞伎歌姬尽暗损，（「损」，蒋、项校作「捐」。）孾儿稚女皆生弃。\r\n东邻有女眉新画，倾国倾城不知价；\r\n长戈拥得上戎车，回首香闺泪盈把[四]。\r\n旋抽金线学缝旗，纔上雕鞍教走马。\r\n有时马上见良人，不敢回眸空泪下。\r\n西邻有女真仙子，一寸横波剪秋水，\r\n妆成只对镜中春，年幼不知门外事。\r\n一夫跳跃上金阶，斜袒半肩欲相耻。\r\n牵衣不肯出朱门，红粉香脂刀下死。\r\n南邻有女不记姓，昨日良媒新纳聘。\r\n瑠瓈阶上不闻行，翡翠帘间空见影。\r\n忽看庭际刀刃鸣，身首支离在俄顷。\r\n仰天掩面哭一声，女弟女兄同入井。\r\n北邻少妇行相促，旋拆云鬟拭眉绿。\r\n已闻击托坏高门，不觉攀缘上重屋。\r\n须臾四面火光来，欲下回梯梯又摧。\r\n烟中大叫犹求救，梁上悬尸已作灰。\r\n妾身幸得全刀锯，不敢踟蹰久回顾。\r\n旋梳蝉鬓逐军行，强展蛾眉出门去。\r\n万里从兹不得归，六亲自此无寻处。\r\n一从陷贼经三载，终日惊忧心胆碎。\r\n夜卧千重剑戟围，朝餐一味人肝脍。\r\n鸳"
        },
        {
            "title": "小重山",
            "content": "一闭昭阳春又春。夜寒宫漏永，梦君恩。\r\n卧思陈事暗消魂。罗衣湿，红袂有啼痕。\r\n歌吹隔重阍。绕庭芳草绿，倚长门。万般惆怅向谁论？\r\n凝情立，宫殿欲黄昏。"
        },
        {
            "title": "诉衷情",
            "content": "烛烬香残帘半卷，梦初惊。花欲谢，深夜，月笼明。\r\n何处按歌声，轻轻。舞衣尘暗生，负春情。\r\n碧沼红芳烟雨静，倚兰桡。垂玉佩，交带，袅纤腰。\r\n鸳梦隔星桥，迢迢。越罗香暗销，坠花翘。"
        },
        {
            "title": "句",
            "content": "印将金锁锁，帘用玉钩钩。\r\n不随妖艳开，独媚玄冥节。\r\n岂是为穷常见隔，只应嫌酒不相过。"
        },
        {
            "title": "江上别李秀才",
            "content": "前年相送灞陵春，今日天涯各避秦。\r\n莫向尊前惜沈醉，与君俱是异乡人。"
        },
        {
            "title": "龙潭（一作僧应物诗）",
            "content": "激石悬流雪满湾，九龙潜处野云闲。欲行甘雨四天下，\r\n且隐澄潭一顷间。浪引浮槎依北岸，波分晚日见东山。\r\n垂髯傥遇穆王驾，阆苑周流应未还。"
        },
        {
            "title": "涂次逢李氏兄弟感旧",
            "content": "御沟西面朱门宅，记得当时好弟兄。晓傍柳阴骑竹马，\r\n夜隈灯影弄先生。巡街趁蝶衣裳破，上屋探雏手脚轻。\r\n今日相逢俱老大，忧家忧国尽公卿。"
        },
        {
            "title": "下邽感旧（《太平广记》云：庄幼时常在华州",
            "content": "昔为童稚不知愁，竹马闲乘绕县游。曾为看花偷出郭，\r\n也因逃学暂登楼。招他邑客来还醉，儳得先生去始休。\r\n今日故人何处问，夕阳衰草尽荒丘。"
        },
        {
            "title": "江皋赠别",
            "content": "金管多情恨解携，一声歌罢客如泥。江亭系马绿杨短，\r\n野岸维舟春草齐。帝子梦魂烟水阔，谢公诗思碧云低，\r\n风前不用频挥手，我有家山白日西。"
        },
        {
            "title": "赠峨嵋山弹琴李处士",
            "content": "峨嵋山下能琴客，似醉似狂人不测。何须见我眼偏青，\r\n未见我身头已白。茫茫四海本无家，一片愁云飏秋碧。\r\n壶中醉卧日月明，世上长游天地窄。晋朝叔夜旧相知，\r\n蜀郡文君小来识。后生常建彼何人，赠我篇章苦雕刻。\r\n名卿名相尽知音，遇酒遇琴无间隔。如今世乱独翛然，\r\n天外鸿飞招不得。余今正泣杨朱泪，八月边城风刮地。\r\n霓旌绛旆忽相寻，为我尊前横绿绮。一弹猛雨随手来，\r\n再弹白雪连天起。凄凄清清松上风，咽咽幽幽陇头水。\r\n吟蜂绕树去不来，别鹤引雏飞又止。锦麟不动惟侧头，\r\n白马仰听空竖耳。广陵故事无人知，古人不说今人疑。\r\n子期子野俱不见，乌啼鬼哭空伤悲。坐中词客悄无语，\r\n帘外月华庭欲午。为君吟作听琴歌，为我留名系仙谱。"
        },
        {
            "title": "抚盈歌",
            "content": "凤縠兮鸳绡，霞疏兮绮寮。玉庭兮春昼，金屋兮秋宵。\r\n愁瞳兮月皎，笑颊兮花娇。罗轻兮浓麝，室暖兮香椒。\r\n銮舆去兮萧屑，七丝断兮泬寥，主父卧兮漳水，\r\n君王幸兮云轺。铅华窅窕兮秾姿，棠公肸蚃兮靡依。\r\n翠华长逝兮莫追，晏相望门兮空悲。"
        },
        {
            "title": "长安春",
            "content": "长安二月多香尘，六街车马声辚辚。家家楼上如花人，\r\n千枝万枝红艳新。帘间笑语自相问，何人占得长安春？\r\n长安春色本无主，古来尽属红楼女。如今无奈杏园人，\r\n骏马轻车拥将去。"
        },
        {
            "title": "杂体联锦",
            "content": "携手重携手，夹江金线柳。江上柳能长，行人恋尊酒。\r\n尊酒意何深，为郎歌玉簪。玉簪声断续，钿轴鸣双毂。\r\n双毂去何方，隔江春树绿。树绿酒旗高，泪痕沾绣袍。\r\n袍缝紫鹅湿，重持金错刀。错刀何灿烂，使我肠千断。\r\n肠断欲何言，帘动真珠繁。真珠缀秋露，秋露沾金盘。\r\n金盘湛琼液，仙子无归迹。无迹又无言，海烟空寂寂。\r\n寂寂古城道，马嘶芳岸草。岸草接长堤，长堤人解携。\r\n解携忽已久，缅邈空回首。回首隔天河，恨唱莲塘歌。\r\n莲塘在何许，日暮西山雨。"
        },
        {
            "title": "捣练篇",
            "content": "月华吐艳明烛烛，青楼妇唱捣衣曲。白袷丝光织鱼目，\r\n菱花绶带鸳鸯簇。临风缥缈叠秋雪，月下丁冬捣寒玉。\r\n楼兰欲寄在何乡，凭人与系征鸿足。"
        },
        {
            "title": "上春词",
            "content": "曈曨赫日东方来，禁城烟暖蒸青苔。金楼美人花屏开，\r\n晨妆未罢车声催。幽兰报暖紫芽折，夭花愁艳蝶飞回。\r\n五陵年少惜花落，酒浓歌极翻如哀。四时轮环终又始，\r\n百年不见南山摧。游人陌上骑生尘，颜子门前吹死灰。"
        },
        {
            "title": "闺月",
            "content": "明月照前除，烟华蕙兰湿。清风行处来，白露寒蝉急。\r\n美人情易伤，暗上红楼立。欲言无处言，但向姮娥泣。"
        },
        {
            "title": "令狐亭",
            "content": "若非天上神仙宅，须是人间将相家。\r\n想得当时好烟月，管弦吹杀后庭花。"
        },
        {
            "title": "奉和左司郎中春物暗度感而成章",
            "content": "才喜新春已暮春，夕阳吟杀倚楼人。锦江风散霏霏雨，\r\n花市香飘漠漠尘。今日尚追巫峡梦，少年应遇洛川神。\r\n有时自患多情病，莫是生前宋玉身。"
        },
        {
            "title": "奉和观察郎中春暮忆花言怀见寄四韵之什",
            "content": "天畔峨嵋簇簇青，楚云何处隔重扃？落花带雪埋芳草，\r\n春雨和风湿画屏。对酒莫辞冲暮角，望乡谁解倚南亭？\r\n惟君信我多惆怅，只愿陶陶不愿醒。"
        },
        {
            "title": "使院黄葵花",
            "content": "薄妆新著淡黄衣，对捧金炉侍醮迟。向月似矜倾国貌，\r\n倚风如唱步虚词。乍开檀炷疑闻语，试与云和必解吹。\r\n为报同人看来好，不禁秋露即离披。"
        },
        {
            "title": "饮散呈主人",
            "content": "梦觉笙歌散，空堂寂寞秋。更闻城角弄，烟雨不胜愁。"
        },
        {
            "title": "闺怨",
            "content": "戚戚彼何人，明眸利于月。啼妆晓不干，素面凝香雪。\r\n良人去淄右，镜破金簪折。空藏兰蕙心，不忍琴中说。"
        },
        {
            "title": "边上逢薛秀才话旧",
            "content": "前年同醉武陵亭，绝倒闲谭坐到明。也有绛唇歌白雪，\r\n更怜红袖夺金觥。秦云一散如春梦，楚市千烧作故城。\r\n今日皤然对芳草，不胜东望涕交横。"
        },
        {
            "title": "古离别（一作多情）",
            "content": "一生风月供惆怅，到处烟花恨别离。\r\n止竟多情何处好，少年长抱少年悲。"
        },
        {
            "title": "和人春暮书事寄崔秀才",
            "content": "半掩朱门白日长，晚风轻堕落梅妆。不知芳草情何限，\r\n只怪游人思易伤。才见早春莺出谷，已惊新夏燕巢梁。\r\n相逢只赖如渑酒，一曲狂歌入醉乡。"
        },
        {
            "title": "秋霁晚景",
            "content": "秋霁禁城晚，六街烟雨残。墙头山色健，林外鸟声欢。\r\n翘日楼台丽，清风剑佩寒。玉人襟袖薄，斜凭翠阑干。"
        },
        {
            "title": "长安清明",
            "content": "蚤是伤春梦雨天，可堪芳草更芊芊。内官初赐清明火，\r\n上相闲分白打钱。紫陌乱嘶红叱拨，绿杨高映画秋千。\r\n游人记得承平事，暗喜风光似昔年。"
        },
        {
            "title": "汉州",
            "content": "比侬初到汉州城，郭邑楼台触目惊。松桂影中旌旆色，\r\n芰荷风里管弦声。人心不似经离乱，时运还应却太平。\r\n十日醉眠金雁驿，临岐无恨脸波横。"
        },
        {
            "title": "摇落",
            "content": "摇落秋天酒易醒，凄凄长似别离情。\r\n黄昏倚柱不归去，肠断绿荷风雨声。"
        },
        {
            "title": "无题",
            "content": "尝闻灼灼丽于花，云髻盘时未破瓜。桃脸曼长横绿水，\r\n玉肌香腻透红纱。多情不住神仙界，薄命曾嫌富贵家。\r\n流落锦江无处问，断魂飞作碧天霞。"
        },
        {
            "title": "春愁",
            "content": "自有春愁正断魂，不堪芳草思王孙。\r\n落花寂寂黄昏雨，深院无人独倚门。"
        },
        {
            "title": "和同年韦学士华下途中见寄",
            "content": "绿杨城郭雨凄凄，过尽千轮与万蹄。送我独游三蜀路，\r\n羡君新上九霄梯。马惊门外山如活，花笑尊前客似泥。\r\n正是清和好时节，不堪离恨剑门西。"
        },
        {
            "title": "咸阳怀古",
            "content": "城边人倚夕阳楼，城上云凝万古愁。山色不知秦苑废，\r\n水声空傍汉宫流。李斯不向仓中悟，徐福应无物外游。\r\n莫怪楚吟偏断骨，野烟踪迹似东周。"
        },
        {
            "title": "岁晏同左生作",
            "content": "岁暮乡关远，天涯手重携。雪埋江树短，云压夜城低。\r\n宝瑟湘灵怨，清砧杜魄啼。不须临皎镜，年长易凄凄。"
        },
        {
            "title": "残花",
            "content": "江头沈醉泥斜晖，却向花前恸哭归。\r\n惆怅一年春又去，碧云芳草两依依。"
        },
        {
            "title": "悼杨氏妓琴弦",
            "content": "魂归寥廓魄归烟，只住人间十八年。\r\n昨日施僧裙带上，断肠犹系琵琶弦。"
        },
        {
            "title": "钟陵夜阑作",
            "content": "钟陵风雪夜将深，坐对寒江独苦吟。\r\n流落天涯谁见问，少卿应识子卿心。"
        },
        {
            "title": "河清县河亭",
            "content": "由来多感莫凭高，竟日衷肠似有刀。\r\n人事任成陵与谷，大河东去自滔滔。"
        },
        {
            "title": "忆小女银娘",
            "content": "睦州江上水门西，荡桨扬帆各解携。\r\n今日天涯夜深坐，断肠偏忆阿银犁。"
        },
        {
            "title": "南邻公子",
            "content": "南邻公子夜归声，数炬银灯隔竹明。\r\n醉凭马鬃扶不起，更邀红袖出门迎。"
        },
        {
            "title": "闻回戈军",
            "content": "上将鏖兵又欲旋，翠华巡幸已三年。\r\n营中不用栽杨柳，愿戴儒冠为控弦。"
        },
        {
            "title": "洪州送僧游福建",
            "content": "八月风波似鼓鼙，可堪波上各东西。\r\n殷勤早作归来计，莫恋猿声住建溪。"
        },
        {
            "title": "得故人书",
            "content": "正向溪头自采苏，青云忽得故人书。\r\n殷勤问我归来否，双阙而今画不如。"
        },
        {
            "title": "买酒不得",
            "content": "停尊待尔怪来迟，手挈空瓶毷氉归。\r\n满面春愁消不得，更看溪鹭寂寥飞。"
        },
        {
            "title": "虎迹",
            "content": "白额频频夜到门，水边踪迹渐成群。\r\n我今避世栖岩穴，岩穴如何又见君。"
        },
        {
            "title": "与小女",
            "content": "见人初解语呕哑，不肯归眠恋小车。\r\n一夜娇啼缘底事，为嫌衣少缕金华。"
        },
        {
            "title": "思归引",
            "content": "越鸟南翔雁北飞，两乡云路各言归。\r\n如何我是飘飘者，独向江头恋钓矶。"
        },
        {
            "title": "幽居春思",
            "content": "绿映红藏江上村，一声鸡犬似山源。\r\n闭门尽日无人到，翠羽春禽满树喧。"
        },
        {
            "title": "晏起",
            "content": "尔来中酒起常迟，卧看南山改旧诗。\r\n开户日高春寂寂，数声啼鸟上花枝。"
        },
        {
            "title": "旧居",
            "content": "芳草又芳草，故人杨子家。青云容易散，白日等闲斜。\r\n皓质留残雪，香魂逐断霞。不知何处笛，一夜叫梅花。"
        },
        {
            "title": "虚席",
            "content": "一闭香闺后，罗衣尽施僧。鼠偷筵上果，蛾扑帐前灯。\r\n土蚀钗无凤，尘生镜少菱。有时还影响，花叶曳香缯。"
        },
        {
            "title": "悔恨",
            "content": "六七年来春又秋，也同欢笑也同愁。才闻及第心先喜，\r\n试说求婚泪便流。几为妒来频敛黛，每思闲事不梳头。\r\n如今悔恨将何益，肠断千休与万休。"
        },
        {
            "title": "独吟（以下四首俱悼亡姬作）",
            "content": "默默无言恻恻悲，闲吟独傍菊花篱。只今已作经年别，\r\n此后知为几岁期。开箧每寻遗念物，倚楼空缀悼亡诗。\r\n夜来孤枕空肠断，窗月斜辉梦觉时。"
        },
        {
            "title": "悼亡姬",
            "content": "凤去鸾归不可寻，十洲仙路彩云深。若无少女花应老，\r\n为有姮娥月易沈。竹叶岂能消积恨，丁香空解结同心。\r\n湘江水阔苍梧远，何处相思弄舜琴？"
        },
        {
            "title": "女仆阿汪",
            "content": "念尔辛勤岁已深，乱离相失又相寻。\r\n他年待我门如市，报尔千金与万金。"
        },
        {
            "title": "暴雨",
            "content": "江村入夏多雷雨，晓作狂霖晚又晴。\r\n波浪不知深几许，南湖今与北湖平。"
        },
        {
            "title": "中酒",
            "content": "南邻酒熟爱相招，蘸甲倾来绿满瓢。\r\n一醉不知三日事，任他童稚作渔樵。"
        },
        {
            "title": "赠姬人",
            "content": "莫恨红裙破，休嫌白屋低。请看京与洛，谁在旧香闺？"
        },
        {
            "title": "春陌二首",
            "content": "满街芳草卓香车，仙子门前白日斜。\r\n肠断东风各回首，一枝春雪冻梅花。\r\n嫩烟轻染柳丝黄，句引花枝笑凭墙。\r\n马上王孙莫回首，好风偏逐羽林郎。"
        },
        {
            "title": "仆者杨金",
            "content": "半年辛苦葺荒居，不独单寒腹亦虚。\r\n努力且为田舍客，他年为尔觅金鱼。"
        },
        {
            "title": "寄舍弟",
            "content": "每吟富贵他人合，不觉汍澜又湿衣。\r\n万里日边乡树远，何年何路得同归？"
        },
        {
            "title": "题酒家",
            "content": "酒绿花红客爱诗，落花春岸酒家旗。\r\n寻思避世为逋客，不醉长醒也是痴。"
        },
        {
            "title": "壶关道中作",
            "content": "处处兵戈路不通，却从山北去江东。\r\n黄昏欲到壶关寨，匹马寒嘶野草中。"
        },
        {
            "title": "悯耕者",
            "content": "何代何王不战争，尽从离乱见清平。\r\n如今暴骨多于土，犹点乡兵作戍兵。"
        },
        {
            "title": "白牡丹",
            "content": "闺中莫妒新妆妇，陌上须惭傅粉郎。\r\n昨夜月明浑似水，入门唯觉一庭香。"
        },
        {
            "title": "乞彩笺歌",
            "content": "浣花溪上如花客，绿闇红藏人不识。留得溪头瑟瑟波，\r\n泼成纸上猩猩色。手把金刀擘彩云，有时剪破秋天碧。\r\n不使红霓段段飞，一时驱上丹霞壁。蜀客才多染不供，\r\n卓文醉后开无力。孔雀衔来向日飞，翩翩压折黄金翼。\r\n我有歌诗一千首，磨砻山岳罗星斗。开卷长疑雷电惊，\r\n挥毫只怕龙蛇走。班班布在时人口，满袖松花都未有。\r\n人间无处买烟霞，须知得自神仙手。也知价重连城璧，\r\n一纸万金犹不惜。薛涛昨夜梦中来，殷勤劝向君边觅。"
        },
        {
            "title": "勉儿子",
            "content": "养尔逢多难，常忧学已迟。辟疆为上相，何必待从师。"
        },
        {
            "title": "长干塘别徐茂才",
            "content": "乱离时节别离轻，别酒应须满满倾。\r\n才喜相逢又相送，有情争得似无情。"
        },
        {
            "title": "姬人养蚕",
            "content": "昔年爱笑蚕家妇，今日辛勤自养蚕。\r\n仍道不愁罗与绮，女郎初解织桑篮。"
        },
        {
            "title": "即事",
            "content": "乱世时偏促，阴天日易昏。无言搔白首，憔悴倚东门。"
        },
        {
            "title": "平陵老将（此以下诗皆集外补遗）",
            "content": "白羽金仆姑，腰悬双辘轳。前年葱岭北，独战云中胡。\r\n匹马塞垣老，一身如鸟孤。归来辞第宅，却占平陵居。"
        },
        {
            "title": "鸡公帻（去褒城县二十里）",
            "content": "石状虽如帻，山形可类鸡。向风疑欲斗，带雨似闻啼。\r\n蔓织青笼合，松长翠羽低。不鸣非有意，为怕客奔齐。"
        },
        {
            "title": "焦崖阁",
            "content": "李白曾歌蜀道难，长闻白日上青天。\r\n今朝夜过焦崖阁，始信星河在马前。"
        },
        {
            "title": "汧阳间（一作汧阳县阁）",
            "content": "汧水悠悠去似絣，远山如画翠眉横。僧寻野渡归吴岳，\r\n雁带斜阳入渭城。边静不收蕃帐马，地贫惟卖陇山鹦。\r\n牧童何处吹羌笛，一曲梅花出塞声。"
        },
        {
            "title": "过渼陂怀旧",
            "content": "辛勤曾寄玉峰前，一别云溪二十年。三径荒凉迷竹树，\r\n四邻凋谢变桑田。渼陂可是当时事，紫阁空余旧日烟。\r\n多少乱离无处问，夕阳吟罢涕潸然。"
        },
        {
            "title": "出关",
            "content": "马嘶烟岸柳阴斜，东去关山路转赊。到处因循缘嗜酒，\r\n一生惆怅为判花。危时只合身无著，白日那堪事有涯。\r\n正是灞陵春酬绿，仲宣何事独辞家？"
        },
        {
            "title": "病中闻相府夜宴戏赠集贤卢学士",
            "content": "满筵红蜡照香钿，一夜歌钟欲沸天。花里乱飞金错落，\r\n月中争认绣连乾。尊前莫话诗三百，醉后宁辞酒十千。\r\n无那两三新进士，风流长得饮徒怜。"
        },
        {
            "title": "过樊川旧居（时在华州驾前奉使入蜀作）",
            "content": "却到樊川访旧游，夕阳衰草杜陵秋。应刘去后苔生阁，\r\n稽阮归来雪满头。能说乱离惟有燕，解偷闲暇不如鸥。\r\n千桑万海无人见，横笛一声空泪流。"
        },
        {
            "title": "鄜州留别张员外",
            "content": "江南相送君山下，塞北相逢朔漠中。三楚故人皆是梦，\r\n十年陈事只如风。莫言身世他时异，且喜琴尊数日同。\r\n惆怅却愁明日别，马嘶山店雨蒙蒙。"
        },
        {
            "title": "宜君（一作春",
            "content": "本期同此卧林丘，榾柮炉前拥布裘。\r\n何事却骑羸马去，白云红树不相留。\r\n明月严霜扑皂貂，羡君高卧正逍遥。\r\n门前积雪深三尺，火满红炉酒满瓢。"
        },
        {
            "title": "丙辰年鄜州遇寒食城外醉吟五首",
            "content": "满街杨柳绿丝烟，画出清明二月天。\r\n好是隔帘花树动，女郎撩乱送秋千。\r\n雕阴寒食足游人，金凤罗衣湿麝薰。\r\n肠断入城芳草路，淡红香白一群群。\r\n开元坡下日初斜，拜扫归来走钿车。\r\n可惜数株红艳好，不知今夜落谁家。\r\n马骄风疾玉鞭长，过去唯留一阵香。\r\n闲客不须烧破眼，好花皆属富家郎。\r\n雨丝烟柳欲清明，金屋人闲暖凤笙。\r\n永日迢迢无一事，隔街闻筑气球声。"
        },
        {
            "title": "庭前桃",
            "content": "曾向桃源烂漫游，也同渔父泛仙舟。皆言洞里千株好，\r\n未胜庭前一树幽。带露似垂湘女泪，无言如伴息妫愁。\r\n五陵公子饶春恨，莫引香风上酒楼。"
        },
        {
            "title": "与东吴生相遇（及第后出关作）",
            "content": "十年身事各如萍，白首相逢泪满缨。老去不知花有态，\r\n乱来唯觉酒多情。贫疑陋巷春偏少，贵想豪家月最明。\r\n且对一尊开口笑，未衰应见泰阶平。"
        },
        {
            "title": "绥州作",
            "content": "雕阴无树水难流，雉堞连云古帝州。带雨晚驼鸣远戍，\r\n望乡孤客倚高楼。明妃去日花应笑，蔡琰归时鬓已秋。\r\n一曲单于暮烽起，扶苏城上月如钩。"
        },
        {
            "title": "绛州过夏留献郑尚书",
            "content": "朝朝沈醉引金船，不觉西风满树蝉。光景暗消银烛下，\r\n梦魂长寄玉轮边。因循每被时流诮，奋发须由国士怜。\r\n明月客肠何处断，绿槐风里独扬鞭。"
        },
        {
            "title": "题汧阳县马跑泉李学士别业",
            "content": "水满寒塘菊满篱，篱边无限彩禽飞。西园夜雨红樱熟，\r\n南亩清风白稻肥。草色自留闲客住，泉声如待主人归。\r\n九霄岐路忙于火，肯恋斜阳守钓矶。"
        },
        {
            "title": "投寄旧知",
            "content": "却将憔悴入都门，自喜青霄足故人。万里有家留百越，\r\n十年无路到三秦。摧残不是当时貌，流落空余旧日贫。\r\n多谢青云好知己，莫教归去重沾巾。"
        },
        {
            "title": "寄江南诸弟",
            "content": "万里逢归雁，乡书忍泪封。吾身不自保，尔道各何从。\r\n性拙唯多蹇，家贫半为慵。只思溪影上，卧看玉华峰。"
        },
        {
            "title": "鄠杜旧居二首",
            "content": "却到山阳事事非，谷云谿鸟尚相依。阮咸贫去田园尽，\r\n向秀归来父老稀。秋雨几家红稻熟，野塘何处锦鳞肥。\r\n年年为献东堂策，长是芦花别钓矶。\r\n一径寻村渡碧溪，稻花香泽水千畦。云中寺远磬难识，\r\n竹里巢深鸟易迷。紫菊乱开连井合，红榴初绽拂檐低。\r\n归来满把如渑酒，何用伤时叹凤兮。"
        },
        {
            "title": "南省伴直（甲寅年自江南到京后作）",
            "content": "文昌二十四仙曹，尽倚红檐种露桃。一洞烟霞人迹少，\r\n六行槐柳鸟声高。星分夜彩寒侵帐，兰惹春香绿映袍。\r\n何事爱留诗客宿，满庭风雨竹萧骚。"
        },
        {
            "title": "夏口行寄婺州诸弟",
            "content": "回头烟树各天涯，婺女星边远寄家。尽眼楚波连梦泽，\r\n满衣春雪落江花。双双得伴争如雁，一一归巢却羡鸦。\r\n谁道我随张博望，悠悠空外泛仙槎。"
        },
        {
            "title": "齐安郡",
            "content": "弥棹齐安郡，孤城百战残。傍村林有虎，带郭县无官。\r\n暮角梅花怨，清江桂影寒。黍离缘底事，撩我起长叹。"
        },
        {
            "title": "东林寺再遇僧益大德",
            "content": "见师初事懿皇朝，三殿归来白马骄。上讲每教倾国听，\r\n承恩偏得内官饶。当时可爱人如画，今日相逢鬓已凋。\r\n若向君门逢旧友，为传音信到云霄。"
        },
        {
            "title": "癸丑年下第献新先辈",
            "content": "五更残月省墙边，绛旆蜺旌卓晓烟。千炬火中莺出谷，\r\n一声钟后鹤冲天。皆乘骏马先归去，独被羸童笑晚眠。\r\n对酒暂时情豁尔，见花依旧涕潸然。未酬阚泽佣书债，\r\n犹欠君平卖卜钱。何事欲休休不得，来年公道似今年。"
        },
        {
            "title": "访浔阳友人不遇",
            "content": "不见安期悔上楼，寂寥人对鹭鸶愁。\r\n芦花雨急江烟暝，何处潺潺独棹舟？"
        },
        {
            "title": "西塞山下作",
            "content": "西塞山前水似蓝，乱云如絮满澄潭。孤峰渐映湓城北，\r\n片月斜生梦泽南。爨动晓烟烹紫蕨，露和香蒂摘黄柑。\r\n他年却棹扁舟去，终傍芦花结一庵。"
        },
        {
            "title": "信州溪岸夜吟作",
            "content": "夜倚临溪店，怀乡独苦吟。月当山顶出，星倚水湄沈。\r\n雾气渔灯冷，钟声谷寺深。一城人悄悄，琪树宿仙禽。"
        },
        {
            "title": "避地越中作",
            "content": "避世移家远，天涯岁已周。岂知今夜月，还是去年愁。\r\n露果珠沈水，风萤烛上楼。伤心潘骑省，华发不禁秋。"
        },
        {
            "title": "寄湖州舍弟",
            "content": "半年江上怆离襟，把得新诗喜又吟。多病似逢秦氏药，\r\n久贫如得顾家金。云烟但有穿杨志，尘土多无作吏心。\r\n何况别来词转丽，不愁明代少知音。"
        },
        {
            "title": "东阳赠别",
            "content": "绣袍公子出旌旗，送我摇鞭入翠微。大抵行人难诉酒，\r\n就中辞客易沾衣。去时此地题桥去，归日何年佩印归。\r\n无限别情言不得，回看溪柳恨依依。"
        },
        {
            "title": "桐庐县作",
            "content": "钱塘江尽到桐庐，水碧山青画不如。白羽鸟飞严子濑，\r\n绿蓑人钓季鹰鱼。潭心倒影时开合，谷口闲云自卷舒。\r\n此境只应词客爱，投文空吊木玄虚。"
        },
        {
            "title": "湘中作",
            "content": "千重烟树万重波，因便何妨吊汨罗。楚地不知秦地乱，\r\n南人空怪北人多。臣心未肯教迁鼎，天道还应欲止戈。\r\n否去泰来终可待，夜寒休唱饭牛歌。"
        },
        {
            "title": "南昌晚眺",
            "content": "南昌城郭枕江烟，章水悠悠浪拍天。芳草绿遮仙尉宅，\r\n落霞红衬贾人船。霏霏阁上千山雨，嘒嘒云中万树蝉。\r\n怪得地多章句客，庾家楼在斗牛边。"
        },
        {
            "title": "九江逢卢员外",
            "content": "前年风月宿琴堂，大媚仙山近帝乡。别后几沾新雨露，\r\n乱来犹记旧篇章。陶潜岂是铜符吏，田凤终为锦帐郎。\r\n莫怪相逢倍惆怅，九江烟月似潇湘。"
        },
        {
            "title": "饶州余干县琵琶洲有故韩宾客宣城裴尚书修行",
            "content": "琵琶洲近斗牛星，鸾凤曾于此放情。已觉地灵因昴降，\r\n更闻川媚有珠生。一滩红树留佳气，万古清弦续政声。\r\n戟户尽移天上去，里人空说旧簪缨。"
        },
        {
            "title": "南游富阳江中作",
            "content": "南去又南去，此行非自期。一帆云作伴，千里月相随。\r\n浪迹花应笑，衰容镜每知。乡园不可问，禾黍正离离。"
        },
        {
            "title": "章江作",
            "content": "杜陵归客正裴回，玉笛谁家叫落梅。之子棹从天外去，\r\n故人书自日边来。杨花慢惹霏霏雨，竹叶闲倾满满杯。\r\n欲问维扬旧风月，一江红树乱猿哀。"
        },
        {
            "title": "黄藤山下闻猿",
            "content": "黄藤山下驻归程，一夜号猿吊旅情。入耳便能生百恨，\r\n断肠何必待三声。穿云宿处人难见，望月啼时兔正明。\r\n好笑五陵年少客，壮心无事也沾缨。"
        },
        {
            "title": "泛鄱阳湖",
            "content": "四顾无边鸟不飞，大波惊隔楚山微。纷纷雨外灵均过，\r\n瑟瑟云中帝子归。迸鲤似棱投远浪，小舟如叶傍斜晖。\r\n鸱夷去后何人到，爱者虽多见者稀。"
        },
        {
            "title": "和李秀才郊墅早春吟兴十韵",
            "content": "暖律变寒光，东君景渐长。我悲游海峤，君说住柴桑。\r\n雪色随高岳，冰声陷古塘。草根微吐翠，梅朵半含霜。\r\n酒市多逋客，渔家足夜航。匡庐云傍屋，彭蠡浪冲床。\r\n绿摆杨枝嫩，红挑菜甲香。凤凰城已尽，鹦鹉赋应狂。\r\n伫见龙辞沼，宁忧雁失行。不应双剑气，长在斗牛傍。"
        },
        {
            "title": "酒渴爱江清",
            "content": "酒渴何方疗，江波一掬清。泻瓯如练色，漱齿作泉声。\r\n味带他山雪，光含白露精。只应千古后，长称伯伦情。"
        },
        {
            "title": "抚州江口雨中作",
            "content": "江上闲冲细雨行，满衣风洒绿荷声。\r\n金骝掉尾横鞭望，犹指庐陵半日程。"
        },
        {
            "title": "岁除对王秀才作",
            "content": "我惜今宵促，君愁玉漏频。岂知新岁酒，犹作异乡身。\r\n雪向寅前冻，花从子后春。到明追此会，俱是隔年人。"
        },
        {
            "title": "建昌渡暝吟",
            "content": "月照临官渡，乡情独浩然。鸟栖彭蠡树，月上建昌船。\r\n市散渔翁醉，楼深贾客眠。隔江何处笛，吹断绿杨烟。"
        },
        {
            "title": "洪州送西明寺省上人游福建",
            "content": "记得初骑竹马年，送师来往御沟边。荆榛已失当时路，\r\n槐柳全无旧日烟。远自嵇山游楚泽，又从庐岳去闽川。\r\n新春阙下应相见，红杏花中觅酒仙。"
        },
        {
            "title": "送李秀才归荆溪",
            "content": "八月中秋月正圆，送君吟上木兰船。人言格调胜玄度，\r\n我爱篇章敌浪仙。晚渡去时冲细雨，夜滩何处宿寒烟。\r\n楚王宫去阳台近，莫倚风流滞少年。"
        },
        {
            "title": "宿蓬船",
            "content": "夜来江雨宿蓬船，卧听淋铃不忍眠。\r\n却忆紫微情调逸，阻风中酒过年年。"
        },
        {
            "title": "鹧鸪",
            "content": "南禽无侣似相依，锦翅双双傍马飞。孤竹庙前啼暮雨，\r\n汨罗祠畔吊残晖。秦人只解歌为曲，越女空能画作衣。\r\n懊恼泽家非有恨，年年长忆凤城归。"
        },
        {
            "title": "袁州作",
            "content": "家家生计只琴书，一郡清风似鲁儒。山色东南连紫府，\r\n水声西北属洪都。烟霞尽入新诗卷，郭邑闲开古画图。\r\n正是江村春酒熟，更闻春鸟劝提壶。"
        },
        {
            "title": "云散",
            "content": "云散天边落照和，关关春树鸟声多。刘伶避世唯沈醉，\r\n甯戚伤时亦浩歌。已恨岁华添皎镜，更悲人事逐颓波。\r\n青云自有鹓鸿待，莫说他山好薜萝。"
        },
        {
            "title": "婺州水馆重阳日作",
            "content": "异国逢佳节，凭高独若吟。一杯今日醉，万里故园心。\r\n水馆红兰合，山城紫菊深。白衣虽不至，鸥鸟自相寻。"
        },
        {
            "title": "春云",
            "content": "春云春水两溶溶，倚郭楼台晚翠浓。山好只因人化石，\r\n地灵曾有剑为龙。官辞凤阙频经岁，家住峨嵋第几峰。\r\n王粲不知多少恨，夕阳吟断一声钟。"
        },
        {
            "title": "含香",
            "content": "含香高步已难陪，鹤到清霄势未回。遇物旋添芳草句，\r\n逢春宁滞碧云才。微红几处花心吐，嫩绿谁家柳眼开。\r\n却去金銮为近侍，便辞鸥鸟不归来。"
        },
        {
            "title": "铜仪",
            "content": "铜仪一夜变葭灰，暖律还吹岭上梅。已喜汉官今再睹，\r\n更惊尧历又重开。窗中远岫青如黛，门外长江绿似苔。\r\n谁念闭关张仲蔚，满庭春雨长蒿莱。"
        },
        {
            "title": "题袁州谢秀才所居",
            "content": "主人年少已能诗，更有松轩挂夕晖。芳草似袍连径合，\r\n白云如鸟傍檐飞。但将竹叶消春恨，莫遣杨花上客衣。\r\n若有前山好烟雨，与君吟到暝钟归。"
        },
        {
            "title": "江行西望",
            "content": "西望长安白日遥，半年无事驻兰桡。\r\n欲将张翰秋江雨，画作屏风寄鲍昭。"
        },
        {
            "title": "夜雪泛舟游南溪",
            "content": "大江西面小溪斜，入竹穿松似若耶。两岸严风吹玉树，\r\n一滩明月晒银砂。因寻野渡逢渔舍，更泊前湾上酒家。\r\n去去不知归路远，棹声烟里独呕哑。"
        },
        {
            "title": "送福州王先辈南归",
            "content": "豫章城下偶相逢，自说今方遇至公。八韵赋吟梁苑雪，\r\n六铢衣惹杏园风。名标玉籍仙坛上，家寄闽山画障中。\r\n明日一杯何处别，绿杨烟岸雨蒙蒙。"
        },
        {
            "title": "江南送李明府入关",
            "content": "雨花烟柳傍江村，流落天涯酒一樽。分首不辞多下泪，\r\n回头唯恐更消魂。我为孟馆三千客，君继宁王五代孙。\r\n正是中兴磐石重，莫将憔悴入都门。"
        },
        {
            "title": "江边吟",
            "content": "江边烽燧几时休，江上行人雪满头。谁信乱离花不见，\r\n只应惆怅水东流。陶潜政事千杯酒，张翰生涯一叶舟。\r\n若有片帆归去好，可堪重倚仲宣楼。"
        },
        {
            "title": "不出院楚公（自三衢至江西作）",
            "content": "一自禅关闭，心猿日渐驯。不知城郭路，稀识市朝人。\r\n履带阶前雪，衣无寺外尘。却嫌山翠好，诗客往来频。"
        },
        {
            "title": "语松竹",
            "content": "庭前芳草绿于袍，堂上诗人欲二毛。\r\n多病不禁秋寂寞，雨松风竹莫骚骚。"
        },
        {
            "title": "题七步廊",
            "content": "席门无计那残阳，更接檐前七步廊。\r\n不羡东都丞相宅，每行吟得好篇章。"
        },
        {
            "title": "倚柴关",
            "content": "杖策无言独倚关，如痴如醉又如闲。\r\n孤吟尽日何人会，依约前山似故山。"
        },
        {
            "title": "燕来",
            "content": "去岁辞巢别近邻，今来空讶草堂新。\r\n花开对语应相问，不是村中旧主人。"
        },
        {
            "title": "庭前菊",
            "content": "为忆长安烂熳开，我今移尔满庭栽。\r\n红兰莫笑青青色，曾向龙山泛酒来。"
        },
        {
            "title": "稻田",
            "content": "绿波春浪满前陂，极目连云罢亚肥。\r\n更被鹭鹚千点雪，破烟来入画屏飞。"
        },
        {
            "title": "新栽竹",
            "content": "寂寞阶前见此君，绕栏吟罢却沾巾。\r\n异乡流落谁相识，唯有丛篁似主人。"
        },
        {
            "title": "独鹤",
            "content": "夕阳滩上立裴回，红蓼风前雪翅开。\r\n应为不知栖宿处，几回飞去又飞来。"
        },
        {
            "title": "樱桃树",
            "content": "记得初生雪满枝，和蜂和蝶带花移。\r\n而今花落游蜂去，空作主人惆怅诗。"
        },
        {
            "title": "闻春鸟",
            "content": "云晴春鸟满江村，还似长安旧日闻。\r\n红杏花前应笑我，我今憔悴亦羞君。"
        },
        {
            "title": "送人归上国",
            "content": "送君江上日西斜，泣向江边满树花。\r\n若见青云旧相识，为言流落在天涯。"
        },
        {
            "title": "和郑拾遗秋日感事一百韵",
            "content": "祸乱天心厌，流离客思伤。有家抛上国，无罪谪遐方。\r\n负笈将辞越，扬帆欲泛湘。避时难驻足，感事易回肠。\r\n雅道何销德，妖星忽耀芒。中原初纵燎，下国竟探汤。\r\n盗据三秦地，兵缠八水乡。战尘轻犯阙，羽旆远巡梁。\r\n自此修文代，俄成讲武场。熊罴驱涿鹿，犀象走昆阳。\r\n御马迷新栈，宫娥改旧妆。五丁功再睹，八难事难忘。\r\n凤引金根疾，兵环玉弩强。建牙虽可恃，摩垒讵能防？\r\n霍庙神遐远，圯桥路杳茫。出师威似虎，御敌狠如羊。\r\n眉画犹思赤，巾裁未厌黄。晨趋鸣铁骑，夜舞挹琼觞。\r\n僭侈彤襜乱，喧呼绣鬓攘。但闻争曳组，讵见学垂缰。\r\n鹊印提新篆，龙泉夺晓霜。军威徒逗挠，我武自维扬。\r\n负扆劳天眷，凝旒念国章。绣旗张画兽，宝马跃红鸯。\r\n但欲除妖气，宁思蔽耿光。晓烟生帝里，夜火入春坊。\r\n鸟怪巢宫树，狐骄上苑墙。设危终在德，视履岂无祥。\r\n气激雷霆怒，神驱岳渎忙。功高分虎节，位下耻龙骧。\r\n遍命登坛将，巡封异姓王。志求扶坠典，力未振颓纲。\r\n汉路闲雕鹗，云衢驻骕骦。宝装军器丽，麝裛战袍香。\r\n日睹兵书捷，时闻虏骑亡。人心惊獬豸，雀意伺螳螂。\r\n上略咸推妙，前锋讵可当。纡金光照耀，执玉意藏昂。\r\n覆餗非无谓，奢华事每详。四民皆组绶，九土堕耕桑。\r\n飞骑黄金勒，香车翠钿装。八珍罗膳府，五采斗筐床。\r\n宴集喧华第，歌钟簇画梁。永期传子姓，宁误犯天狼。\r\n未睹君除侧，徒思玉在傍。窜身奚可保，易地喜相将。\r\n国运方夷险，天心讵测量。九流虽暂蔽，三柄岂相妨。\r\n小孽乖躔次，中兴系昊苍。法尧功已普，罪己德非凉。\r\n帝念惟思理，臣心岂自遑。诏催青琐客，时待紫微郎。\r\n定难输宸算，胜灾减御粱。皇恩思荡荡，睿泽转洋洋。\r\n偃卧虽非晚，艰难亦备尝。舜庭招谏鼓，汉殿上书囊。\r\n俭德遵三尺，清朝俟一匡。世随渔父醉，身效接舆狂。\r\n窜逐同天宝，遭罹异建康。道孤悲海澨，家远隔天潢。\r\n卒岁贫无褐，经秋病泛漳。似鱼甘去乙，比蟹未成筐。\r\n守道惭无补，趋时愧不臧。殷牛常在耳，晋竖欲潜肓。\r\n忸恨山思板，怀归海欲航。角吹魂悄悄，笛引泪浪浪。\r\n乱觉乾坤窄，贫知日月长。势将随鹤列，忽喜遇鸳行。\r\n已报新回驾，仍闻近纳隍。文风销剑楯，礼物换旂裳。\r\n紫闼重开序，青衿再设庠。黑头期"
        },
        {
            "title": "江外思乡（一作归）",
            "content": "年年春日异乡悲，杜曲黄莺可得知。\r\n更被夕阳江岸上，断肠烟柳一丝丝。"
        },
        {
            "title": "江上村居",
            "content": "本无踪迹恋柴扃，世乱须教识道情。颠倒梦魂愁里得，\r\n撅奇诗句望中生。花缘艳绝栽难好，山为看多咏不成。\r\n闻道汉军新破虏，使来仍说近离京。"
        },
        {
            "title": "东阳酒家赠别二绝句",
            "content": "送君同上酒家楼，酩酊翻成一笑休。\r\n正是落花饶怅望，醉乡前路莫回头。\r\n天涯方叹异乡身，又向天涯别故人。\r\n明日五更孤店月，醉醒何处泪沾巾。"
        },
        {
            "title": "送范评事入关",
            "content": "寂寥门户寡相亲，日日频来只有君。正喜琴尊长作伴，\r\n忽携书剑远辞群。伤心柳色离亭见，目舌耳蝉声故国闻。\r\n为报明年杏园客，与留绝艳待终军。"
        },
        {
            "title": "旅中感遇寄呈李秘书昆仲",
            "content": "南望愁云锁翠微，谢家楼阁雨霏霏。刘桢病后新诗少，\r\n阮籍贫来好客稀。犹喜故人天外至，许将孤剑日边归。\r\n怀乡不怕严陵笑，只待秋风别钓矶。"
        },
        {
            "title": "江上逢故人",
            "content": "前年送我曲江西，红杏园中醉似泥。今日逢君越溪上，\r\n杜鹃花发鹧鸪啼。来时旧里人谁在，别后沧波路几迷。\r\n江畔玉楼多美酒，仲宣怀土莫凄凄。"
        },
        {
            "title": "梦入关",
            "content": "梦中乘传过关亭，南望莲峰簇簇青。\r\n马上正吟归去好，觉来江月满前庭。"
        },
        {
            "title": "山墅闲题",
            "content": "逦迤前冈厌后冈，一川桑柘好残阳。主人馈饷炊红黍，\r\n邻父携竿钓紫鲂。静极却嫌流水闹，闲多翻笑野云忙。\r\n有名不那无名客，独闭衡门避建康。"
        },
        {
            "title": "和陆谏议避地寄东阳进退未决见寄",
            "content": "未归天路紫云深，暂驻东阳岁月侵。入洛声华当世重，\r\n闵周章句满朝吟。开炉夜看黄芽鼎，卧瓮闲欹白玉簪。\r\n读易草玄人不会，忧君心是致君心。"
        },
        {
            "title": "将卜兰芷村居留别郡中在仕",
            "content": "兰芷江头寄断蓬，移家空载一帆风。伯伦嗜酒还因乱，\r\n平子归田不为穷。避世漂零人境外，结茅依约画屏中。\r\n从今隐去应难觅，深入芦花作钓翁。"
        },
        {
            "title": "婺州屏居蒙右省王拾遗车枉降访病中延候不得",
            "content": "三年流落卧漳滨，王粲思家拭泪频。画角莫吹残月夜，\r\n病心方忆故园春。自为江上樵苏客，不识天边侍从臣。\r\n怪得白鸥惊去尽，绿萝门外有朱轮。"
        },
        {
            "title": "江上题所居",
            "content": "故人相别尽朝天，苦竹江头独闭关。落日乱蝉萧帝寺，\r\n碧云归鸟谢家山。青州从事来偏熟，泉布先生老渐悭。\r\n不是对花长酩酊，永嘉时代不如闲。"
        },
        {
            "title": "婺州和陆谏议将赴阙怀阳羡山居",
            "content": "望阙路仍远，子牟魂欲飞。道开烧药鼎，僧寄卧云衣。\r\n故国饶芳草，他山挂夕晖。东阳虽胜地，王粲奈思归。"
        },
        {
            "title": "遣兴",
            "content": "如幻如泡世，多愁多病身。乱来知酒圣，贫去觉钱神。\r\n异国清明节，空江寂寞春。声声林上鸟，唤我北归秦。"
        },
        {
            "title": "李氏小池亭十二韵",
            "content": "积石乱巉巉，庭莎绿不芟。小桥低跨水，危槛半依岩。\r\n花落鱼争唼，樱红鸟竞鵮。引泉疏地脉，扫絮积山嵌。\r\n古柳红绡织，新篁紫绮缄。养猿秋啸月，放鹤夜栖杉。\r\n枕簟谿云腻，池塘海雨咸。语窗鸡逞辨，舐鼎犬偏馋。\r\n踏藓青黏屐，攀萝绿映衫。访僧舟北渡，贳酒日西衔。\r\n迟客登高阁，题诗绕翠岩。家藏何所宝，清韵满琅函。"
        },
        {
            "title": "送人游并汾",
            "content": "风雨萧萧欲暮秋，独携孤剑塞垣游。\r\n如今虏骑方南牧，莫过阴关第一州。"
        },
        {
            "title": "垣县山中寻",
            "content": "白云红树绕琅东，名鸟群飞古画中。\r\n仙吏不知何处隐，山南山北雨蒙蒙。"
        },
        {
            "title": "杂感",
            "content": "莫悲建业荆榛满，昔日繁华是帝京。莫爱广陵台榭好，\r\n也曾芜没作荒城。鱼龙爵马皆如梦，风月烟花岂有情。\r\n行客不劳频怅望，古来朝市叹衰荣。"
        },
        {
            "title": "过内黄县",
            "content": "相州吹角欲斜阳，匹马摇鞭宿内黄。僻县不容投刺客，\r\n野陂时遇射雕郎。云中粉堞新城垒，店后荒郊旧战场。\r\n犹指去程千万里，秣陵烟树在何乡。"
        },
        {
            "title": "题貂黄岭官军",
            "content": "散骑萧萧下太行，远从吴会去陈仓。\r\n斜风细雨江亭上，尽日凭栏忆楚乡。"
        },
        {
            "title": "自孟津舟西上雨中作",
            "content": "秋烟漠漠雨濛濛，不卷征帆任晚风。百口寄安沧海上，\r\n一身逃难绿林中。来时楚岸杨花白，去日隋堤蓼穗红。\r\n却到故园翻似客，归心迢递秣陵东。"
        },
        {
            "title": "旅次甬西见儿童以竹枪纸旗戏为阵列…余因感",
            "content": "已闻三世没军营，又见儿孙学战争。\r\n见尔此言堪恸哭，遣予何日望时平。"
        },
        {
            "title": "含山店梦觉作",
            "content": "曾为流离惯别家，等闲挥袂客天涯。\r\n灯前一觉江南梦，惆怅起来山月斜。"
        },
        {
            "title": "汴堤行",
            "content": "欲上隋堤举步迟，隔云烽燧叫非时。才闻破虏将休马，\r\n又道征辽再出师。朝见西来为过客，暮看东去作浮尸。\r\n绿杨千里无飞鸟，日落空投旧店基。"
        },
        {
            "title": "夏初与侯补阙江南有约同泛淮汴西赴行朝庄…",
            "content": "本约同来谒帝阍，忽随川浪去东奔。九重圣主方虚席，\r\n千里高堂尚倚门。世德只应荣伯仲，诗名终自付儿孙。\r\n遥怜月落清淮上，寂寞何人吊旅魂。"
        },
        {
            "title": "对雨独酌",
            "content": "榴花新酿绿于苔，对雨闲倾满满杯。荷锸醉翁真达者，\r\n卧云逋客竟悠哉。能诗岂是经时策，爱酒原非命世才。\r\n门外绿萝连洞口，马嘶应是步兵来。"
        },
        {
            "title": "酬吴秀才霅川相送",
            "content": "一叶南浮去似飞，楚乡云水本无依。离心不忍闻春鸟，\r\n病眼何堪送落晖。掺袂客从花下散，棹舟人向镜中归。\r\n夫君别我应惆怅，十五年来识素衣。"
        },
        {
            "title": "漳亭驿小樱桃（一作桃花）",
            "content": "当年此树正花开，五马仙郎载酒来。\r\n李白已亡工部死，何人堪伴玉山颓。"
        },
        {
            "title": "镊白",
            "content": "白发太无情，朝朝镊又生。始因丝一缕，渐至雪千茎。\r\n不避佳人笑，唯惭稚子惊。新年过半百，犹叹未休兵。"
        },
        {
            "title": "寄右省李起居",
            "content": "已向鸳行接雁行，便应双拜紫薇郎。才闻阙下征书急，\r\n已觉回朝草诏忙。白马似怜朱绂贵，彩衣遥惹御炉香。\r\n多惭十载游梁客，未换青襟侍素王。"
        },
        {
            "title": "过扬州",
            "content": "当年人未识兵戈，处处青楼夜夜歌。花发洞中春日永，\r\n月明衣上好风多。淮王去后无鸡犬，炀帝归来葬绮罗。\r\n二十四桥空寂寂，绿杨摧折旧官河。"
        },
        {
            "title": "赠渔翁",
            "content": "草衣荷笠鬓如霜，自说家编楚水阳。满岸秋风吹枳橘，\r\n绕陂烟雨种菰蒋。芦刀夜鲙红鳞腻，水甑朝蒸紫芋香。\r\n曾向五湖期范蠡，尔来空阔久相忘。"
        },
        {
            "title": "江亭酒醒却寄维扬饯客",
            "content": "别筵人散酒初醒，江步黄昏雨雪零。\r\n满坐绮罗皆不见，觉来红树背银屏。"
        },
        {
            "title": "过当涂县",
            "content": "客过当涂县，停车访旧游。谢公山有墅，李白酒无楼。\r\n采石花空发，乌江水自流。夕阳谁共感，寒鹭立汀洲。"
        },
        {
            "title": "题姑苏凌处士庄",
            "content": "一簇林亭返照间，门当官道不曾关。花深远岸黄莺闹，\r\n雨急春塘白鹭闲。载酒客寻吴苑寺，倚楼僧看洞庭山。\r\n怪来话得仙中事，新有人从物外还。"
        },
        {
            "title": "哭同舍崔员外",
            "content": "却到同游地，三年一电光。池塘春草在，风烛故人亡。\r\n祭罢泉声急，斋余磬韵长。碧天应有恨，斜日吊松篁。"
        },
        {
            "title": "寓言",
            "content": "为儒逢世乱，吾道欲何之。学剑已应晚，归山今又迟。\r\n故人三载别，明月两乡悲。惆怅沧江上，星星鬓有丝。"
        },
        {
            "title": "雨霁池上作呈侯学士",
            "content": "鹿巾藜杖葛衣轻，雨歇池边晚吹清。\r\n正是如今江上好，白鳞红稻紫莼羹。"
        },
        {
            "title": "解维",
            "content": "又解征帆落照中，暮程还过秣陵东。\r\n二年辛苦烟波里，赢得风姿似钓翁。"
        },
        {
            "title": "官庄（江南",
            "content": "谁氏园林一簇烟，路人遥指尽长叹。\r\n桑田稻泽今无主，新犯香醪没入官。"
        },
        {
            "title": "观浙西府相畋游",
            "content": "十里旌旗十万兵，等闲游猎出军城。紫袍日照金鹅斗，\r\n红旆风吹画虎狞。带箭彩禽云外落，避雕寒兔月中惊。\r\n归来一路笙歌满，更有仙娥载酒迎。"
        },
        {
            "title": "润州显济阁晓望",
            "content": "清晓水如镜，隔江人似鸥。远烟藏海岛，初日照扬州。\r\n地壮孙权气，云凝庾信愁。一篷何处客，吟凭钓鱼舟。"
        },
        {
            "title": "送崔郎中往使西川行在",
            "content": "拜书辞玉帐，万里剑关长。新马杏花色，绿袍春草香。\r\n一身朝玉陛，几日过铜梁。莫恋炉边醉，仙宫待侍郎。"
        },
        {
            "title": "题淮阴侯庙",
            "content": "满把椒浆奠楚祠，碧幢黄钺旧英威。能扶汉代成王业，\r\n忍见唐民陷战机。云梦去时高鸟尽，淮阴归日故人稀。\r\n如何不借平齐策，空看长星落贼围。"
        },
        {
            "title": "代书寄马",
            "content": "驱驰曾在五侯家，见说初生自渥洼。鬃白似披梁苑雪，\r\n颈肥如扑杏园花。休嫌绿绶嘶贫舍，好著红缨入使衙。\r\n稳上云衢千万里，年年长踏魏堤沙。"
        },
        {
            "title": "赠野童",
            "content": "羡尔无知野性真，乱搔蓬发笑看人。\r\n闲冲暮雨骑牛去，肯问中兴社稷臣。"
        },
        {
            "title": "和侯秀才同友生泛舟溪中相招之作",
            "content": "嵇阮相将棹酒船，晚风侵浪水侵舷。轻如控鲤初离岸，\r\n远似乘槎欲上天。雨外鸟归吴苑树，镜中人入洞庭烟。\r\n凭君不用回舟疾，今夜西江月正圆。"
        },
        {
            "title": "陪金陵府相中堂夜宴",
            "content": "满耳笙歌满眼花，满楼珠翠胜吴娃。因知海上神仙窟，\r\n只似人间富贵家。绣户夜攒红烛市，舞衣晴曳碧天霞。\r\n却愁宴罢青蛾散，杨子江头月半斜。"
        },
        {
            "title": "王道者",
            "content": "五云遥指海中央，金鼎曾传肘后方。三岛路岐空有月，\r\n十洲花木不知霜。因携竹杖闻龙气，为使仙童带橘香。\r\n应笑我曹身是梦，白头犹自学诗狂。"
        },
        {
            "title": "谒蒋帝庙",
            "content": "建业城边蒋帝祠，素髯清骨旧风姿。江声似激秦军破，\r\n山势如匡晋祚危。残雪岭头明组练，晚霞檐外簇旌旗。\r\n金陵客路方流落，空祝回銮奠酒卮。"
        },
        {
            "title": "闻再幸梁洋",
            "content": "才喜中原息战鼙，又闻天子幸巴西。延烧魏阙非关燕，\r\n大狩陈仓不为鸡。兴庆玉龙寒自跃，昭陵石马夜空嘶。\r\n遥思万里行宫梦，太白山前月欲低。"
        },
        {
            "title": "江上逢史馆李学士",
            "content": "前年分袂陕城西，醉凭征轩日欲低。去浪指期鱼必变，\r\n出门回首马空嘶。关河自此为征垒，城阙于今陷战鼙。\r\n谁谓世途陵是谷，燕来还识旧巢泥。"
        },
        {
            "title": "残花（一作于邺诗）",
            "content": "和烟和露雪离披，金蕊红须尚满枝。"
        },
        {
            "title": "赠礼佛名者",
            "content": "何用辛勤礼佛名，我从无得到真庭。\r\n寻思六祖传心印，可是从来读藏经。"
        },
        {
            "title": "上元县（浙西作）",
            "content": "南朝三十六英雄，角逐兴亡尽此中。有国有家皆是梦，\r\n为龙为虎亦成空。残花旧宅悲江令，落日青山吊谢公。\r\n止竟霸图何物在，石麟无主卧秋风。"
        },
        {
            "title": "金陵图",
            "content": "谁谓伤心画不成，画人心逐世人情。\r\n君看六幅南朝事，老木寒云满故城。"
        },
        {
            "title": "题许浑诗卷",
            "content": "江南才子许浑诗，字字清新句句奇。\r\n十斛明珠量不尽，惠休虚作碧云词。"
        },
        {
            "title": "晚春",
            "content": "花开疑乍富，花落似初贫。万物不如酒，四时唯爱春。\r\n峨峨秦氏髻，皎皎洛川神。风月应相笑，年年醉病身。"
        },
        {
            "title": "春愁",
            "content": "寓思本多伤，逢春恨更长。露沾湘竹泪，花堕越梅妆。\r\n睡怯交加梦，闲倾潋滟觞。后庭人不到，斜月上松篁。"
        },
        {
            "title": "春早",
            "content": "闻莺才觉晓，闭户已知晴。一带窗间月，斜穿枕上生。"
        },
        {
            "title": "哭麻处士",
            "content": "却到歌吟地，闲门草色中。百年流水尽，万事落花空。\r\n繐帐扃秋月，诗楼锁夜虫。少微何处堕，留恨白杨风。"
        },
        {
            "title": "和友人",
            "content": "闭门同隐士，不出动经时。静阅王维画，闲翻褚胤棋。\r\n落泉当户急，残月下窗迟。却想从来意，谯周亦自嗤。"
        },
        {
            "title": "春暮",
            "content": "一春春事好，病酒起常迟。流水绿萦砌，落花红堕枝。\r\n楼高喧乳燕，树密斗雏鹂。不学山公醉，将何自解颐？"
        },
        {
            "title": "新正日商南道中作寄李明府",
            "content": "相看又见岁华新，依旧杨朱拭泪巾。踏雪偶因寻戴客，\r\n论文还比聚星人。嵩山不改千年色，洛邑长生一路尘。\r\n今日与君同避世，却怜无事是家贫。"
        },
        {
            "title": "东游远归",
            "content": "扣角干名计已疏，剑歌休恨食无鱼。辞家柳絮三春半，\r\n临路槐花七月初。江上欲寻渔父醉，日边时得故人书。\r\n青云不识杨生面，天子何由问子虚。"
        },
        {
            "title": "题颍源庙",
            "content": "曾是巢由栖隐地，百川唯说颍源清。微波乍向云根吐，\r\n去浪遥冲雪嶂横。万木倚檐疏干直，群峰当户晓岚晴。\r\n临川试问尧年事，犹被封人劝濯缨。"
        },
        {
            "title": "题吉涧卢拾遗庄",
            "content": "主人西游去不归，满溪春雨长春薇。\r\n怪来马上诗情好，印破青山白鹭飞。"
        },
        {
            "title": "赠武处士",
            "content": "一身唯一室，高静若僧家。扫地留疏影，穿池浸落霞。\r\n绿萝临水合，白道向村斜。卖药归来醉，吟诗倚钓查。"
        },
        {
            "title": "不寐",
            "content": "不寐天将晓，心劳转似灰。蚊吟频到耳，鼠斗竞缘台。\r\n户闇知蟾落，林喧觉雨来。马嘶朝客过，知是禁门开。"
        },
        {
            "title": "离筵诉酒",
            "content": "感君情重惜分离，送我殷勤酒满卮。\r\n不是不能判酩酊，却忧前路酒醒时。"
        },
        {
            "title": "题许仙师院",
            "content": "地古多乔木，游人到且吟。院开金锁涩，门映绿篁深。\r\n山色不离眼，鹤声长在琴。往来谁与熟，乳鹿住前林。"
        },
        {
            "title": "纪村事",
            "content": "绿蔓映双扉，循墙一径微。雨多庭果烂，稻熟渚禽肥。\r\n酿酒迎新社，遥砧送暮晖。数声牛上笛，何处饷田归。"
        },
        {
            "title": "和元秀才别业书事",
            "content": "僻居春事好，水曲乱花阴。浪过河移岸，雏成鸟别林。\r\n绿钱榆贯重，红障杏篱深。莫饮宜城酒，愁多醉易沈。"
        },
        {
            "title": "赠薛秀才",
            "content": "相辞因避世，相见尚兵戈。乱后故人少，别来新话多。\r\n但闻哀痛诏，未睹凯旋歌。欲结岩栖伴，何山好薜萝？"
        },
        {
            "title": "题李斯传",
            "content": "蜀魄湘魂万古悲，未悲秦相死秦时。\r\n临刑莫恨仓中鼠，上蔡东门去自迟。"
        },
        {
            "title": "村笛",
            "content": "箫韶九奏韵凄锵，曲度虽高调不伤。\r\n却见孤村明月夜，一声牛笛断人肠。"
        },
        {
            "title": "立春",
            "content": "青帝东来日驭迟，暖烟轻逐晓风吹。罽袍公子樽前觉，\r\n锦帐佳人梦里知。雪圃乍开红菜甲，彩幡新翦绿杨丝。\r\n殷勤为作宜春曲，题向花笺帖绣楣。"
        },
        {
            "title": "对梨花赠皇甫秀才",
            "content": "林上梨花雪压枝，独攀琼艳不胜悲。依前此地逢君处，\r\n还是去年今日时。且恋残阳留绮席，莫推红袖诉金卮。\r\n腾腾战鼓正多事，须信明朝难重持。"
        },
        {
            "title": "洛北村居",
            "content": "十亩松篁百亩田，归来方属大兵年。岩边石室低临水，\r\n云外岚峰半入天。鸟势去投金谷树，钟声遥出上阳烟。\r\n无人说得中兴事，独倚斜晖忆仲宣。"
        },
        {
            "title": "寄园林主人",
            "content": "主人常不在，春物为谁开？桃艳红将落，梨华雪又摧。\r\n晓莺闲自啭，游客暮空回。尚有余芳在，犹堪载酒来。"
        },
        {
            "title": "颍阳县",
            "content": "琴堂连少室，故事即仙踪。树老风声壮，山高腊候浓。\r\n雪多庭有鹿，县僻寺无钟。何处留诗客，茆檐倚后峰。"
        },
        {
            "title": "题安定张使君",
            "content": "器度风标合出尘，桂宫何负一枝新。成丹始见金无滓，\r\n冲斗方知剑有神。愤气不销头上雪，政声空布海边春。\r\n中兴若继开元事，堪向龙池作近臣。"
        },
        {
            "title": "和集贤侯学士分司丁侍御秋日雨霁之作",
            "content": "洛岸秋晴夕照长，凤楼龙阙倚清光。玉泉山净云初散，\r\n金谷树多风正凉。席上客知蓬岛路，坐中寒有柏台霜。\r\n多惭十载游梁士，却伴宾鸿入帝乡。"
        },
        {
            "title": "闻官军继至未睹凯旋",
            "content": "嫖姚何日破重围，秋草深来战马肥。已有孔明传将略，\r\n更闻王导得神机。阵前鼙鼓晴应响，城上乌鸢饱不飞。\r\n何事小臣偏注目，帝乡遥羡白云归。"
        },
        {
            "title": "河内别村业闲题",
            "content": "阮氏清风竹巷深，满溪松竹似山阴。门当谷路多樵客，\r\n地带河声足水禽。闲伴尔曹虽适意，静思吾道好沾襟。\r\n邻翁莫问伤时事，一曲高歌夕照沈。"
        },
        {
            "title": "中渡晚眺",
            "content": "魏王堤畔草如烟，有客伤时独扣舷。妖气欲昏唐社稷，\r\n夕阳空照汉山川。千重碧树笼春苑，万缕红霞衬碧天。\r\n家寄杜陵归不得，一回回首一潸然。"
        },
        {
            "title": "睹军回戈",
            "content": "关中群盗已心离，关外犹闻羽檄飞。御苑绿莎嘶战马，\r\n禁城寒月捣征衣。漫教韩信兵涂地，不及刘琨啸解围。\r\n昨日屯军还夜遁，满车空载洛神归。"
        },
        {
            "title": "赠戍兵",
            "content": "汉皇无事暂游汾，底事狐狸啸作群。夜指碧天占晋分，\r\n晓磨孤剑望秦云。红旌不卷风长急，画角闲吹日又曛。\r\n止竟有征须有战，洛阳何用久屯军？"
        },
        {
            "title": "北原闲眺",
            "content": "春城回首树重重，立马平原夕照中。五凤灰残金翠灭，\r\n六龙游去市朝空。千年王气浮清洛，万古坤灵镇碧嵩。\r\n欲问向来陵谷事，野桃无语泪花红。"
        },
        {
            "title": "喻东军",
            "content": "四年龙驭守峨嵋，铁马西来步步迟。五运未教移汉鼎，\r\n六韬何必待秦师。几时鸾凤归丹阙，到处乌鸢从白旗。\r\n独把一樽和泪酒，隔云遥奠武侯祠。"
        },
        {
            "title": "过旧宅",
            "content": "华轩不见马萧萧，廷尉门人久寂寥。朱槛翠楼为卜肆，\r\n玉栏仙杏作春樵。阶前雨落鸳鸯瓦，竹里苔封螮蝀桥。\r\n莫问此中销歇寺，娟娟红泪滴芭蕉。"
        },
        {
            "title": "洛",
            "content": "万户千门夕照边，开元时节旧风烟。宫官试马游三市，\r\n舞女乘舟上九天。胡骑北来空进主，汉皇西去竟升仙。\r\n如今父老偏垂泪，不见承平四十年。"
        },
        {
            "title": "楚行吟",
            "content": "章华台下草如烟，故郢城头月似弦。\r\n惆怅楚宫云雨后，露啼花笑一年年。"
        },
        {
            "title": "清河县楼作",
            "content": "有客微吟独凭楼，碧云红树不胜愁。盘雕迥印天心没，\r\n远水斜牵日脚流。千里战尘连上苑，九江归路隔东周。\r\n故人此地扬帆去，何处相思雪满头。"
        },
        {
            "title": "家叔南游却归因献贺",
            "content": "缭绕江南一岁归，归来行色满戎衣。长闻凤诏征兵急，\r\n何事龙韬献捷稀。旅梦远依湘水阔，离魂空伴越禽飞。\r\n遥知倚棹思家处，泽国烟深暮雨微。"
        },
        {
            "title": "又闻湖南荆渚相次陷没",
            "content": "几时闻唱凯旋歌，处处屯兵未倒戈。天子只凭红旆壮，\r\n将军空恃紫髯多。尸填汉水连荆阜，血染湘云接楚波。\r\n莫问流离南越事，战余空有旧山河。"
        },
        {
            "title": "冬夜",
            "content": "睡觉寒炉酒半消，客情乡梦两遥遥。\r\n无人为我磨心剑，割断愁肠一寸苗。"
        },
        {
            "title": "寄江南逐客",
            "content": "二年音信阻湘潭，花下相思酒半酣。\r\n记得竹斋风雨夜，对床孤枕话江南。"
        },
        {
            "title": "早秋夜作",
            "content": "翠簟初清暑半销，撇帘松韵送轻飙。莎庭露永琴书润，\r\n山郭月明砧杵遥。傍砌绿苔鸣蟋蟀，绕檐红树织蟏蛸。\r\n不须更作悲秋赋，王粲辞家鬓已凋。"
        },
        {
            "title": "春日",
            "content": "忽觉东风景渐迟，野梅山杏暗芳菲。落星楼上吹残角，\r\n偃月营中挂夕晖。旅梦乱随蝴蝶散，离魂渐逐杜鹃飞。\r\n红尘遮断长安陌，芳草王孙暮不归。"
        },
        {
            "title": "赠边将",
            "content": "昔因征远向金微，马出榆关一鸟飞。万里只携孤剑去，\r\n十年空逐塞鸿归。手招都护新降虏，身著文皇旧赐衣。\r\n只待烟尘报天子，满头霜雪为兵机。"
        },
        {
            "title": "天井关",
            "content": "太行山上云深处，谁向云中筑女墙？短绠讵能垂玉甃，\r\n缭垣何用学金汤。劚开岚翠为高垒，截断云霞作巨防。\r\n守吏不教飞鸟过，赤眉何路到吾乡。"
        },
        {
            "title": "对酒赋（一作赠）友人",
            "content": "多病仍多感，君心自我心。浮生都是梦，浩叹不如吟。\r\n白雪篇篇丽，清酤盏盏深。乱离俱老大，强醉莫沾襟。"
        },
        {
            "title": "宿泊孟津寄三堂友人",
            "content": "解缆西征未有期，槐花又逼桂花时。鸿胪陌上归耕晚，\r\n金马门前献赋迟。只恐愁苗生两鬓，不堪离恨入双眉。\r\n分明昨夜南池梦，还把渔竿咏楚词。"
        },
        {
            "title": "和人岁宴旅舍见寄",
            "content": "积雪满前除，寒光夜皎如。老忧新岁近，贫觉故交疏。\r\n意合论文后，心降得句初。莫言常郁郁，天道有盈虚。"
        },
        {
            "title": "览萧必先卷",
            "content": "满轴编新句，翛然大雅风。名因五字得，命合一言通。\r\n景尽才难尽，吟终意未终。似逢曹与谢，烟雨思何穷。"
        },
        {
            "title": "合欢莲花",
            "content": "虞舜南巡去不归，二妃相誓死江湄。\r\n空留万古香魂在，结作双葩合一枝。"
        },
        {
            "title": "忆昔",
            "content": "昔年曾向五陵游，子夜歌清月满楼。银烛树前长似昼，\r\n露桃华里不知秋。西园公子名无忌，南国佳人号莫愁。\r\n今日乱离俱是梦，夕阳唯见水东流。"
        },
        {
            "title": "思归",
            "content": "暖丝无力自悠扬，牵引东风断客肠。外地见花终寂寞，\r\n异乡闻乐更凄凉。红垂野岸樱还熟，绿染回汀草又芳。\r\n旧里若为归去好，子期凋谢吕安亡。"
        },
        {
            "title": "辛丑年",
            "content": "九衢漂杵已成川，塞上黄云战马闲。但有羸兵填渭水，\r\n更无奇士出商山。田园已没红尘里，弟妹相逢白刃间。\r\n西望翠华殊未返，泪痕空湿剑文斑。"
        },
        {
            "title": "长年（一作感怀）",
            "content": "长年方悟少年非，人道新诗胜旧诗。十亩野塘留客钓，\r\n一轩春雨对僧棋。花间醉任黄莺语，亭上吟从白鹭窥。\r\n大盗不将炉冶去，有心重筑太平基。"
        },
        {
            "title": "宿山家",
            "content": "山行侵夜到，云窦一星灯。草动蛇寻穴，枝摇鼠上藤。\r\n背风开药灶，向月展渔罾。明日前溪路，烟萝更几层。"
        },
        {
            "title": "夜景",
            "content": "满庭松桂雨余天，宋玉秋声韵蜀弦。乌兔不知多事世，\r\n星辰长似太平年。谁家一笛吹残暑，何处双砧捣暮烟。\r\n欲把伤心问明月，素娥无语泪娟娟。"
        },
        {
            "title": "白樱桃（一作于邺诗）",
            "content": "王母阶前种几株，水精帘外看如无。\r\n只应汉武金盘上，泻得珊珊白露珠。"
        },
        {
            "title": "咸通",
            "content": "咸通时代物情奢，欢杀金张许史家。破产竞留天上乐，\r\n铸山争买洞中花。诸郎宴罢银灯合，仙子游回璧月斜。\r\n人意似知今日事，急催弦管送年华。"
        },
        {
            "title": "重围中逢萧校书",
            "content": "相逢俱此地，此地是何乡？侧目不成语，抚心空自伤。\r\n剑高无鸟度，树暗有兵藏。底事征西将，年年戍洛阳。"
        },
        {
            "title": "贼中与萧韦二秀才同卧重疾二君寻愈…因有题",
            "content": "与君同卧疾，独我渐弥留。弟妹不知处，兵戈殊未休。\r\n胸中疑晋竖，耳下斗殷牛。纵有秦医在，怀乡亦泪流。"
        },
        {
            "title": "赠云阳裴明府",
            "content": "南北三年一解携，海为深谷岸为蹊。已闻陈胜心降汉，\r\n谁为田横国号齐？暴客至今犹战鹤，故人何处尚驱鸡？\r\n归来能作烟波伴，我有鱼舟在五溪。"
        },
        {
            "title": "立春日作",
            "content": "九重天子去蒙尘，御柳无情依旧春。\r\n今日不关妃妾事，始知辜负马嵬人。"
        },
        {
            "title": "雨霁晚眺（庚子年冬大驾幸蜀后作）",
            "content": "入谷路萦纡，岩巅日欲晡。岭云寒扫盖，溪雪冻黏须。\r\n卧草跧如兔，听冰怯似狐。仍闻关外火，昨夜彻皇都。"
        },
        {
            "title": "三堂早春",
            "content": "独倚危楼四望遥，杏花春陌马声骄。池边冰刃暖初落，\r\n山上雪棱寒未销。溪送绿波穿郡宅，日移红影度村桥。\r\n主人年少多情味，笑换金龟解珥貂。"
        },
        {
            "title": "村居书事",
            "content": "年年耕与钓，鸥鸟已相依。砌长苍苔厚，藤抽紫蔓肥。\r\n风莺移树啭，雨燕入楼飞。不觉春光暮，绕篱红杏稀。"
        },
        {
            "title": "愁",
            "content": "避愁愁又至，愁至事难忘。夜坐心中火，朝为鬓上霜。\r\n不经公子梦，偏入旅人肠。借问高轩客，何乡是醉乡？"
        },
        {
            "title": "耒阳县浮山神庙",
            "content": "一郡皆传此庙灵，庙前松桂古今青。山曾尧代浮洪水，\r\n地有唐臣奠绿醽。绕坐香风吹宝盖，傍檐烟雨湿岩扃。\r\n为霖自可成农岁，何用兴师远伐邢。"
        },
        {
            "title": "登汉高庙闲眺",
            "content": "独寻仙境上高原，云雨深藏古帝坛。天畔晚峰青簇簇，\r\n槛前春树碧团团。参差郭外楼台小，断续风中鼓角残。\r\n一带远光何处水，钓舟闲系夕阳滩。"
        },
        {
            "title": "惊秋",
            "content": "不向烟波狎钓舟，强亲文墨事儒丘。\r\n长安十二槐花陌，曾负秋风多少秋。"
        },
        {
            "title": "三用韵",
            "content": "素律初回驭，商飙暗触襟。乍伤诗客思，还动旅人心。\r\n蝉噪因风断，鳞游见鹭沈。笛声随晚吹，松韵激遥砧。\r\n地覆青袍草，窗横绿绮琴。烟霄难自致，岁月易相侵。\r\n涧柳横孤彴，岩藤架密阴。潇湘期钓侣，鄠杜别家林。\r\n遗愧虞卿璧，言依季布金。铮鏦闻郢唱，次第发巴音。\r\n萤影冲帘落，虫声拥砌吟。楼高思共钓，寺远想同寻。\r\n入夜愁难遣，逢秋恨莫任。蜗游苔径滑，鹤步翠塘深。\r\n莫问荣兼辱，宁论古与今。固穷怜瓮牖，感旧惜蒿簪。\r\n晚日舒霞绮，遥天倚黛岑。鸳鸾方翙翙，骅骥整駸駸。\r\n未化投陂竹，空思出谷禽。感多聊自遣，桑落且闲斟。"
        },
        {
            "title": "同旧韵",
            "content": "大火收残暑，清光渐惹襟。谢庄千里思，张翰五湖心。\r\n暮角迎风急，孤钟向暝沈。露滋三径草，日动四邻砧。\r\n簟委班姬扇，蝉悲蔡琰琴。方愁丹桂远，已怯二毛侵。\r\n甃石回泉脉，移棋就竹阴。触丝蛛堕网，避隼鸟投林。\r\n貌愧潘郎璧，文惭吕相金。但埋酆狱气，未发爨桐音。\r\n静笑刘琨舞，闲思阮籍吟。野花和雨劚，怪石入云寻。\r\n迹竟终非切，幽闲且自任。趋时惭艺薄，托质仰恩深。\r\n美价方稀古，清名已绝今。既闻留缟带，讵肯掷蓍簪。\r\n迟客虚高阁，迎僧出乱岑。壮心徒戚戚，逸足自駸駸。\r\n安羡仓中鼠，危同幕上禽。期君调鼎鼐，他日俟羊斟。"
        },
        {
            "title": "和薛先辈见寄初秋寓怀即事之作二十韵",
            "content": "玉律初移候，清风乍远襟。一声蝉到耳，千炬火然心。\r\n岳静云堆翠，楼高日半沉。引愁憎暮角，惊梦怯残砧。\r\n露白凝湘簟，风篁韵蜀琴。鸟喧从果烂，阶净任苔侵。\r\n柿叶添红景，槐柯减绿阴。采珠逢宝窟，阅石见瑶林。\r\n鲁殿铿寒玉，苔山激碎金。郄堂流桂景，陈巷集车音。\r\n名自张华显，词因葛亮吟。水深龙易失，天远鹤难寻。\r\n鉴貌宁惭乐，论才岂谢任。义心孤剑直，学海怒涛深。\r\n既睹文兼质，翻疑古在今。惭闻纡绿绶，即候挂朝簪。\r\n晚树连秋坞，斜阳映暮岑。夜虫方唧唧，疲马正駸駸。\r\n托迹同吴燕，依仁似越禽。会随仙羽化，香蚁且同斟。"
        },
        {
            "title": "冬日长安感志寄献虢州崔郎中二十韵",
            "content": "帝里无成久滞淹，别家三度见新蟾。郄诜丹桂无人指，\r\n阮籍青襟有泪沾。溪上却思云满屋，镜中惟怕雪生髯。\r\n病如原宪谁能疗，蹇似刘桢岂用占。雾雨十年同隐遁，\r\n风雷何日振沈潜？吁嗟每被更声引，歌咏还因酒思添。\r\n客舍正甘愁寂寂，郡楼遥想醉恹恹。已闻铃阁悬新诏，\r\n即向纶闱副具瞻。济物便同川上楫，慰心还似邑中黔。\r\n观星始觉中郎贵，问俗方知太守廉。宅后绿波栖画鹢，\r\n马前红袖簇丹襜。闲招好客斟香蚁，闷对琼花咏散盐。\r\n积冻慢封寒溜细，暮云高拔远峰尖。讼堂无事冰生印，\r\n水榭高吟月透帘。松下围棋期褚胤，笔头飞箭荐陶谦。\r\n未知匣剑何时跃，但恐铅刀不再铦。虽有远心长拥篲，\r\n耻将新剑学编苫。才惊素节移铜律，又见玄冥变玉签。\r\n百口似萍依广岸，一身如燕恋高檐。如今正困风波力，\r\n更向人中问宋纤。"
        },
        {
            "title": "渔塘十六韵（",
            "content": "洛水分余脉，穿岩出石棱。碧经岚气重，清带露华澄。\r\n莹澈通三岛，岩梧积万层。巢由应共到，刘阮想同登。\r\n壁峻苔如画，山昏雾似蒸。撼松衣有雪，题石砚生冰。\r\n路熟云中客，名留域外僧。饥猿寻落橡，斗鼠堕高藤。\r\n嶮树临溪亚，残莎带岸崩。持竿聊藉草，待月好垂罾。\r\n对景思任父，开图想不兴。晚风轻浪叠，暮雨湿烟凝。\r\n似泛灵槎出，如迎羽客升。仙源终不测，胜概自相仍。\r\n欲别诚堪恋，长归又未能。他时操史笔，为尔著良称。"
        },
        {
            "title": "寄从兄遵",
            "content": "江上秋风正钓鲈，九重天子梦翘车。不将高卧邀刘主，\r\n自吐清谈护汉储。沧海十年龙景断，碧云千里雁行疏。\r\n相逢莫话归山计，明日东封待直庐。"
        },
        {
            "title": "访含弘山僧不遇留题精舍",
            "content": "满院桐花鸟雀喧，寂寥芳草茂芊芊。吾师正遇归山日，\r\n闲客空题到寺年。池竹闭门教鹤守，琴书开箧任僧传。\r\n人间不自寻行迹，一片孤云在碧天。"
        },
        {
            "title": "寄薛先辈",
            "content": "悬知回日彩衣荣，仙籍高标第一名。瑶树带风侵物冷，\r\n玉山和雨射人清。龙翻瀚海波涛壮，鹤出金笼燕雀惊。\r\n不说文章与门地，自然毛骨是公卿。"
        },
        {
            "title": "放榜日作",
            "content": "一声开鼓辟金扉，三十仙材上翠微。葛水雾中龙乍变，\r\n缑山烟外鹤初飞。邹阳暖艳催花发，太皞春光簇马归。\r\n回首便辞尘土世，彩云新换六铢衣。"
        },
        {
            "title": "三堂东湖作",
            "content": "满塘秋水碧泓澄，十亩菱花晚镜清。景动新桥横螮蝀，\r\n岸铺芳草睡??。蟾投夜魄当湖落，岳倒秋莲入浪生。\r\n何处最添诗客兴，黄昏烟雨乱蛙声。"
        },
        {
            "title": "观猎",
            "content": "苑墙东畔欲斜晖，傍苑穿花兔正肥。公子喜逢朝罢日，\r\n将军夸换战时衣。鹘翻锦翅云中落，犬带金铃草上飞。\r\n直待四郊高鸟尽，掉鞍齐向国门归。"
        },
        {
            "title": "听赵秀才弹琴",
            "content": "满匣冰泉咽又鸣，玉音闲淡入神清。巫山夜雨弦中起，\r\n湘水清波指下生。蜂簇野花吟细韵，蝉移高柳迸残声。\r\n不须更奏幽兰曲，卓氏门前月正明。"
        },
        {
            "title": "贵公子",
            "content": "大道青楼御苑东，玉栏仙杏压枝红。金铃犬吠梧桐月，\r\n朱鬣马嘶杨柳风。流水带花穿巷陌，夕阳和树入帘栊。\r\n瑶池宴罢归来醉，笑说君王在月宫。"
        },
        {
            "title": "登咸阳县楼望雨",
            "content": "乱云如兽出山前，细雨和风满渭川。\r\n尽日空濛无所见，雁行斜去字联联。"
        },
        {
            "title": "题裴端公郊居",
            "content": "暂随红旆佐藩方，高迹终期卧故乡。已近水声开涧户，\r\n更侵山色架书堂。蒲生岸脚青刀利，柳拂波心绿带长。\r\n莫夺野人樵牧兴，白云不识绣衣郎。"
        },
        {
            "title": "对雪献薛常侍",
            "content": "琼林瑶树忽珊珊，急带西风下晚天。皓鹤褵褷飞不辨，\r\n玉山重叠冻相连。松装粉穗临窗亚，水结冰锥簇溜悬。\r\n门外寒光利如剑，莫推红袖诉金船。"
        },
        {
            "title": "夏夜",
            "content": "傍水迁书榻，开襟纳夜凉。星繁愁昼热，露重觉荷香。\r\n蛙吹鸣还息，蛛罗灭又光。正吟秋兴赋，桐景下西墙。"
        },
        {
            "title": "寓言",
            "content": "黄金日日销还铸，仙桂年年折又生。\r\n兔走乌飞如未息，路尘终见泰山平。"
        },
        {
            "title": "早发",
            "content": "早雾浓于雨，田深黍稻低。出门鸡未唱，过客马频嘶。\r\n树色遥藏店，泉声暗傍畦。独吟三十里，城月尚如珪。"
        },
        {
            "title": "嘉会里闲居",
            "content": "岂知城阙内，有地出红尘。草占一方绿，树藏千古春。\r\n马嘶游寺客，犬吠探花人。寂寂无钟鼓，槐行接紫宸。"
        },
        {
            "title": "曲池（一作江）作",
            "content": "细雨曲池滨，青袍草色新。咏诗行信马，载酒喜逢人。\r\n性为无机率，家因守道贫。若无诗自遣，谁奈寂寥春。"
        },
        {
            "title": "梁氏水斋",
            "content": "独醉任腾腾，琴棋亦自能。卷帘山对客，开户犬迎僧。\r\n看蚁移苔穴，闻蛙落石层。夜窗风雨急，松外一庵灯。"
        },
        {
            "title": "题盘豆驿水馆后轩",
            "content": "极目晴川展画屏，地从桃塞接蒲城。滩头鹭占清波立，\r\n原上人侵落照耕。去雁数行天际没，孤云一点净中生。\r\n冯轩尽日不回首，楚水吴山无限情。"
        },
        {
            "title": "关河道中",
            "content": "槐陌蝉声柳市风，驿楼高倚夕阳东。往来千里路长在，\r\n聚散十年人不同。但见时光流似箭，岂知天道曲如弓。\r\n平生志业匡尧舜，又拟沧浪学钓翁。"
        },
        {
            "title": "宫怨",
            "content": "一辞同辇闭昭阳，耿耿寒宵禁漏长。钗上翠禽应不返，\r\n镜中红艳岂重芳！萤低夜色栖瑶草，水咽秋声傍粉墙。\r\n展转令人思蜀赋，解将惆怅感君王。"
        },
        {
            "title": "秋日早行",
            "content": "上马萧萧襟袖凉，路穿禾黍绕宫墙。半山残月露华冷，\r\n一岸野风莲萼香。烟外驿楼红隐隐，渚边云树暗苍苍。\r\n行人自是心如火，兔走乌飞不觉长。"
        },
        {
            "title": "灞陵道中作",
            "content": "春桥南望水溶溶，一桁晴山倒碧峰。秦苑落花零露湿，\r\n灞陵新酒拨醅浓。青龙夭矫盘双阙，丹凤褵褷隔九重。\r\n万古行人离别地，不堪吟罢夕阳钟。"
        },
        {
            "title": "柳谷道中作却寄",
            "content": "马前红叶正纷纷，马上离情断杀魂。晓发独辞残月店，\r\n暮程遥宿隔云村。心如岳色留秦地，梦逐河声出禹门。\r\n莫怪苦吟鞭拂地，有谁倾盖待王孙。"
        },
        {
            "title": "途中望雨怀归",
            "content": "满空寒雨漫霏霏，去路云深锁翠微。牧竖远当烟草立，\r\n饥禽闲傍渚田飞。谁家树压红榴折，几处篱悬白菌肥。\r\n对此不堪乡外思，荷蓑遥羡钓人归。"
        },
        {
            "title": "尹喜宅",
            "content": "荒原秋殿柏萧萧，何代风烟占寂寥。紫气已随仙仗去，\r\n白云空向帝乡消。蒙蒙暮雨春鸡唱，漠漠寒芜雪兔跳。\r\n欲问灵踪无处所，十洲空阔阆山遥。"
        },
        {
            "title": "对酒",
            "content": "何用岩栖隐姓名，一壶春酎可忘形。\r\n伯伦若有长生术，直到如今醉未醒。"
        },
        {
            "title": "送日本国僧敬龙归",
            "content": "扶桑已在渺茫中，家在扶桑东更东。\r\n此去与师谁共到，一船明月一帆风。"
        },
        {
            "title": "虢州涧东村居作",
            "content": "东南骑马出郊坰，回首寒烟隔郡城。清涧涨时翘鹭喜，\r\n绿桑疏处哺牛鸣。儿童见少生于客，奴仆骄多倨似兄。\r\n试望家田还自适，满畦秋水稻苗平。"
        },
        {
            "title": "下第题青龙寺僧房",
            "content": "千蹄万毂一枝芳，要路无媒果自伤。题柱未期归蜀国，\r\n曳裾何处谒吴王？马嘶春陌金羁闹，鸟睡花林绣羽香。\r\n酒薄恨浓消不得，却将惆怅问支郎。"
        },
        {
            "title": "刘得仁墓",
            "content": "至公遗至艺，终抱至冤沈。名有诗家业，身无戚里心。\r\n桂和秋露滴，松带夜风吟。冥寞知春否，坟蒿日已深。"
        },
        {
            "title": "杂曲歌辞·少年行",
            "content": "五陵豪客多，买酒黄金贱。醉下酒家楼，美人双翠幰。\r\n挥剑邯郸市，走马梁王苑。乐事殊未央，年华已云晚。"
        },
        {
            "title": "玉楼春",
            "content": "日照玉楼花似锦，楼上醉和春色寝。\r\n绿杨风送小莺声，残梦不成离玉枕。\r\n堪爱晚来韶景甚，宝柱秦筝方再品。\r\n青娥红脸笑来迎，又向海棠花下饮。"
        },
        {
            "title": "应天长",
            "content": "绿槐阴里黄莺语，\r\n深院无人春昼午。\r\n画帘垂，金凤舞，\r\n寂寞绣屏香一炷。\r\n碧云天，无定处，\r\n空有梦魂来去。\r\n夜夜绿窗风雨，\r\n断肠君信否？"
        },
        {
            "title": "应天长",
            "content": "别来半岁音书绝，\r\n一寸离肠千万结。\r\n难想见，易相别，\r\n又是玉楼花似雪。\r\n暗相思，无处说，\r\n惆怅夜来烟月。\r\n想得此时情切，\r\n泪沾红袖□。"
        },
        {
            "title": "谒金门",
            "content": "空相忆，\r\n无计得传消息。\r\n天上嫦娥人不识，\r\n寄书何处觅。\r\n新睡觉来无力，\r\n不忍把伊书迹。\r\n满院落花春寂寂，\r\n断肠芳草碧。"
        },
        {
            "title": "谒金门",
            "content": "春雨足，\r\n染就一溪新绿。\r\n柳外飞来双羽玉，\r\n弄晴相对浴。\r\n楼外翠帘高轴，\r\n倚遍阑干几曲。\r\n云淡水平烟树族，\r\n寸心千里目。"
        },
        {
            "title": "延兴门外作",
            "content": "芳草五陵道，美人金犊车。绿奔穿内水，红落过墙花。\r\n马足倦游客，鸟声欢酒家。王孙归去晚，宫树欲栖鸦。"
        },
        {
            "title": "谒金门",
            "content": "春漏促，\r\n金烬暗挑残烛。\r\n一夜帘前风撼竹，\r\n梦魂相断续。\r\n有个娇娆如玉，\r\n夜夜绣屏孤宿。\r\n闲抱琵琶寻旧曲，\r\n远山眉黛绿。"
        },
        {
            "title": "小重山",
            "content": "一闭昭阳春又春，\r\n夜寒宫漏永，梦君恩。\r\n卧思陈事暗消魂，\r\n罗衣湿，红袂有啼痕。\r\n歌吹隔重阍，\r\n绕庭芳草绿，倚长门。\r\n万般惆怅向谁论？\r\n凝情立，宫殿欲黄昏。"
        },
        {
            "title": "喜迁莺",
            "content": "人汹汹，鼓冬冬，\r\n襟袖五更风。\r\n大罗天上月朦胧，\r\n骑马上虚空。\r\n香满衣，云满路，\r\n鸾凤绕身飞舞。\r\n霓旌绛节一群群，\r\n引见玉华君。"
        },
        {
            "title": "喜迁莺",
            "content": "街鼓动，禁城开，\r\n天上探人回。\r\n凤衔金榜出云来，\r\n平地一声雷。\r\n莺已迁，龙已化，\r\n一夜满城车马。\r\n家家楼上簇神仙，\r\n争看鹤冲天。"
        },
        {
            "title": "望远行",
            "content": "欲别无言倚画屏，\r\n含恨暗伤情。\r\n谢家庭树锦鸡鸣，\r\n残月落边城。\r\n人欲别，马频嘶，\r\n绿槐千里长堤。\r\n出门芳草路萋萋，\r\n云雨别来易东西。\r\n不忍别君后，\r\n却入旧香闺。"
        },
        {
            "title": "天仙子",
            "content": "深夜归来长酩酊，\r\n扶入流苏犹未醒。\r\n醺醺酒气麝兰和。\r\n惊睡觉，笑呵呵，\r\n长道人生能几何。"
        },
        {
            "title": "天仙子",
            "content": "梦觉银屏依旧空，\r\n杜鹃声咽隔帘栊。\r\n玉郎薄幸去无踪。\r\n一日日，恨重重，\r\n泪界莲腮两线红。"
        },
        {
            "title": "天仙子",
            "content": "金似衣裳玉似身，\r\n眼如秋水鬓如云。\r\n霞裙月帔一群群。\r\n来洞口，望烟分，\r\n刘阮不归春日曛。"
        },
        {
            "title": "天仙子",
            "content": "怅望前回梦里期，\r\n看花不语苦寻思。\r\n露桃宫里小腰肢。\r\n眉眼细，鬓云垂，\r\n唯有多情宋玉知。"
        },
        {
            "title": "天仙子",
            "content": "蟾彩霜花夜不分，\r\n天外鸿声枕上闻。\r\n绣衾香冷懒重熏。\r\n人寂寂，叶纷纷，\r\n才睡依前梦见君。"
        },
        {
            "title": "诉衷情",
            "content": "烛烬香残帘未卷，\r\n梦初惊。\r\n花欲谢，\r\n深夜，月胧明。\r\n何处按歌声，轻轻。\r\n舞衣尘暗生，\r\n负春情。"
        },
        {
            "title": "诉衷情",
            "content": "碧沼红芳烟雨静，\r\n倚兰桡。\r\n垂玉佩，交带，袅纤腰。\r\n鸳梦隔星桥，迢迢。\r\n越罗香暗销，坠花翘。"
        },
        {
            "title": "思帝乡",
            "content": "云髻坠，凤钗垂。\r\n髻坠钗垂无力，枕函欹。\r\n翡翠屏深月落，漏依依。\r\n说尽人间天上，两心知。"
        },
        {
            "title": "上行杯",
            "content": "芳草灞陵春岸，\r\n柳烟深，满楼弦管，\r\n一曲离声肠寸断。\r\n今日送君千万，\r\n红镂玉盘金镂盏。\r\n须劝，珍重意，莫辞满。"
        },
        {
            "title": "上行杯",
            "content": "白马玉鞭金辔，\r\n少年郎，离别容易，\r\n迢递去程千万里。\r\n惆怅异乡云水，\r\n满酌一杯劝和泪。\r\n须愧，珍重意，莫辞醉。"
        },
        {
            "title": "清平乐",
            "content": "莺啼残月，\r\n绣阁香灯灭。\r\n门外马嘶郎欲别，\r\n正是落花时节。\r\n妆成不画蛾眉，\r\n含愁独倚金扉。\r\n去路香尘莫扫，\r\n扫即郎去归迟。"
        },
        {
            "title": "清平乐",
            "content": "野花芳草，\r\n寂寞关山道。\r\n柳吐金丝莺语早，\r\n惆怅香闺暗老。\r\n罗带悔结同心，\r\n独凭朱栏思深。\r\n梦觉半床斜月，\r\n小窗风触鸣琴。"
        },
        {
            "title": "章台夜思",
            "content": "清瑟怨遥夜，绕弦风雨哀。\r\n孤灯闻楚角，残月下章台。\r\n芳草已云暮，故人殊未来。\r\n家书不可寄，秋雁又南回。\r\n【注释】：①遥夜：长夜。\r\n②弦：琴弦。\r\n③章台：指长安。\r\n④殊：绝。\r\n⑤乡书：家书。【译文】：　　清越的瑟声在埋怨漫长的夜晚，缭绕的弦声在风雨中哀鸣。孤灯下听到楚地的号角声，残月已经下落到章台后面。芳草已经快衰败了，老朋友还没有来。家书没有办法寄到，秋天的大雁又飞回南方去了。【赏析】：　　秋夜一片凄凉，诗人在孤灯下想念着老朋友，满腹愁肠，家书无法寄到，更加重了忧伤的情绪。全诗一气呵成，感情真挚，幽怨清晰，感人至深。"
        },
        {
            "title": "清平乐",
            "content": "琐窗春暮，\r\n满地梨花雨。\r\n君不归来情又去，\r\n红泪散沾金缕。\r\n梦魂飞断烟波，\r\n伤心不奈春何。\r\n空把金针独坐，\r\n鸳鸯愁绣又窠。"
        },
        {
            "title": "清平乐",
            "content": "绿杨春雨，\r\n金线飘千缕。\r\n花拆香枝黄鹂语，\r\n玉勒雕鞍何处。\r\n碧窗望断燕鸿，\r\n翠帘睡眼溟蒙。\r\n宝瑟谁家弹罢，\r\n含悲斜倚屏风。"
        },
        {
            "title": "清平乐",
            "content": "何处游女，\r\n蜀国多云雨。\r\n云解有情花解语，\r\n刬地绣罗金缕。\r\n妆成不整金钿，\r\n含羞待月秋千。\r\n住在绿槐阴里，\r\n门临春水桥边。"
        },
        {
            "title": "清平乐",
            "content": "春愁南陌，\r\n故国音书隔。\r\n细雨霏霏梨花白，\r\n燕拂画帘金额。\r\n尽日相望王孙，\r\n尘满衣上泪痕。\r\n谁向桥边吹笛，\r\n驻马西望销魂。"
        },
        {
            "title": "菩萨蛮",
            "content": "如今却忆江南乐，\r\n当时年少春衫薄。\r\n骑马倚斜桥，\r\n满楼红袖招。\r\n翠屏金屈曲，\r\n醉入花丛宿。\r\n此度见花枝，\r\n白头誓不归。"
        },
        {
            "title": "菩萨蛮",
            "content": "劝君今夜须沉醉，\r\n樽前莫话明朝事。\r\n珍重主人心，\r\n酒深情亦深。\r\n须愁春漏短，\r\n莫诉金杯满。\r\n遇酒且呵呵，\r\n人生能几何！"
        },
        {
            "title": "菩萨蛮",
            "content": "洛阳城里春光好，\r\n洛阳才子他乡老。\r\n柳暗魏王堤，\r\n此时心转迷。\r\n桃花春水绿，\r\n水上鸳鸯浴。\r\n凝恨对残晖，\r\n忆君君不知。"
        },
        {
            "title": "菩萨蛮",
            "content": "红楼别夜堪惆怅，香灯半卷流苏帐。残月出门时，美人和泪辞。\r\n琵琶金翠羽，弦上黄莺语。劝我早归家，绿窗人似花。"
        },
        {
            "title": "女冠子",
            "content": "昨夜夜半，\r\n枕上分明梦见，\r\n语多时。\r\n依旧桃花面，\r\n频低柳叶眉。\r\n半羞还半喜，\r\n欲去又依依。\r\n觉来知是梦，\r\n不胜悲。"
        },
        {
            "title": "女冠子",
            "content": "四月十七，\r\n正是去年今日，\r\n别君时。\r\n忍泪佯低面，\r\n含羞半敛眉。\r\n不知魂已断，\r\n空有梦相随。\r\n除却天边月，\r\n没人知。"
        },
        {
            "title": "木兰花",
            "content": "独上小楼春欲暮，\r\n愁望玉关芳草路。\r\n消息断，不逢人，\r\n却敛细眉归绣户。\r\n坐看落花空叹息，\r\n罗袂湿斑红泪滴。\r\n千山万水不曾行，\r\n魂梦欲教何处觅。"
        },
        {
            "title": "酒泉子",
            "content": "月落星沉，\r\n楼上美人春睡。\r\n绿云倾，金枕腻，画屏深。\r\n子规啼破相思梦，\r\n曙色东方才动。\r\n柳烟轻，花露重，思难任。"
        },
        {
            "title": "金陵图",
            "content": "江雨霏霏江草齐，六朝如梦鸟空啼。\r\n无情最是台城柳，依旧烟笼十里堤。\r\n【注释】：①六朝：指吴、东晋、宋、齐、梁、陈。\r\n②台城：也称苑城，在南京玄武湖边，原为六朝时城墙。【译文】：　　江上细雨霏霏，岸上的青草一片翠绿，六朝像梦一样鸟儿空自啼叫。最无情的是台城的垂柳了，烟雾仍然笼罩着十里长堤。【赏析】：　　这首诗以凄婉缠绵的笔调，抒写了韦庄吊古伤今的哀情。霏霏江雨、萋萋江草、长堤烟柳和几声寂寞的鸟啼，织成了一幅凄迷的图画。诗人咏怀古迹，感慨历史兴衰，伤感之情，含蓄地流露出来。这首诗意境深远，空灵有致。"
        },
        {
            "title": "江城子",
            "content": "髻鬟狼籍黛眉长，\r\n出兰房，别檀郎。\r\n角声呜咽，星斗渐微茫。\r\n露冷月残人未起，\r\n留不住，泪千行。"
        },
        {
            "title": "江城子",
            "content": "恩重娇多情易伤，\r\n漏更长，解鸳鸯。\r\n朱唇未动，先觉口脂香。\r\n缓揭绣衾抽皓腕，\r\n移凤枕，枕檀郎。"
        },
        {
            "title": "浣溪沙",
            "content": "欲上秋千四体慵，\r\n拟教人送又心松，\r\n画堂帘幕月明风。\r\n此夜有情谁不极，\r\n隔墙梨雪又玲珑，\r\n玉容憔悴惹微红。"
        },
        {
            "title": "浣溪沙",
            "content": "清晓妆成寒食天，\r\n柳球斜袅间花钿，\r\n卷帘直出画堂前。\r\n指点牡丹初绽朵，\r\n日高犹自凭朱栏，\r\n含颦不语恨春残。"
        },
        {
            "title": "浣溪沙",
            "content": "绿树藏莺莺正啼，\r\n柳丝斜拂白铜堤，\r\n弄珠江上草萋萋。\r\n日暮饮归何处客，\r\n绣鞍骢马一声嘶，\r\n满身兰麝醉如泥。"
        },
        {
            "title": "浣溪沙",
            "content": "夜夜相思更漏残，\r\n伤心明月凭栏干，\r\n想君思我锦衾寒。\r\n咫尺画堂深似海，\r\n忆来唯把旧书看，\r\n几时携手入长安？"
        },
        {
            "title": "浣溪沙",
            "content": "惆怅梦余山月斜，\r\n孤灯照壁背窗纱，\r\n小楼高阁谢娘家。\r\n暗想玉容何所似，\r\n一枝春雪冻梅花，\r\n满身香雾簇朝霞。"
        },
        {
            "title": "荷叶杯",
            "content": "绝代佳人难得，倾国，\r\n花下见无期。\r\n一双愁黛远山眉，\r\n不忍更思惟。\r\n闲掩翠屏金凤，残梦，\r\n罗暮画堂空。\r\n碧天无路信难通，\r\n惆怅旧房栊。"
        },
        {
            "title": "荷叶杯",
            "content": "记得那年花下，深夜，\r\n初识谢娘时。\r\n水堂西面画帘垂，\r\n携手暗相期。\r\n惆怅晓莺残月，相别，\r\n从此隔音尘。\r\n如今俱是异乡人，\r\n相见更无因。"
        },
        {
            "title": "河传",
            "content": "锦浦，春女。\r\n绣衣金缕，雾薄云轻。\r\n花深柳暗，\r\n时节正是清明，雨初晴。\r\n玉鞭魂断烟霞路，\r\n莺莺语，一望巫山雨。\r\n香尘隐映，\r\n遥见翠槛红楼，黛眉愁。"
        },
        {
            "title": "河传",
            "content": "锦里，蚕市。\r\n满街珠翠，千万红妆。\r\n玉蝉金雀，\r\n宝髻花簇鸣□，绣花裳。\r\n日斜归去人难见，\r\n青楼远，队队行云散。\r\n不知今夜，\r\n何处深锁兰房，隔仙乡。"
        },
        {
            "title": "河传",
            "content": "春晚，风暖。\r\n锦城花满，狂杀游人。\r\n玉鞭金勒，寻胜驰骤轻尘，\r\n惜良晨。\r\n翠娥争劝临邛酒，\r\n纤纤手，拂面垂丝柳。\r\n归时烟里，\r\n钟鼓正是黄昏，暗销魂。"
        },
        {
            "title": "归国谣",
            "content": "金翠羽，\r\n为我南飞传我意。\r\n罨画桥边春水，\r\n几年花下醉。\r\n别后只知相愧，\r\n泪珠难远寄。\r\n罗幕绣帷鸳被，\r\n旧欢如梦里。"
        },
        {
            "title": "归国谣",
            "content": "春欲晚，\r\n戏蝶游蜂花烂熳。\r\n日落谢家池馆，\r\n柳丝金缕断。\r\n睡觉绿鬟风乱，\r\n画屏云雨散。\r\n闲倚博山长叹，\r\n泪流沾皓腕。"
        },
        {
            "title": "归国谣",
            "content": "春欲暮，\r\n满地落花红带雨。\r\n惆怅玉笼鹦鹉，\r\n单栖无伴侣。\r\n南望去程何许？\r\n问花花不语。\r\n早晚得同归去，\r\n恨无双翠羽。"
        },
        {
            "title": "更漏子",
            "content": "钟鼓寒，楼阁暝，\r\n月照古桐金井。\r\n深院闭，小庭空，\r\n落花香露红。\r\n烟柳重，春雾薄，\r\n灯背水窗高阁。\r\n闲倚户，暗沾衣，\r\n待郎郎不归。"
        },
        {
            "title": "定西番",
            "content": "挑尽金灯红烬，\r\n人灼灼，\r\n漏迟迟，\r\n未眠时。\r\n斜倚银屏无语，\r\n闲愁上翠眉。\r\n闷杀梧桐残雨，\r\n滴相思。"
        },
        {
            "title": "定西番",
            "content": "芳草丛生结缕，\r\n花艳艳，\r\n雨濛濛，\r\n晓庭中。\r\n塞远久无音问，\r\n愁消镜里红。\r\n紫燕黄鹂犹生，\r\n恨何穷。"
        },
        {
            "title": "长安旧里",
            "content": "满目墙匡春草深，伤时伤事更伤心\r\n车轮马迹今何在，十二玉楼无处寻。"
        },
        {
            "title": "菩萨蛮",
            "content": "人人尽说江南好，游人只合江南老。春水碧于天，画船听雨眠。垆边人似月，皓腕凝霜雪。未老莫还乡，还乡须断肠。\r\n【注释】：①韦庄（八三六——九一O），字端己，京兆杜陵（今陕西西安市）人。他是没落官僚家庭的子弟，系唐代诗人韦应物的四世孙。少孤贫力学，才敏过人。昭宗乾宁元年(894年)进士及第，任校书郎、左补阙等官职。六十六岁入蜀，节度使王建任他为掌书记。唐亡后，王建自立为蜀帝，以韦庄为宰相。韦庄是继温庭筠之后开创新风气的词人。后人辑有《浣花词》一卷，收录他的词四十八首。\r\n②只合：只应。\r\n③垆：旧时酒店用土砌成放酒瓮卖酒的地方。《史记·司马相如列传》中记载司马相如妻卓文君长得很美，曾当垆卖酒：“买一酒舍沽酒，而令文君当垆。”“ 皓腕凝霜雪”，形容双臂洁白如雪。【赏析】：　　这首词，上片描写了风景如画的江南美景。大意是：江南美好，游人陶醉，不肯离去，应终老于此。躺在画船上，眼看着“春水碧于天”的春景图，耳听着细细的雨声酣然入梦，好不惬意！ \r\n　　下片由物到人，侧重抒情。词人运用比喻写出了酒店当垆女子长得洁白明媚。江南物美，人更美，让人留恋忘返。然而，美景却触动了词人的无限乡愁。他说，“未老莫还乡，还乡须断肠”。因为，此时他的家乡（中原一带）正是烽火连天，如果看到那种残破的情景，一定会令人心伤不已的。\r\n　　词人巧妙地刻画出了在特定环境之下具有个性特征的内心活动，从而突出了“春日游子”的“思乡怀人”之情。"
        },
        {
            "title": "古别离",
            "content": "晴烟漠漠柳毵毵，不那离情酒半酣。\r\n更把玉鞭云外指，断肠春色在江南。"
        },
        {
            "title": "思帝乡",
            "content": "春日游，杏花吹满头，陌上谁家年少，足风流，妾拟将身\r\n嫁与，一生休。纵被无情弃，不能羞。"
        },
        {
            "title": "伤昔",
            "content": "昔年曾作五陵游，午夜清歌月满楼。\r\n银烛树前长似昼，露桃花下不知秋。\r\n西园公子名无忌，南国佳人字莫愁。\r\n今日乱离俱是梦，夕阳惟见水东流。"
        }
    ]
}