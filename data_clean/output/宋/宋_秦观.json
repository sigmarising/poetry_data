{
    "dynasty": "宋",
    "author": "秦观",
    "intro": "秦观(1049-1100)字少游、太虚，号淮海居士，扬州高邮（今江苏）人。曾任秘书省正字，兼国史院编修官等职。因政治上倾向于旧党，被目为元佑党人，绍圣后累遭贬谪。文辞为苏轼所赏识，是“苏门四学士”之一。工诗词。词多写男女情爱，也颇有感伤身世之作，风格委婉含蓄，清丽雅淡。诗风与词风相近。有《淮海集》、《淮海居士长短句》。",
    "items": [
        {
            "title": "吕与叔挽章四首",
            "content": [
                "举举西州士，来为邦国华。",
                "艺文尤尔雅，经术自名家。",
                "正有高山仰，俄成逝水嗟。",
                "贤人各有数，不独岁龙蛇。"
            ]
        },
        {
            "title": "司马迁",
            "content": [
                "子长少不羁，发轫遍丘壑。",
                "晚遭李陵祸，愤悱思远托。",
                "高辞振幽光，直笔诛隐恶。",
                "驰骋数千载，贯穿百家作。",
                "至今青简上，文彩炳金雘。",
                "高才忽小疵，难用常情度。",
                "譬彼海运鹏，岂复顾缯缴。",
                "区区班叔皮，未易议疏略。"
            ]
        },
        {
            "title": "次韵莘老",
            "content": [
                "妙龄随计日，绀发度关年。",
                "较艺先豪俊，飞声动眇绵。",
                "秘书窥甲乙，密室诣温宣。",
                "已叶半千运。仍亲五尺天。",
                "御香春晚炷，宫蜡夜深燃。",
                "汉殿螭头笔，岐藩幕下莲。",
                "孔鸾人共贵，兰蕙世皆怜。",
                "附尾方瞠若，提刀独砉然。",
                "皂囊封细札，青简续遗编。",
                "璧府深难造，龙媒巂莫先。",
                "大农参奏计，宗伯与兴贤。",
                "玉铉行真即，金瓯忽浪传。",
                "两轮苕上驾，百仗剡中牵。",
                "荏苒冯唐老，淹回贾傅还。",
                "星霜俄九换，金竹遽三迁。",
                "鼓吹吴云外，旌旛楚水壖。",
                "经纶殊未倦，忧患复相连。",
                "恶草空摇毒，群蜗谩污涎。",
                "松筠终不易，雨露竟无偏。",
                "憔悴千株橘，荒凉二顷田。",
                "几书借船帖，屡广绝交篇。",
                "禅誉推庞蕴，亲评主闵骞。",
                "懒因闲处极，乐向静中全。",
                "岁月黄尘里，莺花白发前。",
                "冰台清照底，玉海湛无边。",
                "身世尤飞隼，功名眇蜕蝉。",
                "蕉心难固待，楮叶谩劳鑴。",
                "伫续清都梦，还随浊世缘。",
                "泉虯淹已久，风翮去应便。",
                "预想朝元处，簪裾立万仙。"
            ]
        },
        {
            "title": "东坡守杭",
            "content": [
                "十里荷花菡萏初，我公所至有西湖。",
                "欲将公事湖中了，见说官闲事亦无。"
            ]
        },
        {
            "title": "四绝",
            "content": [
                "夜深楼上拨书眠，天在栏干四角边。",
                "风拂乱云毫发尽，独留璧月向人圆。"
            ]
        },
        {
            "title": "春日杂兴十首",
            "content": [
                "桃李用事辰，鲜明夺云绮。",
                "繁华一朝去，默默惭杞梓。",
                "时徂鹰化鸠，地迁橘为枳。",
                "独有羡门生，後天犹不死。"
            ]
        },
        {
            "title": "观音洞",
            "content": [
                "匹马骄嘶石路斜，观音洞口踏烟霞。",
                "普陀风景差相似，只欠潮音小白花。"
            ]
        },
        {
            "title": "拟郡学试东风解冻",
            "content": [
                "宝历开新岁，春回斗柄东。",
                "漪生天际水，冻解日边风。",
                "浩荡依苹起，侵寻带雪融。",
                "江河霜练静，池沼玉奁空。",
                "鱼藻雍容里，云霄俯仰中。",
                "更无舟楫碍，从此百川通。"
            ]
        },
        {
            "title": "送酒与泗州太守张朝请",
            "content": [
                "莫笑杭州别驾村，昔曾柱下数承恩。",
                "而今虽是江湖吏，犹有当时七字尊。"
            ]
        },
        {
            "title": "赴杭倅至汴上作",
            "content": [
                "俯仰觚棱十载间，肩舟江海得身闲。",
                "平生孤负僧床睡，准拟如今处处还。"
            ]
        },
        {
            "title": "次韵公辟会蓬莱阁",
            "content": [
                "林声摵摵动秋风，共蹑丹梯上卧龙。",
                "路隔西陵三两水，门临南镇一千峰。",
                "湖吞碧落诗争发，塔涌青冥画几重。",
                "非是登高能赋客，可怜猿鹤自相容。"
            ]
        },
        {
            "title": "别贾耘老",
            "content": [
                "若有人兮霅之滨，服火齐兮冠切云。",
                "有才不为世所抡，尽入诗句为奇新。",
                "忘归繁弱不浪阵，发必中的疑有神。",
                "目关飞鸟缗苍鳞，俛仰自娱忘贱贫。",
                "繄我与君素参辰，孰为一见同天伦。",
                "共指飞光易沉沦，莫若痛饮还我真。",
                "况有内子贤文君，终日叫呼不怒嗔。",
                "酒酣往往出前珍，瓦瓯竹箸羞青芹。",
                "左列文史右红裙，樽前不觉徂清晨。",
                "念我行当西道秦，挐舟来别非所欣。",
                "欲托毫素通殷勤，郢匠旁瞩难挥斤。",
                "人生百龄同臂伸，断梗流萍暂相亲。",
                "行行饮酒且勿云，丈夫万里犹比邻。"
            ]
        },
        {
            "title": "寄题倪敦复北轩",
            "content": [
                "倪郎才韵照冰壼，北向开轩颇自娱。",
                "檐度蕙风鸣鴶鵴，壁经梅雨画螔蝓。",
                "觥筹交错银河挂，文史纵横角簟铺。",
                "官舍私居同是漫，莫嗟三径就荒芜。"
            ]
        },
        {
            "title": "过六合水高怀裴博士次韵",
            "content": [
                "晚憩孤亭上，羸骖系断柯。",
                "荒门寒带路，空槛阔增波。",
                "往事青山在，余生白鸟过。",
                "诵言成绝唱，亹亹迫阴何。"
            ]
        },
        {
            "title": "清明前一日李观察席上得风字",
            "content": [
                "病躯寒食百无悰，偶到平阳旧第中。",
                "池御信为三辅冠，杯盘真有五陵风。",
                "美人赋韵分春色，上客挥毫夺化工。",
                "白发渐於花柳薄，但怜流水碧相通。"
            ]
        },
        {
            "title": "春词绝句五首",
            "content": [
                "蒲萄裀暖蕙薰微，红日窥轩睡觉时。",
                "人倦披衣双燕出，青丝披罥木兰枝。"
            ]
        },
        {
            "title": "孙莘老挽词四首",
            "content": [
                "月旦尝居第一评，立朝风采照公卿。",
                "门生故吏知多少，尽向碑阴刻姓名。"
            ]
        },
        {
            "title": "诗列子",
            "content": [
                "咄咄两小儿，多言空尔为。",
                "後之日无定，不觉心有期。",
                "尺棰探苍溟，俱令傍者嗤。",
                "谁谓不能决，孔兵乃真知。"
            ]
        },
        {
            "title": "雷阳书事",
            "content": [
                "骆越风俗殊，有疾皆勿药。",
                "束带趋祀房，用史巫纷若。",
                "弦歌荐茧栗，奴士洽觞酌。",
                "呻吟殊未央，更把鸡骨灼。"
            ]
        },
        {
            "title": "海康书事十首",
            "content": [
                "粲粲庵摩勒，作汤美无有。",
                "上客赋骊驹，玉奁开素手。",
                "那知苍梧野，弃置同刍狗。",
                "荆山玉抵鹊，此事繇来久。"
            ]
        },
        {
            "title": "孙莘老挽词四首",
            "content": [
                "同功一体尽调元，独抱沉痾反故园。",
                "壶遂暮年非不遇，人生到此可忘言。"
            ]
        },
        {
            "title": "次韵夏侯太冲秀才",
            "content": [
                "儒官饱闲散，室若僧坊静。",
                "北窗腹便便，支枕看斗柄。",
                "或时得名酒，亭午犹中圣。",
                "醒来复何事，弄笔赋秋兴。",
                "焉知懒是真，但觉贫非病。",
                "茫茫流水意，会有知意听。",
                "钟鼎与山林，人生各天性。"
            ]
        },
        {
            "title": "宁浦书事六首",
            "content": [
                "挥汗读书不已，人皆怪我何求。",
                "我岂更求荣达，日长聊以销忧。"
            ]
        },
        {
            "title": "和书观妙庵",
            "content": [
                "龙瑞宫中种玉人，诛茅结室傍秋云。",
                "自言洞里山川别，此处千分未一分。"
            ]
        },
        {
            "title": "题郴阳道中一古寺壁二绝",
            "content": [
                "哀歌巫女隔祠丛，饥鼠相追坏壁中。",
                "北客念家浑不睡，荒山一夜两吹风。"
            ]
        },
        {
            "title": "大行太皇太后挽词二首",
            "content": [
                "保扶明主自春宫，万国升平出至公。",
                "顾命一时聊共政，思齐千古遂同风。",
                "外家恩数仍长信，原庙蒸尝即治隆。",
                "欲叙圣功歌挽者，乾坤难入画图中。"
            ]
        },
        {
            "title": "次韵东坡上元扈从三绝",
            "content": [
                "仗下番夷各一群，机泉如雨自缤纷。",
                "细看香案旁边吏，却是茅家大小君。"
            ]
        },
        {
            "title": "送僧归遂州",
            "content": [
                "宝师本巴蜀，浪迹游淮海。",
                "定水湛虚明，戒珠炯圆彩。",
                "飘零乡县异，晼晚星霜改。",
                "明发又西征，孤帆破烟霭。"
            ]
        },
        {
            "title": "徐仲车食於学官吏或以为不可欲罢去之太守不",
            "content": [
                "许丞老病聋，督邮白欲废。",
                "贤哉黄次公，鉴裁实精诣。",
                "殷勤谢督邮，此丞乃廉吏。",
                "重听庸何伤，善助无失意。",
                "古人骨已朽，来者复谁继。",
                "仲车天下士，固非许丞类。",
                "至行通神明，问学有根柢。",
                "若充老更聘，自革风俗弊。",
                "太守前己闻，粟帛俄见赐。",
                "奈何少年子，辄效督邮事。",
                "道丧贤哲穷，闻之为流涕。",
                "人心如其面，难以一律揆。",
                "所望在次公，督邮何足议。",
                "",
                ""
            ]
        },
        {
            "title": "次韵邢敦夫秋怀十首",
            "content": [
                "祖宗举贤良，充赋多名儒。",
                "执事恶言者，此科为之无。",
                "虽有仲舒错，或横江潭鱼。",
                "果欲鸣凤至，还当种椅梧。"
            ]
        },
        {
            "title": "西城宴集元佑七年三月上已日诏赐馆阁官花酒",
            "content": [
                "春溜泱泱初满池，晨光欲转万年枝。",
                "楼台四望烟云合，帘幕千家锦绣垂。",
                "风过忽闻花外笑，日长时奏水中嬉。",
                "太平谁谓全无象，寓在群仙把酒时。",
                "",
                ""
            ]
        },
        {
            "title": "永寿县君挽词二首",
            "content": [
                "廷尉蒙恩後，兰台就养初。",
                "大桩宜更寿，流水遽焉如。",
                "鸾锦封花诰，蛛丝网板舆。",
                "百年谁考德，琬琰在幽墟。"
            ]
        },
        {
            "title": "寄新息王令藏春坞",
            "content": [
                "令尹才高寺为空，岁时行乐与民同。",
                "旋开小坞藏春色，更制新声写土风。",
                "客向樽前忘尔汝，路穿花去失西东。",
                "无言妫女今焉在，桃李相传恨未穷。"
            ]
        },
        {
            "title": "题汤泉二首",
            "content": [
                "温井霜寒碧甃澄，飞尘不动玉奁清。",
                "老翁仙去羸骖共，太子东归废沼平。",
                "据石聊为宝陀观，决渠还落堰溪声。",
                "浣肠灌顶虽殊事，一洗劳生病恼轻。"
            ]
        },
        {
            "title": "徐得之闲轩",
            "content": [
                "建安自古多俊髦，徐子磊落尤其豪。",
                "论兵说剑走湖海，身勤事左无所遭。",
                "绿林五校已屠脍，黑衣三卫羞徒劳。",
                "归来故山便卜筑，脱弃万事轻鸿毛。",
                "横前涧水漱哀玉，傍舍老枥藏飞猱。",
                "山蔬何用媿梁肉，鹤氅未必输青袍。",
                "追寒弄月有真意，慎勿轻语传儿曹。"
            ]
        },
        {
            "title": "流觞亭并次韵二首",
            "content": [
                "缥缈云峦欲尽头，洒然华构引飞流。",
                "朱盘潋灩开冰监，碧甃萦纡走玉虯。",
                "毛骨渐惊超浊界，风烟骤觉变清秋。",
                "更怜白足如霜句，可羡溪边六逸游。"
            ]
        },
        {
            "title": "和程给事赠虞道判六首",
            "content": [
                "使君本往道家山，时访玄都太古坛。",
                "阴惠已能追许令，治功不独过韦丹。"
            ]
        },
        {
            "title": "新开湖送孙诚之有龙见于东北因成绝句",
            "content": [
                "狂客走影暗悠悠，菡萏吹风五月秋。",
                "黄绶不为无气概，苍龙垂尾送行舟。"
            ]
        },
        {
            "title": "题双松寄陈季常",
            "content": [
                "遥闻连理松，托根黄麻城。",
                "枝枝相钩带，叶叶同死生。",
                "虽云金石姿，未免儿女情。",
                "想应风月夕，满庭合欢声。"
            ]
        },
        {
            "title": "雪浪石",
            "content": [
                "汉庭卿士如云屯，结绶弹冠朝至尊。",
                "登高履危足在外，神色不变惟伯昏。",
                "金华掉头不肯住，乞身欲老江南村。",
                "天恩许兼两学士，将兵百万守北门。",
                "居士强名曰天元，寤寐山水劳心魂。",
                "高斋引泉注奇石，迅若飞浪来云根。",
                "朔南修好八十载，兵法虽妙何足论。",
                "夜阑番汉人马静，想见雉堞低金盆。",
                "报罢五更人吏散，坐调一气白元存。"
            ]
        },
        {
            "title": "海康书事十首",
            "content": [
                "粤女市无常，所至辄成区。",
                "一日三四迁，处处售虾鱼。",
                "青裙脚不袜，臭味猿与狙。",
                "孰云风土恶，白州生绿珠。"
            ]
        },
        {
            "title": "次韵邢敦夫秋怀十首",
            "content": [
                "渤海有巨鳌，其颠冠嵯峨。",
                "宿昔尝小拚，八弦相荡摩。",
                "忽遭龙伯人，一举空潮波。",
                "取皮煎作胶，清此昆仑河。"
            ]
        },
        {
            "title": "饮酒诗四首",
            "content": [
                "我观人间世，无如醉中真。",
                "虚空为消陨，况乃百忧身。",
                "惜哉知此晚，坐令华发新。",
                "圣人难骤得，得且致贤人。"
            ]
        },
        {
            "title": "饮酒诗四首",
            "content": [
                "雷觞淡如水，经年不濡唇。",
                "爰有扰龙系，为造英灵春。",
                "英灵韵甚高，蒲萄难为邻。",
                "他年血食汝，应配杜康神。"
            ]
        },
        {
            "title": "山阳阻浅",
            "content": [
                "一日行一尺，十日行一丈。",
                "岂不叹淹留，所幸无波浪。",
                "悲风动深夜，原野眇林爽。",
                "青天行蟾蜍，枯水转魍魉。",
                "此时蓬茅下，去心剧於痒。",
                "弃置勿复论，通塞如反掌。"
            ]
        },
        {
            "title": "秋兴九首其八拟杜牧之",
            "content": [
                "鼓鼙夜战北窗风，霜叶铺阶叠乱红。",
                "一段新愁惊枕上，几声悲雁落云中。",
                "眼前时节看驰马，日下生涯寄断蓬。",
                "弟妹别来劳梦寐，杳无消息过江东。"
            ]
        },
        {
            "title": "庆张君俞都尉留後得子",
            "content": [
                "天上吹箫玉作楼，蟠桃熟後更无忧。",
                "内家报喜车凌晓，太史占祥斗挂秋。",
                "龙得一珠应献佛，虎生三日便吞牛。",
                "鲁元福禄何人似，坐见张敖数子侯。"
            ]
        },
        {
            "title": "题汤泉二首",
            "content": [
                "满斛泠泠注不穷，幻尘乾慧洗皆空。",
                "法流水接诸天上，神瀵香闻一国中。",
                "金粟示为除病恼，跋陀仍已获圆通。",
                "马蹄又入风埃去，回首吴吟谢迮翁。"
            ]
        },
        {
            "title": "文英阁二首",
            "content": [
                "流落天涯思故园，散愁郊外任蹒跚。",
                "云归邃谷知无雨，风卷寒溪没近滩。",
                "已见雁将归楚泽，遥知春又到长安。",
                "桑林垄麦依稀是，只见秦川万里宽。"
            ]
        },
        {
            "title": "玉井泉",
            "content": [
                "云蒸昆山液，月浸蓝田英。",
                "临风咽沆瀣，满腹珠玑鸣。"
            ]
        },
        {
            "title": "次韵裴仲谟和何先辈二首",
            "content": [
                "闻说何郎操行端，萧然环堵若为安。",
                "鸟啼花发阻携手，水远山高空凭栏。",
                "别後想多黄绢作，春来尤厌惠文弹。",
                "两章读罢知高义，贵贱交情自古难。"
            ]
        },
        {
            "title": "次韵公辟将受代书蓬莱阁",
            "content": [
                "城连湖岸水为关，旦暮樵风自往还。",
                "龟负宝林新佛地，龙蟠使宅老仙山。",
                "平生仕宦今何得，终日登临独未闲。",
                "岁满徘徊难遽别，就中潇洒异人间。"
            ]
        },
        {
            "title": "次韵邢敦夫秋怀十首",
            "content": [
                "汤汤辟痈流，中有学子居。",
                "但说若稽古，言犹三万余。",
                "来者转相祖，词林日凋疏。",
                "稍喜绩溪令，入校天禄书。"
            ]
        },
        {
            "title": "春词绝句五首",
            "content": [
                "弱云亭午弄春娇，高柳无风妥翠条。",
                "懒读夜书搔短发，隔垣时听卖饧箫。"
            ]
        },
        {
            "title": "饮酒诗四首",
            "content": [
                "客从南方来，酌我一瓯茗。",
                "我酌初不啜，强啜且复醒。",
                "既凿浑沌氏，遂出华胥境。",
                "操戈逐儒生，举觞还酩酊。"
            ]
        },
        {
            "title": "幽眠",
            "content": [
                "幽眠起常晚，冬晷复不长。",
                "中间数十刻，倏如惊燕翔。",
                "晨餐粗云毕，申鼓鸣相望。",
                "忽忽竟何就，念之动中肠。",
                "天地一逆旅，死生犹转商。",
                "暂来旋云去，属速乃所常。",
                "较计亦何补，徒然非慨慷。",
                "不如听两行，一概付酒觞。",
                "北风吹老槐，白日转纸窗。",
                "布衾一觉睡，身世成渺茫。",
                "宿莽冬不衰，兰茞幽更芳。",
                "无庸伤局促，速此鬓发霜。"
            ]
        },
        {
            "title": "冬蚊",
            "content": [
                "蚤虿蜂虻罪一伦，未如蚊子重堪嗔。",
                "万枝黄落风如射，犹自传呼欲噬人。"
            ]
        },
        {
            "title": "同子瞻赋游惠山三首",
            "content": [
                "楼观相复重，邈然閟深樾。",
                "九龙吐清泠，虢虢曾未绝。",
                "罂缶驰千里，真珠犹不灭。",
                "况复从茶僊，兹焉试葵月。",
                "岸巾尘想消，散策佳兴发。",
                "何以慰遨嬉，操觚继前辙。"
            ]
        },
        {
            "title": "次韵公辟州宅月夜偶成",
            "content": [
                "新秋过雨月如霜，缓足蓬莱彻上方。",
                "翠木玲珑藏宝界，白烟浓淡锁华堂。",
                "书名越艳谁兴发，角动单于自感伤。",
                "山似卧龙天似水，却疑身在海中央。"
            ]
        },
        {
            "title": "春日偶题呈上尚书丈丈",
            "content": [
                "三年京国鬓如丝，又见新花发故枝。",
                "日典春衣非为酒，家贫食粥已多时。"
            ]
        },
        {
            "title": "寄题王钦之自圆庵",
            "content": [
                "诛茅北户结圆庐，从事风流入画图。",
                "珠箔粉垣藏混沌，葛巾藜杖造虚无。",
                "春闲居士天花室，昼静仙人白玉壼。",
                "遥想吏行凫鹜散，沉烟一穗对团薄。"
            ]
        },
        {
            "title": "次韵邢敦夫秋怀十首",
            "content": [
                "匠氏构明堂，百材入斤斧。",
                "傥非豫章栋，冗长亦焉取。",
                "英英范与苏，器识兼文武。",
                "胡为先一州，不用作霖雨。"
            ]
        },
        {
            "title": "陪李公择观金地佛牙",
            "content": [
                "薄伽梵相含空虚，化人分段同璠璵。",
                "尔来示灭二千岁，真骨万里传中区。",
                "钱塘有尼号法照，得自禁掖藏金铺。",
                "欲因此胜高构阁，假设象似开群愚。",
                "偶从好事至霅上，持出瞻玩相欢娱。",
                "灵牙宝色玉不如，上有无数光明珠。",
                "庄严一一出御帑，蜿蜒绣袋荣砗磲。",
                "是时宾客尽上士，回向已登十地初。",
                "殷勤称赞出软语。坐人顾眄惊俗污。",
                "因悲人生信如梦，浪逐声劫霜鬓须。",
                "一源清净谁复无，枉入诸趋更崎岖。",
                "愿因今日诣真际，古松白日常萧疏。",
                "乃知金仙妙难测，余润普及沾凡枯。",
                "况复老尺亦才辩，朱甍碧凡非难图。",
                "行看迢嶢倚青嶂，翁妪颂说倾三吴。"
            ]
        },
        {
            "title": "和程给事赠虞道判六首",
            "content": [
                "紫府沉沉掩夜关，竹阴清扫月中坛。",
                "岁星偷得桃枝碧，董奉栽成李子丹。"
            ]
        },
        {
            "title": "次韵参寥三首",
            "content": [
                "长安仕路与云齐，倦仆羸骖不可跻。",
                "但得玄晖曾折简，何须平子更安题。"
            ]
        },
        {
            "title": "墨竹",
            "content": [
                "墨君飒飒风雨鸣，垂鸾舞凤翻青绶。",
                "一竿珍重几百缗，奚啻渭川三万亩。",
                "金锵玉戛空琴声，婢行奴颜谢花柳。",
                "得亭真从寂寞间，卓古高标压群丑。",
                "不须辨直致湘江，便觉满窗凉意透。",
                "挺然叶节抱风孤，顿应君子虚心受。",
                "雷迸箨龙龙欲走，樱笋纷纷徒适口。",
                "破除肉味若闻韶，王猷笑咏还依旧。",
                "藉槛湘阴净简书，接地春华幻尘垢。",
                "佛手笔端别有神，往来平安报良友。",
                "前时无偶後无继，寄宝秘灵宜永久。"
            ]
        },
        {
            "title": "次韵邢敦夫秋怀十首",
            "content": [
                "邢侯秋卧痾，挥毫见深衷。",
                "赓者二三子，翕然笙磬同。",
                "不为儿女姿，颇形四方风。",
                "属有山水念，因之丝与桐。"
            ]
        },
        {
            "title": "田居四首",
            "content": [
                "昔我莳青秧，廉纤属梅雨。",
                "及兹欲成穗，已复颓星暑。",
                "迟暮易昏晨，摇落多砧杵。",
                "村迥少过从，客来旋炊黍。",
                "兴发即杖藜，未尝先处所。",
                "褰裳涉浅濑，矫首没孤羽。",
                "丛祠土鼓悲，野埭鹍鸡舞。",
                "雉子随贩夫，老翁拜巫女。",
                "辛勤稼穑事，恻怆田畴语。",
                "得谷不敢储，催科吏旁午。"
            ]
        },
        {
            "title": "次韵宋履中题李侯檀栾亭",
            "content": [
                "阴阴数亩箨龙稠，亭外危通一径幽。",
                "颇似竹林当日集，酒狂莫笑阮陈留。"
            ]
        },
        {
            "title": "泊吴兴西观音院",
            "content": [
                "金刹负城闉，閴然美栖止。",
                "卞山直穹窿，苕水相依倚。",
                "霜桧郁冥冥，海棕鲜薿薿。",
                "广除庇夏阴，飞栋明朝晷。",
                "溪光凫鹜边，天色菰蒲里。",
                "绪风传昼焚，璧月窥夜礼。",
                "泄云彗层空，规荷监幽沚。",
                "艅艎烟际下，锺磬林端起。",
                "聱牙戏清深，嶔崟扑空紫。",
                "所遇信悠然，此生如寄耳。",
                "志士耻沟渎，征夫念桑梓。",
                "揽衣轩楹间，啸歌何穷已。"
            ]
        },
        {
            "title": "寄曾逢原",
            "content": [
                "孟夏气候好，林塘媚晴辉。",
                "回渠转清流，藻荇相因依。",
                "丛薄起疏籁，众鸟鸣且飞。",
                "高城带落日，光景酣夕霏。",
                "即事远兴托，抚己幽思微。",
                "超摇弄柔翰，徙倚弦金徽。",
                "美人邈云眇，志愿固有违。",
                "丹青傥不渝，与子同裳衣。"
            ]
        },
        {
            "title": "好事近 梦中作",
            "content": [
                "春路雨添花，",
                "花动一山春色。",
                "行到小溪深处，",
                "有黄鹂千百。",
                "",
                "飞云当面化龙蛇，",
                "夭骄转空碧。",
                "醉卧古藤阴下，",
                "了不知南北。",
                ""
            ]
        },
        {
            "title": "还自广陵四首",
            "content": [
                "邗沟缭绕上云空，坐阻层冰不得通。",
                "赖有东风可人意，为开明镜玉奁中。"
            ]
        },
        {
            "title": "和裴仲谟放兔行",
            "content": [
                "兔饥食山林，兔渴饮川泽。",
                "与人不瑕玼，焉用苦求索。",
                "天寒草枯死，见窘何太迫。",
                "上有苍鹰祸，下有黄犬厄。",
                "一死无足悲，所耻败头额。",
                "敢期挥金遇，倒橐无难色。",
                "虽乖猎者意，颇塞仁人责。",
                "兔兮兔兮听我言，月中仙子最汝怜。",
                "不如亟返月中宿，休顾商岩并岳麓。"
            ]
        },
        {
            "title": "次韵参寥三首",
            "content": [
                "武陵渔子入花源，但见秦人不得仙。",
                "会有黄鹂鸣翠柳，何妨白眼望青天。"
            ]
        },
        {
            "title": "送刘贡父舍人二首",
            "content": [
                "观也本诸生，早与世参商。",
                "方枘不量凿，交亲指为狂。",
                "末路辱公知，赐出非所望。",
                "相期古人处，岂止事文章。",
                "汝南虽奥区，校官实始张。",
                "解鞅百无有，栖栖寄僧坊。",
                "筑室从有徒，皆公借余光。",
                "一壼千金直，所济在仓黄。",
                "万里犹比邻，别离无足伤。",
                "何以报公德，修好以为常。"
            ]
        },
        {
            "title": "陨星石",
            "content": [
                "萧然古丘上，有石传陨星。",
                "胡为霄汉间，坠地成此精。",
                "虽有坚白姿，块然谁汝灵。",
                "犬眼牛砺角，终日蒙膻腥。",
                "畴昔同列者，到今司赏刑。",
                "森然事芒角，次第罗空青。",
                "俛仰一气中，万化无常经。",
                "安知风云会，不复归青冥。"
            ]
        },
        {
            "title": "进南郊庆成诗",
            "content": [
                "於赫龙飞後，中区八月秋。",
                "合严天地祀，远继祖宗休。",
                "熙事将兴举，彝章预讲诹。",
                "纷然典台议，断自太任谋。",
                "宗伯方承命，元龟遂告猷。",
                "三钱封内帑，五瑞辑诸侯。",
                "路寝前斋玉，清宫复射牛。",
                "长迎南至日，圆即自然丘。",
                "扈跸三千剑，干霄十二楼。",
                "钩陈严御座，太一奉宸游。",
                "好雨虚闻毕，生阳不待邹。",
                "浮云依斗散，华月宣天流。",
                "霄被黄裀却，霜空曲盖收。",
                "堪舆同顾飨，河岳尽怀柔。",
                "麾日初鸣仗，旗风不满旒。",
                "回銮龙入驭，传诏鹤为邮。",
                "崇庆天虽老，华胥圣不忧。",
                "衣冠千玉简，宇宙一金瓯。",
                "可但丰年屡，当知世德求。",
                "惭无班马手，作颂配商周。"
            ]
        },
        {
            "title": "次韵蒋颖叔南郊祭告上清储祥宫",
            "content": [
                "特起朝阳内，祠宫极邃清。",
                "高窗闚玉女，巨闑守昌明。",
                "盛掩秦诸畤，雄逾汉两京，",
                "垣横天上紫，洲露海中瀛。",
                "黄帝初龙跃，中原罢虎争。",
                "樵夫亦谈道，行旅不持兵。",
                "此地修禳禬，于时保利亨。",
                "柏梁灾未几，陈宝诏重营。",
                "御帑金缯出，慈闱服玩并。",
                "标题动宸翰，撰次属鸿生。",
                "玉刻黄冠印，金书秘殿名。",
                "妙经藏洞观，真籙佩威盟。",
                "仙溜花门静，琼枝物外荣。",
                "肇禋承帝祉，肆眚顺民情。",
                "天施宁论报，风行不计程。",
                "近传闻磬管，时或见旄旌。",
                "海岳朝双阙，星辰集上楹。",
                "礼如尊太一，事异宠文成。",
                "大以圆丘报，长於至日迎。",
                "侍臣来祭告，法驾欲时行。",
                "厘事通元气，高真达孝诚。",
                "庆增黄帝系，寿续太阴精。",
                "西北夷门峻，东南辇路倾。",
                "云行博山气，风卷步虚声。",
                "符贶方期应，英髦各汇征。",
                "讴歌兴法从，可见泰阶平。"
            ]
        },
        {
            "title": "送洪景之循州参军",
            "content": [
                "寒梅不自重，辄花桃李先。",
                "矫枉有佳菊，最後众芳妍。",
                "各因一时美，难以相嗤怜。",
                "物理固若是，士林亦宜然。",
                "夫子南国俊，声猷推妙年。",
                "数奇晚方偶，参军古龙川。",
                "龙川虽云远，风物号清鲜。",
                "罗浮不相下，颉颃巉荒天。",
                "云鬓二三子，聊足奉周旋。",
                "行矣试老拳，归欤远翔骞。"
            ]
        },
        {
            "title": "与子瞻会松江得浪字",
            "content": [
                "松江浩无旁，垂虹跨其上。",
                "漫然衔洞庭，领略非一状。",
                "怳如陈平野，万马攒穹帐。",
                "离离云抹山，窅窅天粘浪。",
                "烟中渔唱起，鸟外征帆扬。",
                "愈知宇宙宽，斗觉东南壮。",
                "太史主文盟，诸豪尽诗将。",
                "超摇外形检，语笑供颉顽。",
                "左女右便}娟弃不追，拨剌亦从放。",
                "独留三百缸，聊用沃轩旷。"
            ]
        },
        {
            "title": "梦中得此",
            "content": [
                "缟带横秋匣，寒流烟暮堂。",
                "风尘如未息，持此奉君王。"
            ]
        },
        {
            "title": "饮酒诗四首",
            "content": [
                "左手持蟹螯，举觞属云汉。",
                "天生此神物，为我洗忧患。",
                "山川同恍忽，鱼鸟共萧散。",
                "客至壼自倾，欲去不容间。"
            ]
        },
        {
            "title": "悼王子开五首",
            "content": [
                "我昔官房子，长怀忠穆贤。",
                "里无行马第，山有卧牛阡。",
                "当代三公後，惟君五福全。",
                "桐棺远归祔，追旧几潸然。"
            ]
        },
        {
            "title": "次韵酬徐仲车见寄",
            "content": [
                "渭清非胜泾，兰芳本无慕。",
                "我生季叶中，乃与古人遇。",
                "职当供洒扫，匏系愧迟暮。",
                "来章感存没，三读泪如注。"
            ]
        },
        {
            "title": "答龚深之",
            "content": [
                "深巷茅檐日渐长，卧看花鸟竞朝阳。",
                "惜无好事携樽酒，赖有邻家振烛光。",
                "尚友颇存书万卷，封侯正阙木千章。",
                "错刀锦段相仍至，小子都忘进取狂。"
            ]
        },
        {
            "title": "孙莘老挽词四首",
            "content": [
                "华屋丘山可柰何，百年光景一投梭。",
                "故人唯有羊昙在，恸哭西州不忍歌。"
            ]
        },
        {
            "title": "题郴阳道中一古寺壁二绝",
            "content": [
                "门掩荒寒僧未归，萧萧庭菊两三枝。",
                "行人到此无肠断，问尔黄花知不知。"
            ]
        },
        {
            "title": "九月八日夜大风雨寄王定国",
            "content": [
                "长年身外事都捐，节物惊心一怅然。",
                "正是山川秋入梦，可堪风雨夜连天。",
                "桐梢摵摵增凄断，灯烬飞飞落小圆。",
                "湔洗此情须痛饮，明朝试就酒中仙。"
            ]
        },
        {
            "title": "漫郎",
            "content": [
                "元公机鉴天所高，中兴诸彦非其曹。",
                "自呼漫郎示真率，日与聱叟为嬉遨。",
                "是时胡星殒未久，关辅扰扰犹弓刀。",
                "百里不闻易五羖，三士空传杀二桃。",
                "心知不得载行事，俛首刻意追风骚。",
                "字偕华星章对月，漏泄元气烦挥毫。",
                "猗玕春深茂花竹，九疑日暮吟哀猱。",
                "红颜白骨付清醥，一官於我真鸿毛。",
                "乃知达人妙如水，浊清显晦惟所遭。",
                "无时有禄亦可隐，何必龛岩远遁逃。"
            ]
        },
        {
            "title": "宿乾明方丈",
            "content": [
                "漫天白雪无端现，佛室夜艾乌更啼。",
                "相逢解颐足自慰，勿语俗子念心携。"
            ]
        },
        {
            "title": "次韵公辟州宅月夜偶成",
            "content": [
                "缭绕千重雨後凉，月含秋色上东方。",
                "风催络纾归金井，月转檀栾荫画堂。",
                "游目骋怀佳兴发，感时抚事壮心伤。",
                "归来枕簟清无梦，卧看明星到未央。"
            ]
        },
        {
            "title": "和裴仲谟摘白须行",
            "content": [
                "仲将题凌云，比讫顟尽白。",
                "陆展媚侧室，星星染为黑。",
                "人生如寄耳，况复形与色。",
                "泽壑藏山舟，夜半输有力。",
                "厖眉三不遇，已矣何所惜。",
                "二毛赋秋兴，自爱颇姑息。",
                "闻诸古竺乾，毛发因地得。",
                "数穷反其本，蝼螘得而食。",
                "妙年光可鉴，炯若鸦羽戢。",
                "映梳渐萧肃，变化了无隙。",
                "所以梵志云，昔人已非昔。",
                "皤然君勿笑，子羽以貌失。",
                "信美如客儿，终翦施摩诘。",
                "我作白须行，而得养生术。"
            ]
        },
        {
            "title": "记梦答刘全羔",
            "content": [
                "岁逢困敦斗申指，辰次庚辰漏传子。",
                "梦出城闉登古原，草木萦天带流水。",
                "千夫荷锸开久殡，前有一人状瑰伟。",
                "素冠长跪烝酒殽，云是刘郎字全羔。",
                "马鸣车响断还续，人境晦明秋色裹。",
                "既寤茫然失所遭，河转星翻汗如洗。",
                "世传梦凶常得吉，神物戏人良有旨。",
                "全上羊下火}声名海县闻，闭久当开乃其理。",
                "娟娟二十四桥月，月下吹箫聊尔耳。",
                "洗眼看君先一鸣，九万扶摇从此始。"
            ]
        },
        {
            "title": "寄少仪弟",
            "content": [
                "一隔音尘月屡迁，忽收来问涕潸然。",
                "栖迟册府吾如昨，流落江村汝可怜。",
                "梦里漫成池草句，愁来空诵棣华篇。",
                "卑飞暂尔无多恨，会有高风送上天。"
            ]
        },
        {
            "title": "光华寺",
            "content": [
                "霞通海天曙，月来东山白。",
                "共是凭栏人，谁足当秋色。"
            ]
        },
        {
            "title": "离魂记",
            "content": [
                "深闺女儿娇复痴，春愁春恨那复知。",
                "舅兄唯有相拘意，暗想花心临别时。",
                "离舟欲解春江暮，冉冉香魂逐君去。",
                "重来两身复一身，梦觉春风话心素。"
            ]
        },
        {
            "title": "秋夜病起怀端叔作诗寄之",
            "content": [
                "寝瘵当老秋，入夜庭轩空。",
                "天光脆如洗，月色清无缝。",
                "风飙戾戾轻，露气霏霏重。",
                "檐花伴徐步，笼烛窥孤讽。",
                "缅惟情所亲，佳辰谁与共。",
                "夫子淮海英，材大难为用。",
                "秉心既绝俗，发语自惊众。",
                "尘尾扣球琳，笔端攒螮蝀。",
                "雄深迫提马，妙丽该沈宋。",
                "浮沉任朝野，鱼鸟狎鲲凤。",
                "与时真楚越，於我实伯仲。",
                "尔来居邑邻，颇便书札贡。",
                "上凭鸿雁传，下托鲤鱼送。",
                "二物或愆时，已辱移文讼。",
                "人生无根柢，泛若凌波葑。",
                "昧者复汲汲，晨暝趋一哄。",
                "阴持含沙毒，射影期必中。",
                "自匿嫫母容，对客施锦幪。",
                "溘然一朝逝，万事俱成梦。",
                "形骸犹汝辞，利势犹君动。",
                "思之可太息，伤之为长恸。",
                "所以古达人，脱身事高纵。",
                "我生尤不敏，胸腹常空洞。",
                "强颜入规模，垂耳受羁鞚。",
                "行谋买竿栧，名理就折衷。",
                "但恐狂接舆，烦君更嘲弄。"
            ]
        },
        {
            "title": "次韵奉酬丹元先生",
            "content": [
                "金华紫烟客，来作牧羊儿。",
                "至言初无文，寻绎自成诗。",
                "二景入妙解，元气含烟词。",
                "怜我鬣苍浪，黄埃眩虫丝。",
                "劝解冠上缨，一濯含风漪。",
                "摄身列缺外，倒蹑蜿蜒鬐。",
                "维斗错明珠，望舒耿修眉。",
                "真游无疆界，浩荡天风吹。"
            ]
        },
        {
            "title": "送蒋颖叔帅熙河二首",
            "content": [
                "天马蒲萄隔玉门，汉廷谁更勇如尊。",
                "行台晓日屯千骑，祖道春风属一樽。",
                "莫许留犁轻结好，便令瓯脱复游魂。",
                "要须尽取熙河地，打鼓梁州看上元。"
            ]
        },
        {
            "title": "怀孙子实",
            "content": [
                "举眼趋浮末，斯人独好修。",
                "青春三不惑，黄卷百无忧。",
                "玉出方流润，鸾停翠竹幽。",
                "相思自成韵，不必寄西邮。"
            ]
        },
        {
            "title": "调笑令 莺莺",
            "content": [
                "春梦，神仙洞。",
                "冉冉拂墙花影动。",
                "西厢待月知谁共？",
                "更觉玉人情重。",
                "红娘深夜行云送，",
                "困亸钗横金凤。",
                "",
                "",
                ""
            ]
        },
        {
            "title": "秋兴九首其四拟李贺",
            "content": [
                "鱼鳞甃空排嫩碧，露桂梢寒挂团壁。",
                "白苹风起吹北窗，尺鲤沉没断消息。",
                "燕子将雏欲归去，沈郎病骨惊迟暮。",
                "浓愁茫茫寄何处，万里江南芳草路。"
            ]
        },
        {
            "title": "白马寺晚泊",
            "content": [
                "蒙蒙晚雨暗回塘，远树依微不辨行。",
                "人物渐稀疏磬断，绿薄丛底宿鸳鸯。"
            ]
        },
        {
            "title": "次韵东坡上元扈从三绝",
            "content": [
                "端门魏阙郁峥嵘，灯火成山辇路平。",
                "不待上林莺百啭，教坊先已进新声。"
            ]
        },
        {
            "title": "和显之长老",
            "content": [
                "禅子观因缘，寸晷无复余。",
                "讲人治经论，艾夜犹未除。",
                "冷风奏哀松，寒月挂碧虚。",
                "此意了不谕，悲哉同翳如。"
            ]
        },
        {
            "title": "中书侍郎挽词二首",
            "content": [
                "崛起商岩後，清忠士论归。",
                "法知商鞅弊，议折董宏非。",
                "迁谪生华发，骞腾上紫微。",
                "又骑箕尾去，朝野涕空挥。"
            ]
        },
        {
            "title": "和程给事赠虞道判六首",
            "content": [
                "囊中玉色已经餐，醉拂丝桐坐杏坛。",
                "应笑倦游尘滓客，鬓毛萧瑟事铅丹。"
            ]
        },
        {
            "title": "秋兴九首其六拟玉川子",
            "content": [
                "南州有病客，起卧北窗下。",
                "玉兔衔光照清夜，故人别我京洛游，",
                "不寄一行三改秋。秋色变冷客裘薄，",
                "渐觉衣袂寒飕飕。作诗欲寄君，",
                "未语先有愁。不如呼童起，",
                "危坐北窗下，一杯宽我千日忧。",
                "眼前俗事何扰扰，此夕尽向杯中休，",
                "何必怀黄金印兮爵通侯。"
            ]
        },
        {
            "title": "春日杂兴十首",
            "content": [
                "东方有美人，容华茂春粲。",
                "抱影守单栖，含睇理哀弹。",
                "声意一何切，所欢邈云汉。",
                "徒然事膏沐，孰与徂昏旦。",
                "微诚浪自持，嘉月忽复晏。",
                "巧转度虚棂，飞红触幽幔。",
                "岁岁芳草滋，夜夜明星烂。",
                "合并会有时，索居不必叹。"
            ]
        },
        {
            "title": "答朱广微",
            "content": [
                "广微才华殆天付，十岁孤山有佳句。",
                "又梦东林饮虎溪，叹息清风人不悟。",
                "自尔所见无全牛，桐柏昆仑日倾注。",
                "葱茏晓景破新花，蹭蹬老拳擒脱兔。",
                "身勤事左竟何成，巧迫化工天所怒。",
                "两鬓星星沧海头，强学禅那慰迟暮。",
                "昨夜灯花吐金粟，晓烹鲤鱼得尺素。",
                "笑我徜徉吴楚间，经卷酒卮随所遇。",
                "人生迕意十八九，月得解颜能几度。",
                "著书准易空自疲，服药求仙良亦误。",
                "北风老矣无能为，行看黄鹂语飞絮。",
                "安得从君醉百场，落笔珠玑不论数。"
            ]
        },
        {
            "title": "送裴仲谟",
            "content": [
                "君才出於德，妙高如匠石。",
                "但见广厦成，不见斧斤迹。",
                "厚为诸兄奉，自奉颇云啬。",
                "三先阳亢宗，薄俗有惭色。",
                "汝南古佳郡，月旦评一易。",
                "尔来似扬州，不办龙蜥蜴。",
                "短簿髯参军，喜怒移顷刻。",
                "正平竟获免，实我文举力。",
                "念公当乖隔，忧思如纺绩。",
                "耻为儿女仁，到此泪横臆。",
                "熙朝大烹饪，贤者不家食。",
                "朝为郡县吏，暮作台省客。",
                "矧闻诸法从，久欲荐言责。",
                "去去勿重陈，九万自此击。"
            ]
        },
        {
            "title": "马上口占二首",
            "content": [
                "向晨结束争长途，利风刮面冰在须。",
                "冈穷得水马不进，雾暗失道人相呼。",
                "悠悠旁舍见汲井，轧轧隔林闻挽车。",
                "游目骋怀自可乐，勿忆乡县增烦纡。"
            ]
        },
        {
            "title": "次韵谢李安上惠茶",
            "content": [
                "故人早岁佩飞霞，故遣长须致茗芽。",
                "寒橐遽收诸品玉，午瓯初试一团花。",
                "著书懒复追鸿渐，辨水时能效易牙。",
                "从此道山春困少，黄书剩校两三家。"
            ]
        },
        {
            "title": "送少章弟赴仁和主簿",
            "content": [
                "我宗本江南，为将门列戟。",
                "中叶徙淮海，不仕但潜德。",
                "先祖实起家，先君始缝掖。",
                "议郎为名士，余亦忝词客。",
                "风流以及汝，三通桂堂籍。",
                "汝弱不好弄，文章有风格。",
                "久从先生游，术业良未测。",
                "武林一都会，山水富南国。",
                "下有贤别驾，上有明方伯。",
                "干将入砥砺，騕褭就衔勒。",
                "勿矜孔鸾姿，不乐栖枳棘。",
                "吴中多高士，往往寄老释。",
                "辨才虽物化，参寥犹夙昔。",
                "投闲数访之，可得三友益。",
                "少来轻别离，老去重乖隔。",
                "念汝远行役，惘惘意不怿。",
                "道山虽云佳，久寓有饥色。",
                "功名已绝意，政苦婚嫁迫。",
                "终从大人议，税驾邗沟侧。",
                "追踪满两疏，父子老阡陌。"
            ]
        },
        {
            "title": "曾子固哀词",
            "content": [
                "皇受命而熙洽兮，实千祀而一时。",
                "协气郁而四塞兮，与盛德其俱升。",
                "麟凤出而帝午兮，犹氤氲而扶舆。",
                "笃生我公兮，以文章为世师。",
                "公神禹之苗裔兮，肇子爵而鄫封。",
                "逮去邑而为氏兮，季叶汨其南征。",
                "祖骞翔而绩著兮，考蜷局而文鸣。",
                "公既生而多艰兮，踵祖武而好修。",
                "既轻车又良御兮，遂大放乎厥词。",
                "发天人之奥秘兮，约六艺而成章。",
                "元气含而未泄兮，洞芒芴而窅冥。",
                "挽天河而一泻兮，物应手而华昌。",
                "揖扬马使先路兮，咸告公曰不敢。",
                "彼崔蔡之纷纷兮，孰云窥其藩翰。",
                "辰来迟而去速兮。固前修以跋疐。",
                "方盘礡而上征兮，遽相羊而补外。",
                "皇揆公之忠诚兮，即商墟而赐环。",
                "紬史谍乎东观兮，裁诰命乎西垣。",
                "典章绝而复作兮，世争睹而快先。",
                "正经纬乎终古兮，配维斗而昭然。",
                "变化诡而难常兮，虽司命其或昧。",
                "忽遭艰而去国兮，遂衔哀而即世。",
                "述作纷其具存兮，怅爽露之焉诣。",
                "信百年不斯须兮，遒电灭而焱逝。",
                "天不憖遗一老兮，固缙绅之所伤。",
                "矧不肖以薄技兮，早获进於门墙。",
                "路贯江而修阻兮，曾莫奠乎酒浆。",
                "悲填膺而茀郁兮，聊自托於斯文。"
            ]
        },
        {
            "title": "别子瞻",
            "content": [
                "人生异趣各有求，系风捕影只怀忧。",
                "我独不愿万户侯，惟愿一识苏徐州。",
                "徐州英伟非人力，世有高名擅区域。",
                "珠树三株讵可攀，玉海千寻真莫测。",
                "一昨秋风动远情，便忆鲈鱼访洞庭。",
                "芝兰不独庭中秀，松柏仍当雪後青。",
                "故人持节过乡县，教以东来偿所愿。",
                "天上麒麟昔漫闻，河东鸑鷟今才见。",
                "不将俗物碍天真，北斗已南能几人。",
                "八砖学士风标远，五马使君恩意新。",
                "黄尘冥冥日月换，中有盈虚亦何算。",
                "据龟食蛤暂相从，请结後期游汗漫。"
            ]
        },
        {
            "title": "兴国浴室院独坐时儿子湛就试未出",
            "content": [
                "满城车马没深泥，院里安闲总不知。",
                "儿辈未来钩箔坐，长春花上雨如丝。"
            ]
        },
        {
            "title": "与李端叔游智海用前韵",
            "content": [
                "点目谁能化两龙，超然想见古人风。",
                "红尘稍与僧家远，白发偏於我辈公。",
                "休计浮名千载後，且欣汤饼一杯同。",
                "何时并筑邗沟上，引水浇花半亩宫。"
            ]
        },
        {
            "title": "句",
            "content": [
                "槿篱护药才通径，竹笕通泉白遍春。"
            ]
        },
        {
            "title": "寄孙传师著作",
            "content": [
                "上林池御富春风，十里宫青错御红。",
                "应与少年修故事，误随游毂柳花中。"
            ]
        },
        {
            "title": "广陵五题其五次韵子由题光化塔",
            "content": [
                "古佛悲怜得度人，应缘来现比丘身。",
                "水流月落知何处，花发莺啼又一春。",
                "方外笑谈清似玉，梦中烦恼细如尘。",
                "老僧自说从居此，却悔平时事远巡。"
            ]
        },
        {
            "title": "宁浦书事六首",
            "content": [
                "身与枝藜为二，对月和影成三。",
                "骨肉未知消息，人生到此何堪。"
            ]
        },
        {
            "title": "驾幸太学",
            "content": [
                "原庙初更十二章，还舆诏跸幸诸庠。",
                "法天辟水遥迎仗，应月深衣不乱行。",
                "风动四夷将遣子，礼行三舍遂宾王。",
                "前知此举追虞氏，果有球音发舜堂。"
            ]
        },
        {
            "title": "海康书事十首",
            "content": [
                "合浦古珠池，一熟胎如山。",
                "试问池边蜑，云今累年闲。",
                "岂无明月珍，转徙溟渤间。",
                "何关二千石，时至自当还。"
            ]
        },
        {
            "title": "次韵子由召伯埭见别三首",
            "content": [
                "孤蓬短榜泝河流，无赖寒侵紫绮裘。",
                "召伯埭南春欲尽，为公重赋畔牢愁。"
            ]
        },
        {
            "title": "还自广陵",
            "content": [
                "天寒水鸟自相依，十百为群戏落晖；过尽行人都不起，忽闻冰响一齐飞。"
            ]
        },
        {
            "title": "和子瞻双石",
            "content": [
                "天鑱海滨石，郁若龟毛绿。",
                "信为小仇池，气象宛然足。",
                "连岩下空洞，鼎张彭亨腹。",
                "双峰照清涟，春眉镜中蹙。",
                "疑经女娲链，或入金华牧。",
                "炉熏充云气，研滴当川渎。",
                "尤物足移人，不必珠与玉。",
                "道旁初无异，汉将疑虎伏。",
                "支机亦何据，但出君平卜。",
                "奇礓入华林，倾都自追逐。",
                "我愿作陈那，令吼震山谷。",
                "一拳既在梦，二驹空所欲。",
                "大士舍宝陀，仙人遗句曲。",
                "惟诗落人间，如传置邮速。"
            ]
        },
        {
            "title": "茶",
            "content": [
                "茶实嘉木英，其香乃天育。",
                "芳不愧杜蘅，清堪掩椒菊。",
                "上客集堂葵，圆月探奁盝。",
                "玉鼎注漫流，金碾响丈竹。",
                "侵寻发美鬯，猗狔生乳粟。",
                "经时不销歇，衣袂带纷郁。",
                "幸蒙巾笥藏，苦厌龙兰续。",
                "愿君斥异类，使我全芬馥。"
            ]
        },
        {
            "title": "落日马上",
            "content": [
                "日落荒阡白雾深，紫骝嘶顾出疏林。",
                "回头己失来时路，杳杳金盘堕翠岑。"
            ]
        },
        {
            "title": "秋词二首",
            "content": [
                "云惹低空不更飞，班班红叶欲辞枝。",
                "秋光未老仍微暖，恰似梅花结子时。"
            ]
        },
        {
            "title": "林次中奉使契丹刘仲平出倅郓州同舍十有六人",
            "content": [
                "鲜车百乘使龙庭，路指全燕古北平。",
                "祖帐列仙修故事，行台诸部奏新声。",
                "留犁挠酒知胡意，尺牍移书示汉情。",
                "纳节便应归法从，中途已报制书行。",
                "",
                ""
            ]
        },
        {
            "title": "次韵答裴仲谟",
            "content": [
                "十年淮海闲居草，偶遣儿童次第成。",
                "方愧贫家矜敝帚，忽蒙邻壁借余明。",
                "文昌但愿花前老，张翰何须身後名。",
                "移病阖门参拜阻，卧听车马去来声。"
            ]
        },
        {
            "title": "次韵侍祠南郊",
            "content": [
                "风马云车下九天，郊柴初告帝心虔。",
                "天如倚盖临坛上，星若连珠绕御前。",
                "缥缈佩环参雅奏，迢嶢楼阁抱非烟。",
                "侍臣举酒欣相属，醉看参横左右肩。"
            ]
        },
        {
            "title": "田居四首",
            "content": [
                "严冬百草枯，邻曲富休暇。",
                "土井时一汲，柴车久停驾。",
                "寥寥场圃空，跕跕乌鸢下。",
                "孤榜傍横塘，喧舂起旁舍。",
                "田家重农隙，翁妪相邀迓。",
                "班坐酾酒醪，一行三四谢。",
                "陶盘奉旨蓄，竹箸羞鸡灸。",
                "饮酣争献酬，语阕或悲吒。",
                "悠悠灯火暗，剌剌风飙射。",
                "客散静柴门，星蟾耿寒夜。"
            ]
        },
        {
            "title": "次韵公辟闻角有感",
            "content": [
                "一听胡笳动越吟，声潜地底气逾深。",
                "千宫月色单于曲，万里天光魏阙心。",
                "秉烛何人犹把盏，挑灯有女正穿针。",
                "早寒时节黄昏後，更逐西风应远砧。"
            ]
        },
        {
            "title": "次韵刘逊父以宁斋诗二轴作以还之",
            "content": [
                "扬舲过遇海边州，一见名郎破百忧。",
                "荀氏诸龙俱俊伟，河东小凤最风流。",
                "明珠白璧俱投报，细草幽花人献酬。",
                "别驾旧斋何足念，文昌新府待公游。"
            ]
        },
        {
            "title": "宁浦书事六首",
            "content": [
                "鱼稻有如淮右，溪山宛类江南。",
                "自是迁臣多病，非干此地烟岚。"
            ]
        },
        {
            "title": "晚出左掖",
            "content": [
                "金爵觚棱转夕晖，翩翩宫叶堕秋衣。",
                "出门尘障如黄雾，始觉身从天上归。"
            ]
        },
        {
            "title": "次韵范纯夫戏答李方叔馈笋兼简邓慎思",
            "content": [
                "楚山冬笋斸寒空，北客长嗟食不重。",
                "秀色可怜刀切玉，清香不断鼎烹龙。",
                "论羹未愧蓴千里，入贡当随传一封。",
                "薄禄养亲甘旨少，满包时赖故人供。"
            ]
        },
        {
            "title": "自作挽词",
            "content": [
                "婴衅徙穷荒，茹哀与世辞。",
                "官来录我橐，吏来验我尸。",
                "藤束木皮棺，槁葬路傍陂。",
                "家乡在万里，妻子天一涯。",
                "孤魂不敢归，惴惴犹在兹。",
                "昔忝柱下史，通籍黄金闺。",
                "奇祸一朝作，飘零至於斯。",
                "弱孤未堪事，返骨定何时。",
                "修途缭山海，岂免从闍维。",
                "荼毒复荼毒，彼苍那得知。",
                "岁冕瘴江急，鸟兽鸣声悲。",
                "空蒙寒雨零，惨淡阴风吹。",
                "殡宫生苍藓，纸钱挂空枝。",
                "无人设薄奠，谁与饭黄缁。",
                "亦无挽歌者，空有挽歌辞。"
            ]
        },
        {
            "title": "次韵参寥三首",
            "content": [
                "且折花枝醉复醒，人间时节易峥嵘。",
                "屠龙肯自羞无用，画虎从人笑不成。"
            ]
        },
        {
            "title": "题金华山寺壁",
            "content": [
                "鸾鹤同为汗漫游，天风吹散下沧洲。",
                "金华有路通元气，水绕高寒不断流。"
            ]
        },
        {
            "title": "宿参寥房",
            "content": [
                "乡国秋行暮，房栊日已暝。",
                "惊风多犯竹，破月不藏星。",
                "钩箔檐花动，抄书烛烬零。",
                "非关相见喜，自是眼长青。"
            ]
        },
        {
            "title": "抱瓮",
            "content": [
                "搰搰抱瓮人，汒呼治其内。",
                "仲尼为所轻，子贡无以对。",
                "舍器欲还朴，为量固已隘。",
                "苟得浑沌真，宁羞事机械。"
            ]
        },
        {
            "title": "呈公辟",
            "content": [
                "东归行路叹贤哉，碧落新除宠上才。",
                "白傅林塘随画去，吴山花鸟入诗来。",
                "唱酬自有微之在，谈笑应容逸少陪。",
                "除此两翁相见外，不知三径为谁开。"
            ]
        },
        {
            "title": "无题二首",
            "content": [
                "世事如浮云，飘忽不相待。",
                "欻然化苍狗，俄顷成章盖。",
                "达观听两行，昧者乃多态。",
                "舍旃勿重陈，百年等销坏。"
            ]
        },
        {
            "title": "蔡氏哀词",
            "content": [
                "惟夫人之高谊兮，真一时之女英。",
                "既富有此好德兮，又申之以令仪。",
                "带幽蕙之缥缈兮，佩明月之陆离。",
                "人自操舍之不一兮，雅独取善以自持。",
                "何报施之或忒兮，罹祸艰於不虞。",
                "颜色炫而未暮兮，所天忽以殒俎。",
                "痛平素之偕处兮，忍此奄奄而嫠居。",
                "沥哀血以自誓兮，甘饵毒而捐躯。",
                "佩珠玉以死真兮，固众女之所嗤。",
                "曷卓越以不顾兮，弃性命其如遗。",
                "美不可强有兮，信天资之所开。",
                "要反心以内省兮，岂或售乎人知。",
                "嗟三晨之未浃兮，遂俱游而莫留。",
                "死者有知兮，羌魂魄以并游。",
                "日黄昏而不见兮，虚室窈其无人。",
                "惟哀风以归来兮，动素幔之襜襜。",
                "何平生之款密兮，遽音声之不可寻。",
                "俨遗迹以在目兮，纷百忧而攻心。",
                "岂至理不吾喻兮，如意厚而悲深。",
                "抚双榇以增恸兮，涕清血而洒襟。",
                "已矣哉，人生有死兮，",
                "自前古而既然。精魄忽其不驻兮，",
                "惟修名之可延。忍录录以寓世兮，",
                "信烈者之所羞。傥佳志之获申兮，",
                "虽奄忽其焉悼。"
            ]
        },
        {
            "title": "答阎求仁谢参寥彦温访於坟所",
            "content": [
                "老濞城西木半摧，昆仑冈下路新开。",
                "故人此地衔忧去，禅客他时问疾回。",
                "闻为树风增永感，却因水鸟证西来。",
                "已谋寒食驱羸马，细听清谈动玉哀。"
            ]
        },
        {
            "title": "德清道中还寄子瞻",
            "content": [
                "投晓理竿栧，溪行耳目醒。",
                "虫鱼各萧散，云日共晶荧。",
                "水荇重深翠，烟山叠乱青。",
                "路回逢短榜，崖断点孤翎。",
                "丛薄开罗帐，沦漪写镜屏。",
                "疏篱窥窅窕，支港泛笭箵。",
                "远漵依微见，哀猱断续听。",
                "梦长天杳杳，人远树冥冥。",
                "旅思摇风旆，归期数月蓂。",
                "何时燃蜜炬，复听合前铃。"
            ]
        },
        {
            "title": "春日杂兴十首",
            "content": [
                "艺籍燔祖龙，斯文就沦丧。",
                "帝矜黔首愚，诸巂出相望。",
                "扬马操宏纲，韩柳激颓浪。",
                "建安妙讴吟，风概亦超放。",
                "玉绳带华月，艳艳青冥上。",
                "奕世希末光，经纬得无妄。",
                "儿曹独何事，诋斥几覆酱。",
                "原心良自诬，猥欲私所尚。",
                "螳螂拒飞辙，精卫填溟涨。",
                "咄咄徒尔为，东海固无恙。",
                "鵷鸾日雕灭，黄口纷冗长。",
                "投袂睇层霄，兹怀谁与亮。"
            ]
        },
        {
            "title": "戏云龙山人二绝",
            "content": [
                "选胜只携长脤鹤，入廛还驾短辕车。",
                "时人若问虚玄事，笑答无过李老书。"
            ]
        },
        {
            "title": "寄蓴姜法鱼糟蟹",
            "content": [
                "鲜鲫经年渍醽醁，团脐紫蟹脂填腹。",
                "後春蓴茁滑於酥，先社姜芽肥胜肉。",
                "凫卵累累何足道，飣餖盘餐亦时欲。",
                "淮南风俗事瓶罂，方法相传为旨蓄。",
                "鱼鱐蜃醢荐笾豆，山蔌溪毛例蒙录。",
                "辄送行庖当击鲜，泽居备礼无麋鹿。"
            ]
        },
        {
            "title": "春日杂兴十首",
            "content": [
                "结发谢外好，僶俛希前修。",
                "缪挟江海志，耻为升斗谋。",
                "齞历难刻画，贱贫多衅尤。",
                "发轫背伊阙，解骖憩邗沟。",
                "丹铅费永晷，麴糵敺深愁。",
                "璧月鉴帘栊，珠星络梧楸。",
                "泯泯渠水驶，霏霏花雾浮。",
                "公子怅何许，抚膺徒离忧。"
            ]
        },
        {
            "title": "三老堂",
            "content": [
                "堂堂三元老，业履冠俦匹。",
                "蹇谔横秋霜，高明丽朝日。",
                "并道谒温宣，连科收甲乙。",
                "东南奠藩服，西北驰使驿。",
                "解鞅环堵安，岸帻毡裘屈。",
                "群奸慑謦咳，众废起咄吒。",
                "至今领麾地，讴吟遍蓬荜。",
                "出入虽异途，归洁固如一。",
                "晚厌方内游，把袂访闲逸。",
                "云壑庆安车，风川驶飞鹢。",
                "酬献埃壒外，珠玉在挥笔。",
                "风标傲松鹤，颜发移丹漆。",
                "遂令昊越人，藻绘资称述。",
                "邈然超世姿，彷佛得十七。",
                "辟痈礼寂灭，麟阁事萧瑟。",
                "兹焉出民愿，名实更炳蔚。",
                "琬琰琢高词，龙兰燎深室。",
                "福履既所绥，光华无终毕。"
            ]
        },
        {
            "title": "自警",
            "content": [
                "古人去後音容寂，何处茫茫寻旧迹。",
                "君看草遍北邙山，骼骴犹来丘垄积。",
                "那堪此地日黄昏，长途万里伤行客。",
                "只知恩爱动伤情，岂悟区区头已白。",
                "莫嫌天地少含弘，自是人心多褊窄。",
                "争名竞利走如狂，复被利名生怨隙。",
                "贪声恋色镇如痴，终被声色迷阡陌。",
                "休言七十古稀有，最苦如今难半百。",
                "闻道蓬宫仙子闲，红尘不染无瑕谪。",
                "日月迟迟异短明，三峰秀丽皆仙格。",
                "女萝覆石蔓黄花，芝草琅玕知几尺。",
                "桃源长占四时春，漾漾华池真水碧。",
                "乘槎拟欲扣金扃，巨浪红波依旧隔。",
                "归来芳舍与谁俦，老鹤松间三四只。",
                "唳天声动彩云飞，对我时时振长翮。",
                "骖鸾未遇且悠悠，尽日琴书还有适。",
                "纷华任使投吾前，争奈此心终匪石。",
                "拜命怀金谁谓荣，低头未免拾言责。",
                "从兹俗态两相忘，笑指青山归路僻。",
                "同人有志觅长生，运气休粮徒有益。",
                "须佑下手向无为，莫学迷徒赖针炙。"
            ]
        },
        {
            "title": "次韵马忠玉喜王定国还自滨州",
            "content": [
                "淮海相逢一解颜，纷纷岁月梦魂间。",
                "初惊渔艇迷花去，忽认星槎拂斗还。",
                "桂岭暮登猿断续，槐堂春到鸟绵蛮。",
                "石渠旧议行当复，未信佳时得自闲。"
            ]
        },
        {
            "title": "句",
            "content": [
                "泥新乌栋初巢燕，萍匝荒池已集蜻。"
            ]
        },
        {
            "title": "流杯桥",
            "content": [
                "曲水分山阴，舆梁胜溱洧。",
                "一咏见高风，驷马安足取。"
            ]
        },
        {
            "title": "秋兴九首其二拟孟郊",
            "content": [
                "晓风有暴信，暮蝉无好声。",
                "晓风与暮蝉，自与时节争。",
                "独客辞故乡，推车谒梁城。",
                "梁城道迢虎，区区役吾生。",
                "不如归旧山，藜藿安性情。"
            ]
        },
        {
            "title": "赠医者邹放",
            "content": [
                "百工皆圣作，惟医有书传。",
                "绪余起人死，妙处实通天。",
                "邹子本淮海，弱龄加讨研。",
                "岐扁逢卷中，遂知百病先。",
                "往岁游京室，公侯纷荐延。",
                "国工不敢妒，遣儿求执鞭。",
                "晚弃本州役，青衫鬓萧然。",
                "临衢开大肆，旁午送金钱。",
                "嗣子颇不凡，文场早周旋。",
                "行期拾青紫，善积神所怜。"
            ]
        },
        {
            "title": "吕与叔挽章四首",
            "content": [
                "数日音容隔，人琴遂已虚。",
                "门生应有谥，国史可无书。",
                "旧室悬蛛网，遗编走蠹鱼。",
                "定无封禅草，平日笑相如。"
            ]
        },
        {
            "title": "宁浦书事六首",
            "content": [
                "南土四时尽热，悉人日夜俱长。",
                "安得此身作石，一齐忘了家乡。"
            ]
        },
        {
            "title": "海康书事十首",
            "content": [
                "荔子无几何，黄柑遽如许。",
                "迁臣不惜日，恣意移寒暑。",
                "层巢俯云木，信美非吾土。",
                "草芳自有时，鹎鵊何关汝。"
            ]
        },
        {
            "title": "蓬莱阁",
            "content": [
                "雄檐杰槛跨峥嵘，席上风云指顾生。",
                "千里胜形归俎豆，七州和气入箫笙。",
                "人游晚岸朱楼远，鸟度晴空碧嶂横。",
                "今夜请看东越分，藩星应带少微明。"
            ]
        },
        {
            "title": "寄张文潜右史",
            "content": [
                "解手亭皋才几月，春风已复动林塘。",
                "稍迁右史公何泰，初阅除书国为狂。",
                "日出想惊儒发冢，风行应罢女争桑。",
                "东坡手种千株柳，闻说邦人比召棠。"
            ]
        },
        {
            "title": "题之禅老许以草庵见处作诗以约之",
            "content": [
                "橡叶冈头释马衔，区中奇观得穷探。",
                "岸空飞鼠声相应，江静群峰影倒涵。",
                "居士碧云裁秀句，道人哀玉扣清谈。",
                "偶成二老风流事，不是三乘宿草庵。"
            ]
        },
        {
            "title": "西城宴集元佑七年三月上已日诏赐馆阁官花酒",
            "content": [
                "宜秋门外喜参寻，豪竹哀丝发妙音。",
                "金爵日边栖壮丽，彩虹天际卧清深。",
                "已烦逸少书陈迹，更属相如赋上林。",
                "犹恨真人足官府，不如鱼鸟自飞沉。",
                "",
                ""
            ]
        },
        {
            "title": "滕达道挽词",
            "content": [
                "早岁峨冠侍冕旒，白头淹恤外诸侯。",
                "箧中尚有东封草，塞下曾无北顾忧。",
                "心系汉廷长入梦，气吞胡虏不防秋。",
                "经纶未了埋黄土，精爽还应属斗牛。"
            ]
        },
        {
            "title": "客有遗子以假山石盆池者闻陈元发有石菖蒲作",
            "content": [
                "瑟瑟风漪心为青，更窥崷崒眼增明。",
                "可怜一片江山样，只欠菖蒲十数茎。",
                "",
                ""
            ]
        },
        {
            "title": "同子瞻赋游惠山三首",
            "content": [
                "辍棹纵幽讨，篮舆入青苍。",
                "圆顶相邀迓，旃檀燎深堂。",
                "层峦淡如洗，杰阁森欲翔。",
                "林芳含雨滋，岫日隔林光。",
                "涓涓续清溜，靡靡传幽香。",
                "俯仰佳览眺，悠哉身世忘。"
            ]
        },
        {
            "title": "题阎求仁虚乐亭",
            "content": [
                "长官平昔嗜林丘，僧与开亭待胜游。",
                "修竹回环扶碧瓦，小池方折转清流。",
                "春深鶗鴃催诗句，夜静蟾蜍入酒舟。",
                "只恐政成留不得，县人空此忆韦游。"
            ]
        },
        {
            "title": "送刘承议解职归养",
            "content": [
                "征马萧萧柳外鸣，议廊归养洛阳城。",
                "登山尚记飞云处，罢吏端如弃唾轻。",
                "为米折腰知我拙，下车入里见君荣。",
                "堂前嵩少宜秋色，献寿还应旋制声。"
            ]
        },
        {
            "title": "吕与叔挽章四首",
            "content": [
                "追惟献岁发春间，和我新诗忆故山。",
                "今日始知诗是谶，魂兮应已度函关。"
            ]
        },
        {
            "title": "李端叔见寄次韵",
            "content": [
                "君文豪赡无与俦，使我吟讽忘离忧。",
                "浩如沅湘起阳侯，翻星转日吞数州。",
                "华章藻句饶风力，顷刻朱红迷畛域。",
                "一班纵复为管窥，万派终难以蠡测。",
                "区区文墨倦高情，解鞅还游恍惚庭。",
                "半槽新水六尺簟，卧视云物行空青。",
                "伊我篮舆抵京县，溽暑黄埃负初愿。",
                "君家只在御城东，弥月不能三两见。",
                "求仙未若醉中真，蚁斗蛾飞愁杀人。",
                "清都梦断理归棹，回首一树琼枝新。",
                "归来草木春风换，世事蝟毛那可算。",
                "幸谢故人频寄书，莫笑元郎自呼漫。"
            ]
        },
        {
            "title": "陈承事挽词",
            "content": [
                "明时就养寄淮壖，忽叹艅艎以柩旋。",
                "八尺衣冠成绘事，百年风谊列幽鑴。",
                "铭旌暮暗黄梅雨，乡路秋横碧玉夫。",
                "遥想葬期豪杰会，高车连轸驻新阡。"
            ]
        },
        {
            "title": "次韵参寥莘老",
            "content": [
                "迅风薄高林，万象号虎豹。",
                "纷披枳与棘，尔复鼓狂闹。",
                "我垣既已颓，我栋又以挠。",
                "岂无一木枝，横力难与较。",
                "黎明忽自罢，晴日射鱼罩。",
                "死水失狂澜，衰木回故貌。",
                "劳生真梦事，往趋如睡觉。",
                "炊黍焚黄鹑，吾其理归棹。"
            ]
        },
        {
            "title": "早春题僧舍",
            "content": [
                "东园紫梅初破蕾，北涧渌水方通流。",
                "归去一春花月梦，定应多在此中游。"
            ]
        },
        {
            "title": "南池",
            "content": [
                "泛泛池中凫，上下与水俱。",
                "不与水争力，所以全其躯，",
                "遇物贵含垢，修身戒明污。",
                "胡能若云月，浪自惊群愚。"
            ]
        },
        {
            "title": "俞公达待制挽词二首",
            "content": [
                "一麾出守著威名，凶讣西来上为惊。",
                "玉帐笑谈成昨梦，锦囊书札见平生。",
                "衣冠渐散红莲府，铠马还归细柳营。",
                "可道风流回首尽，芝兰庭下粲朝荣。"
            ]
        },
        {
            "title": "乐昌公主",
            "content": [
                "金陵往昔帝王州，乐昌主第最风流。",
                "一朝隋兵到江上，共抱凄凄去国愁。",
                "越公万骑鸣笳鼓，剑拥玉人天上去。",
                "空携破镜望红尘，千古江枫笼辇路。"
            ]
        },
        {
            "title": "寄陈季常",
            "content": [
                "一钩五十犗，始具任公钓。",
                "揭竿趣灌渎，与尔不同调。",
                "先生本西蜀，侠气见英妙。",
                "哀怜世间儿，细黠似黄鹞。",
                "侍童双擢玉，鬓发光可照。",
                "骏马锦障泥，相随穷海峤。",
                "平生携手好，十七登廊庙。",
                "小生相吏耶，徒枉尺书召。",
                "暮年更折节，学佛得心要。",
                "鬻马放阿樊，幅巾对沉燎。",
                "泠泠屋外泉，兀兀原头烧。",
                "欲知山中乐，万古同一笑。"
            ]
        },
        {
            "title": "陈用之学士挽词",
            "content": [
                "牢落公车待诏时，白头掌故更栖栖。",
                "一生勤苦成何事。只得铭旌数尺题。"
            ]
        },
        {
            "title": "春日杂兴十首",
            "content": [
                "寝瘵倦文史，驾言从遨嬉。",
                "颸风举遥漵，规日丽清漪。",
                "含桃粲朱实，杜若怀碧滋。",
                "娉娉弱絮堕，圉圉文鲂驰。",
                "明霞廓远瞩，哀禽搅离思。",
                "缛草天际合，孤云川上移。",
                "宽闲绝轮鞅，重复多路歧。",
                "信美难久伫，归欤从所治。"
            ]
        },
        {
            "title": "元日立春三绝",
            "content": [
                "发春献岁偶然同，新历观天最有功。",
                "头上两般幡胜影，一时飞入酒杯中。"
            ]
        },
        {
            "title": "宿金山",
            "content": [
                "山南山北江水流，半空金碧随云浮。",
                "我来仍值风日好，十月未寒如晚秋。",
                "山僧引客寻苍翠，历尽参差到平地。",
                "万里风来拂骨清，却忆人间如梦寐。",
                "夜深无风月入扉，相对老人如槁枝。",
                "流水与天争入海，共笑此心谁得知。",
                "下山却向中左氵右霝}望，番忆当时在屏幛。",
                "老母思儿且欲归，回首云峰已天上。"
            ]
        },
        {
            "title": "和刘仆射感旧言怀寄苏左丞左丞昔守南京仆射",
            "content": [
                "三禁提衡系扰龙，拜无烧尾有家风。",
                "班行旧号青云士，宾主今为黄合公。",
                "炯炯坐屏云母隔，珊珊行佩水苍同。",
                "自惊初到蓬莱上，便见骊珠出海宫。",
                "",
                ""
            ]
        },
        {
            "title": "和王通叟琵琶梦",
            "content": [
                "鶗鴃鸣时众芳歇，华堂梦断音容绝。",
                "风惊玉露不成圆，不夜芙蕖泣秋月。",
                "金纹捍面紫檀槽，曾抱花前送酒舠。",
                "庾郎江令费珠璧，小砑红牋挥兔毫。",
                "风流云散令人瘦，忍看麴尘昏锦绶。",
                "楚水悠悠更不西，上天破监空依旧。"
            ]
        },
        {
            "title": "送蒋颖叔帅熙河二首",
            "content": [
                "侍臣不合出都门，为有威名蕃汉尊。",
                "户部左曹回妙手，匈奴右臂落清樽。",
                "挥毫珠璧生谈笑，转盼龙鸾在梦魂。",
                "瀚海一空何足道，归来黄合坐调元。"
            ]
        },
        {
            "title": "送乔布圣",
            "content": [
                "鷃翔蓬蒿非所悲，鹏击风云非所喜。",
                "贵贱穷通尽偶然，回头总是东海水。",
                "我思田文昔相齐，朱袍照日如云霓。",
                "三千冠佩醉明月，清歌一曲倾玻璃。",
                "如今陈迹知何在，但见荒冢烟芜迷。",
                "又思原宪昔居鲁，门户东西闭环堵。",
                "杖藜对客骋高谈，自觉胸襟辈尧禹。",
                "如今寂寞已成尘，空有声名挂千古。",
                "送君去，何时回，世间如此令人哀。",
                "我徒驻足不可久，笑指白云归去来。"
            ]
        },
        {
            "title": "寄题赵侯澄碧轩",
            "content": [
                "风流公子四难井，更引清漪作小亭。",
                "润及玉阶春涨雨，光浮藻井夜涵星。",
                "卷帘几砚成图书，倚槛须鬟人钟屏。",
                "何日解衣容借榻，卧听螭口泻泠泠。"
            ]
        },
        {
            "title": "无双",
            "content": [
                "尚书有女名无双，蛾眉如画学新妆。",
                "伊家仙客最明俊，舅母唯只呼王郎。",
                "尚书往日先曾许，数载暌违今复遇。",
                "闻说襄江二十年，当时未必轻相慕。"
            ]
        },
        {
            "title": "次韵公辟即席呈太虚",
            "content": [
                "与君邻并共烟霞，乘兴时时过我家。",
                "更漏一新闻晓角，门阑数级看秋花。",
                "湖山对值全如买，风月相期不用赊。",
                "赖有醉毫吟更苦，他年分作句图夸。"
            ]
        },
        {
            "title": "还自广陵四首",
            "content": [
                "南北悠悠三十年，谢公遗埭故依然。",
                "欲论旧事无人共，卧听锺鱼古寺边。"
            ]
        },
        {
            "title": "送张和叔兼简鲁直",
            "content": [
                "汝南如一器，百千聚飞蚊。",
                "终然鼓狂闹，啾啾竟谁闻。",
                "议郎盛德後，清修继先芬。",
                "未试霹雳手，低回从此君。",
                "学官冷於水，虀盐度朝曛。",
                "间蒙相暖热，破忧发孤欣。",
                "君今又复去，冀北遂空群。",
                "岂无一樽酒，谁与通殷勤。",
                "大梁多豪英，故人满青云。",
                "为谢黄叔度，鬓毛今白纷。"
            ]
        },
        {
            "title": "赠张潜道",
            "content": [
                "张生何为者，落魄不自拘。",
                "独携三尺琴，笑别妻与孥。",
                "一来泊吾里，忽已月再虚。",
                "朝游故人馆，暮止佛子庐。",
                "虽无食羹余，所乐常晏如。",
                "我欲有所进，生闻勿烦纡。",
                "君子闲有道，不专块然居。",
                "无道只深适，呜戏亦已愚。",
                "愿生脱尘鞅，从我沧海隅。"
            ]
        },
        {
            "title": "对淮南诏狱二首",
            "content": [
                "淮海行摇落，文书亦罢休。",
                "风霜欺独宿，灯火伴冥搜。",
                "笳动末楼晓，参横粉堞秋。",
                "更拚飞镜破，应得大刀头。"
            ]
        },
        {
            "title": "观宝林塔张灯次胡瑗韵",
            "content": [
                "飞来峰上塔，然蜜奉慈观。",
                "互照三山冢，分辉七宝栏。",
                "势擎金界迥，影蘸玉奁寒。",
                "次第边烽举，高低祭烛攒。",
                "虹旌排阵堞，火伞御灵官。",
                "魏乘珠千颗，隋帆锦万端。",
                "华敷连藏海，光集匝宫坛。",
                "冏冏连青昊，荧荧逼翠峦。",
                "月卿秋抒思，星将夜濡翰。",
                "继听钧天奏，尤知属和难。"
            ]
        },
        {
            "title": "和王定国",
            "content": [
                "峥嵘岁月徂，物色莽於邑。",
                "欢言公子至，坐失百忧集。",
                "宵箔蕙烟横，寒炮玉脂泣。",
                "勉旃决南图，荷华行满隰。"
            ]
        },
        {
            "title": "寄孙莘老少监",
            "content": [
                "一出承明七换麾，君恩复许上彤墀。",
                "白衣苍狗无常态，璞玉浑金有定姿。",
                "天上图书森似旧，人间岁月浪如驰。",
                "鳌头只在蓬山畔，行赴蟠桃熟後期。"
            ]
        },
        {
            "title": "和程给事贇闍黎化去之什",
            "content": [
                "风流云散越王城，珍重闍黎愿力成。",
                "不使邓尼惊倒化，只教白傅叹先行。",
                "早因妙契窥曹洞，竟以清芬继肇生。",
                "回首中庭旌骑散，月华还可一方明。"
            ]
        },
        {
            "title": "越王",
            "content": [
                "越王念吴役，寝兴常不安。",
                "有臣曰种蠡，实与同难艰。",
                "终酬会稽耻，列国不敢干。",
                "智者见未兆，愚夫暗前观。",
                "范公拂衣去，扁舟五湖间。",
                "清辉照四海，秋月耿云端。",
                "种也竟不悟，处之若无难。",
                "属镂一朝至，身与名俱残。",
                "兔走猎狗悲，鸟尽良弓闲。",
                "自古身不退，多为世所叹。"
            ]
        },
        {
            "title": "遣朝华",
            "content": [
                "夜雾茫茫晓柝悲，玉人挥手断肠时。",
                "不须重向灯前泣，百岁终当一别离。"
            ]
        },
        {
            "title": "春日杂兴十首",
            "content": [
                "潭潭故邑井，猗猗上宫兰。",
                "不食自清渫，莫服更幽闲。",
                "志士耻弱植，卷迹甘饥寒。",
                "佳晨追良觌，触物悬悲端。",
                "川途眇回远，经岁旷音翰。",
                "岂不慕裘马，诡得非所安。",
                "蝉冕多怵迫，绳枢尟忧患。",
                "枉寻竟何补，方枘诚独难。"
            ]
        },
        {
            "title": "游仙二首",
            "content": [
                "服形百神朝，刳心万绿尽。",
                "我无退转境，何以有精进。",
                "戏为汗漫游，八极一何近。",
                "渺渺东海水，累累北邙坟。",
                "向来歌舞处，忽复成荒村。",
                "愚人如鹿耳，其死了无魂。",
                "孰知九霄间，玄圃枕昆仑。",
                "缁尘化人衣，苍萝谁与扪。"
            ]
        },
        {
            "title": "题杨康功醉道士石",
            "content": [
                "黄冠初饮何人酒，径醉颓然不知久。",
                "风吹化石楚山阿，藤蔓缠身藓封口。",
                "常随白鹤亦飞去，但有衣冠同不朽。",
                "异物终为贤俊得，野老田夫岂宜有。",
                "华阴杨公香桉吏，一见遂作忘年友。",
                "日暮西垣视草归，往往对之倾数斗。",
                "大梦之间无定论，启母望夫天所诱。",
                "谷城或与子房期，西域更为陈那吼。",
                "我疑黄冠反见玩，若此坚顽定醒否。",
                "何当一笑凌苍霞，顾谢主人聊举手。"
            ]
        },
        {
            "title": "次韵子由召伯埭见别三首",
            "content": [
                "青荧灯火照深更，逐客舟航冷似冰。",
                "到处故应山作主，随方还有月为朋。"
            ]
        },
        {
            "title": "采莲",
            "content": [
                "若耶溪边天气秋，采莲女儿溪岸头。",
                "笑隔荷花共人语，烟波渺渺荡轻舟。",
                "数声水调红娇晚，棹转舟回笑人远。",
                "肠断谁家游冶郎，尽日踟蹰临柳岸。"
            ]
        },
        {
            "title": "次韵子由召伯埭见别三首",
            "content": [
                "冠盖纷纷不我谋，掩关聊与古人游。",
                "会须匹马淮西去，云巘风溪遂所求。"
            ]
        },
        {
            "title": "春词绝句五首",
            "content": [
                "都城春富百花披，长忆人归驻马时。",
                "浅色御黄应好在，为谁还发去年枝。"
            ]
        },
        {
            "title": "戏云龙山人二绝",
            "content": [
                "芳草未应羞鹎鵊，潜鳞终是表提壼。",
                "蔡经背上痕犹在，更念麻姑指爪无。"
            ]
        },
        {
            "title": "闲燕堂联句",
            "content": [
                "黄叶山头初带雪，绿波尊酒暂回春。",
                "已闻璧月琼枝句，更看朝云暮雨人。",
                "老丑红妆翻曲妙，喜逢佳客放怀新。",
                "天明又出桃源去，仙境何时再问津。"
            ]
        },
        {
            "title": "南京妙峰亭",
            "content": [
                "王公厌承明，出守南宫钥。",
                "结构得崇岳，岿然瞰清洛。",
                "是时谪仙人，发轫自庐霍。",
                "郊原春鸟鸣，来此动豪酌。",
                "报投一何富，玉桉金刀错。",
                "新牓揭中楹，千载见远托。",
                "朅来访陈迹，物色属摇落。",
                "人烟隔凫雁，田畴带城郭。",
                "红蕖陨风漪，砂砾卷飞箨。",
                "青青陵上姿，独汝森自若。",
                "人生如博奕，得丧难前约。",
                "金鎚初控颐，已复东方作。",
                "大明升中天，龙鸾入阶阁。",
                "深惩渔夺弊，法令一刊削。",
                "斯民如解悬，喜气郁磅礡。",
                "公乎数登览，行矣翔寥廓。"
            ]
        },
        {
            "title": "流觞亭并次韵二首",
            "content": [
                "卧龙西畔北池头，水擘华堂瑟瑟流。",
                "几曲漪涟盘翠带，一峰孤秀浴苍虯。",
                "香囊近午清无汗，素扇生凉爽入秋。",
                "待唤画师来貌取，图成便是竹溪游。"
            ]
        },
        {
            "title": "句",
            "content": [
                "梦魂思汝鸟工往，事故著人羊负来。"
            ]
        },
        {
            "title": "四绝",
            "content": [
                "阴风一夜搅青冥，风定霏霏霰雪零。",
                "遥想玉真清境上，白虚光里诵黄庭。"
            ]
        },
        {
            "title": "和书天庆观贺秘监堂三首",
            "content": [
                "老仙旧地枕东城，古木参天警昼声。",
                "我亦愿为方外友，风流何必并时生。"
            ]
        },
        {
            "title": "睡足轩二首",
            "content": [
                "长年忧患百端慵，开斥僧坊颇有功。",
                "地撤蔽亏僧界净，人除荒秽玉奁空。",
                "青天并入挥毫里，白鸟时兴隐几中。",
                "最是人间佳绝处，梦残风铁响丁东。"
            ]
        },
        {
            "title": "秋兴九首其九拟白乐天",
            "content": [
                "不因霜叶辞林去，的当山翁未觉秋。",
                "北里酒钱烦屡索，南州诗债懒频酬。",
                "欲歌金缕羞红粉，拟插黄花避白头。",
                "底事登临好时节，等闲收拾许多愁。"
            ]
        },
        {
            "title": "春日杂兴十首",
            "content": [
                "昔我游京室，交通五陵间。",
                "主客各英妙，袍马相追攀。",
                "千金具饮啜，百金雇吹弹。",
                "缨弁罗广席，当头舞交竿。",
                "鲜妆耀渌酒，采缬生风澜。",
                "灯烛暗夜艾，士女纷相班。",
                "欢娱易徂歇，转眄如飞翰。",
                "亹亹负孤愿，离离衔永欢。",
                "山鸟窥茗饮，檐花笑蔬餐。",
                "弃捐勿重陈，事定须盖棺。"
            ]
        },
        {
            "title": "次韵答张文潜中见寄",
            "content": [
                "与君涉世网，所得如钩温。",
                "念昔相乖离，俯仰变寒暄。",
                "把袂安可期，寄书嘱加餐。",
                "三年汝水滨，孤怀谁与言。",
                "末路非所望，联镳金马门。",
                "校文多豫暇，玄谈到羲轩。",
                "孰云笭箵小，史书垂後昆。",
                "匪惟以旧闻，抵牾良可刊。",
                "比枉病中作，笔端淮海奔。",
                "亟驾问所苦，兀坐一室闲。",
                "晤对不知夕，归途斗星翻。",
                "平时带十围，颇复减臂环。",
                "君其专精神，微恙不足论。",
                "恺悌神所劳，此理直如弦。"
            ]
        },
        {
            "title": "次韵出省马上有怀蒋颖叔",
            "content": [
                "制诏行闻降紫泥，簪花且醉玉东西。",
                "羌人谁谓多筹策，止有黔驴技一蹄。"
            ]
        },
        {
            "title": "雷阳书事",
            "content": [
                "一笛一腰鼓，鸣声甚悲凉。",
                "借问此何为，居人朝送殇。",
                "出郭披莽苍，磨刀向猪羊。",
                "何须作佳事，鬼去百无殃。"
            ]
        },
        {
            "title": "医者",
            "content": [
                "块然一气初浑沦，散作六物相吐吞。",
                "主承客御胜复存，是为万物疾病原。",
                "寥寥空陂游冤魂，诲此法术成轩辕。",
                "金书玉册要不烦，焕如星宿不可扪。",
                "时迁圣徂遂幽昏，弊俗窃以资利源。",
                "余尝感概期明论，世无妙质孰与言。",
                "因君乞诗置屋轩，聊复援笔赋本根。"
            ]
        },
        {
            "title": "秋词二首",
            "content": [
                "无数青莎绕玉阶，夕阳红浅过墙来。",
                "西风莫道无情思，未放芙蓉取次开。"
            ]
        },
        {
            "title": "林次中奉使契丹刘仲平出倅郓州同舍十有六人",
            "content": [
                "须句别驾伟仪刑，陵谷初无见坦平。",
                "七子建安推世艺，五经中秘擅家声。",
                "南宫参掇端如梦，东观分携空复情。",
                "莫爱溪堂好风月，早来龙尾道前行。",
                "",
                ""
            ]
        },
        {
            "title": "秋兴九首其五拟李白",
            "content": [
                "芙蓉露浓红压枝，幽禽感秋花畔啼。",
                "玉人一去未回马，梁边燕子三见归。",
                "江头白苹老波底，尺书不来空相望。",
                "斜吹疏雨湿秋江，霜风暗引芙蕖香，",
                "石上菖蒲三尺长。绿头鸭儿栖萍草，",
                "采莲女郎笑花老。木兰船上动江水，",
                "不觉鸳鸯带波起。"
            ]
        },
        {
            "title": "句",
            "content": [
                "自是我翁多盛德，顿回秋色作春阴。"
            ]
        },
        {
            "title": "宁浦书事六首",
            "content": [
                "洛邑太师奄谢，龙川仆射云亡。",
                "他日岿然独在，不知谁似灵光。"
            ]
        },
        {
            "title": "奉和莘老",
            "content": [
                "童子何知幸最深，父班籍湜奉登临。",
                "挟经屡造芝兰室，挥尘常聆金玉音。",
                "黄卷香焚春晼晚，绛纱人散夜萧森。",
                "明朝只死丝纶下，回首青云万里心。"
            ]
        },
        {
            "title": "文英阁二首",
            "content": [
                "都门将酒惜分携，归路駸駸望欲迷。",
                "千里又看新燕语，一声初听子规啼。",
                "春风天上曾挥翰，迟日江边独杖藜。",
                "回首三山楼阁晚，断云流水自东去。"
            ]
        },
        {
            "title": "次韵出省马上有怀蒋颖叔",
            "content": [
                "新淬鱼肠玉似泥，将军唾手取河西。",
                "偏裨万户封龙额，部曲千金赐褭蹄。"
            ]
        },
        {
            "title": "元日立春三绝",
            "content": [
                "此度春非草草回，美人休著剪刀催。",
                "直须残腊十分尽，始共新年一并来。"
            ]
        },
        {
            "title": "睡足寮寄震鼎二弟",
            "content": [
                "与物无营但欲眼，客来从笑腹便便。",
                "秋生淮海凉如水，得句还应梦阿连。"
            ]
        },
        {
            "title": "次韵安州冕行寄传师",
            "content": [
                "投暮安州北，苍烟乱眼昏。",
                "茅茨人外路，砧杵月边村。",
                "野水飞云薄，空林噪雀繁。",
                "几人堪此乐，逢客莫轻论。"
            ]
        },
        {
            "title": "呈李公择",
            "content": [
                "青笺擘处银钩断，红袂分时五箸悬。",
                "云脚渐收风色紧，半规斜日射归船。"
            ]
        },
        {
            "title": "东平夫人挽章",
            "content": [
                "相阀风流监，王家地势雄。",
                "室中兰作佩，庭下玉成丛。",
                "啼鸟悲春槛，荒原入夜宫。",
                "遗芳得鸿笔，论次诏无穷。"
            ]
        },
        {
            "title": "元日立春三绝",
            "content": [
                "摄提东直斗杓寒，骤觉中原气象宽。",
                "天为两宫同号令，不教春岁各开端。"
            ]
        },
        {
            "title": "题务中壁",
            "content": [
                "醡头春酒响潺潺，垆下黄翁寝正安。",
                "梦入平阳旧池馆，隔花螭口吐清寒。"
            ]
        },
        {
            "title": "赠苏子瞻",
            "content": [
                "叹息苏子瞻，声名绝後先。",
                "衣冠传盛事，兄弟固多贤。",
                "感慨诗三百，流离路八千。",
                "直心羞媚灶，忠力欲回天。",
                "缧绁终非罪，江湖秪自怜。",
                "饥寒常并日，疾病更连年。",
                "明主无终弃，西州稍内迁。",
                "奏言深意苦，感涕内人传。",
                "前席须宣室，非熊起渭川。",
                "君臣悦相遇，愿上角招篇。"
            ]
        },
        {
            "title": "时宣义挽词",
            "content": [
                "奋发多难里，哀荣後夜中。",
                "妙年推正行，末路见阴功。",
                "风雨双龙合，山川吊鹤空。",
                "悬知青史上，又载一于公。"
            ]
        },
        {
            "title": "与邓慎思沐於启圣遇李端叔",
            "content": [
                "羸兵瘦马犯黄尘，自笑区区梦里身。",
                "不是对花能伏老，自绿无酒可浇春。",
                "校书天禄陪群彦，曦发阳阿遇故人。",
                "三百六旬如此少，更添香火坐逡巡。"
            ]
        },
        {
            "title": "次韵公辟会流觞亭",
            "content": [
                "偷引湖光一派飞，咏觞还却似当时。",
                "吴歌送酒随流急，越艳浮花转曲池。",
                "山庙早因前守彻，冰盘元是故工遗。",
                "年年褉饮今非昔，不到兰亭到北池。"
            ]
        },
        {
            "title": "吕与叔挽章四首",
            "content": [
                "风流云散了无余，天禄空存旧直庐。",
                "小吏独来开锁钥，案头尘满校残书。"
            ]
        },
        {
            "title": "和游金山",
            "content": [
                "江流会扬子，汹汹东南骛。",
                "海门划前开，金山屹中据。",
                "鼓锺食万指，金雘栖千柱。",
                "夜庭游月波，晓观抟香雾。",
                "天清猿鸟哀，风暗鱼龙怒。",
                "云物横古今，涛波阅晨暮。",
                "三州气色来，上下端倪露。",
                "伟哉元气间，此胜知谁聚。",
                "念昔憩精庐，登临辄忘去。",
                "汲新试团月，饭素羹魁芋。",
                "妙兴入芳藤，真境在芒屦。",
                "别来景暑换，寤寐经从处。",
                "忽蒙珠璧投，了与云峦遇。",
                "幽光炯肝肺，爽气森庭户。",
                "区中多滞念，方外饶奇趣。",
                "寄语山阿人，泠然行复御。"
            ]
        },
        {
            "title": "次韵朱李二君见寄二首",
            "content": [
                "万古流釭一鸟沉，衣冠常苦事违心。",
                "七行俱下知君旧，四者难并笑我今。",
                "梅已偷春成国色，云犹凭腊造天阴。",
                "美人绿绮烦遥赠，莫玫南金增永吟。"
            ]
        },
        {
            "title": "和工部侍郎新章",
            "content": [
                "甍栋相连收亩中，出门遥见大明宫。",
                "朝元虽共浮丘伯，煮苕还同桑苎翁。"
            ]
        },
        {
            "title": "秋兴九首其三拟韦应物",
            "content": [
                "坐投林下石，秋声出疏林。",
                "林间鸟惊栖，岂独伤客心。",
                "物亦有代谢，此理共古今。",
                "邻父缩新醅，林下邀同斟。",
                "痴儿踏吴歌，娅奼足讹音。",
                "日落相携手，凉风快虚襟。"
            ]
        },
        {
            "title": "次韵酬周开祖宣义",
            "content": [
                "并州令尹古人风，淮海相忘十载中。",
                "丽句晓披花绰约，清谈初扣玉丁东。",
                "追攀昔共猗玕子，嗜好今同桑苎翁。",
                "所惜华船轻解繂，未窥笠泽故书丛。"
            ]
        },
        {
            "title": "赠蹇法师翊之",
            "content": [
                "天都九经纬，人物如纺绩。",
                "岂无僊圣游，但未见哀识。",
                "蹇师蜀方士，鬼物充服役。",
                "朅来长安城，摩挲金铜狄。",
                "大蛇死已论，葛陂囚且释。",
                "是事何足云，聊尔恤艰厄。",
                "方从马明生，西去链金液。",
                "丹成得度世，造化为莫逆。",
                "予亦江海人，名宦偶牵迫。",
                "投劾去未能，见师三叹息。"
            ]
        },
        {
            "title": "次韵邢敦夫秋怀十首",
            "content": [
                "驱车陟高丘，郤望大梁圻。",
                "驰道入双阙，勾陈连太微。",
                "夷门壮下属，清洛相因依。",
                "美哉吾党士，皋禼良可希。"
            ]
        },
        {
            "title": "寄李端叔编修",
            "content": [
                "旗亭解手屡冬春，闻道归来自发新。",
                "马革裹尸心未艾，金龟换酒气方震。",
                "梦魂偷遶边城月，道从公穿禁路尘。",
                "知有新编号横槊，为凭东使寄淮滨。"
            ]
        },
        {
            "title": "同子瞻赋游惠山三首",
            "content": [
                "史君厌机械，所与惟散人。",
                "顾惭蒹葭陋，缪倚琼枝新。",
                "上干青磝磝，下属白磷磷。",
                "洞天不知老，金界无栖尘。",
                "缅彼人间世，乌蟾阅青旻。",
                "讵得踵三隐，山阿相与邻。"
            ]
        },
        {
            "title": "齐逸亭",
            "content": [
                "焰发郎君更不归，故亭萧瑟异当时。",
                "玉笙金管浑如梦，只有梅花三四枝。"
            ]
        },
        {
            "title": "雷阳书事",
            "content": [
                "旧传日南郡，野女出成群。",
                "此去尚应远，东门已如云。",
                "蚩氓托丝布，相就通殷懃。",
                "可怜秋胡子，不遇卓文君。"
            ]
        },
        {
            "title": "和东城红鞓带",
            "content": [
                "君不见相如容貌穷不枯，卓氏耻之分百奴。",
                "一朝奉指使筇筰，驷马赤车从万夫。",
                "仲元君平更高妙，寄食耕卜霜眉须。",
                "两川人物古不乏，数子风流今可无。",
                "参军少年饱经术，期作侍中司御壼。",
                "老披青衫更矍铄，上马不用儿孙扶。",
                "一朝忽解印缓去，耻将诗礼攘裙襦。",
                "悬知百年事已定，郤笑列仙形甚臞。",
                "东阡北陌西风入，瑞草桥边人叫呼。",
                "想见红围照白发，颓然醉卧文君垆。"
            ]
        },
        {
            "title": "处州水南庵二首",
            "content": [
                "竹柏萧森溪水南，道人为作小圆庵。",
                "市区收罢鱼豚税，来与弥陀共一龛。"
            ]
        },
        {
            "title": "游仙二首",
            "content": [
                "云车自天来，驾言游混茫。",
                "手持太一节，身佩使者章。",
                "龙处傍夭矫，马龟伏以翔。",
                "朝元紫微上，所睹浩难量。",
                "实网结万珠，参伍相焜煌。",
                "花品不知数，妙英拆玄房。",
                "宫殿随人身，处处辄清凉。",
                "危髾擢贞玉，高谢人间妆。",
                "二三古须眉，冠云带含光。",
                "遗我飞霞佩，副以明月璫。",
                "再拜敬服之，百毛发灵香。"
            ]
        },
        {
            "title": "陈用之学士挽词",
            "content": [
                "礼经三百鬓毛班，追述先儒伯仲间。",
                "谁请尚书重给札，尽抄遗稿入名山。"
            ]
        },
        {
            "title": "广陵五题其四次韵子由题摘星亭",
            "content": [
                "昆仑左右两招提，中起孤高雉堞西。",
                "不见烧香成宿雾，虚传裁锦作障泥。",
                "萤流花苑飞星乱，芜满春城绿发齐。",
                "长忆凭栏风两後，断虹明处海天低。"
            ]
        },
        {
            "title": "闻雁怀邵仲恭",
            "content": [
                "楚泽吴天去未迟，烦君且傍蒜山飞。",
                "白袍居士如相问，为说淄尘欲满衣。"
            ]
        },
        {
            "title": "和蔡天启赠文潜之什",
            "content": [
                "蔡侯饱学困千釜，濯足清江起南土。",
                "剧谈颇似燕客豪，快夺范雎如坠雨。",
                "东城桥梓未足论，柏直何为口方乳。",
                "蒋侯山中伴香火，三年不厌长蔬苦。",
                "平生瑰玮有谁同，要得张侯三日语。",
                "昼闲那自运甓忙，时清不用闻鸡舞。",
                "桓荣欢喜见车马，书册辛勤立门户。",
                "要当食肉似班超，猛虎何尝窥案俎。"
            ]
        },
        {
            "title": "送杨康功守苏",
            "content": [
                "公於万事轻，独嗜山水重。",
                "寓直西掖垣，沧洲长入梦。",
                "广陵一都会，厨酒万斯瓮。",
                "每叹阙登临，持此将焉用。",
                "比持苏台节，论郁缙绅共。",
                "翻云美泉石，汔可小嬉弄。",
                "匆匆治行李，草草别宾从。",
                "乃知仁智心，所乐异庸众。",
                "梅花发春端，百卉日兴动。",
                "公等行复反，台阁俟鸾凤。"
            ]
        },
        {
            "title": "次韵答米元章",
            "content": [
                "嗜好清无滓，周旋粲有文。",
                "挥毫春在手，岸帻海生云。",
                "花鸟空撩我，蓴驴正属君。",
                "惟应读雌蜺，差不愧王筠。"
            ]
        },
        {
            "title": "灼灼",
            "content": [
                "锦城春暖花欲飞，灼灼当庭舞柘枝。",
                "相公上客河东秀，自言那得傍人知。",
                "妾愿身为梁上燕，朝朝暮暮长相见。",
                "云收月堕海沉沉，泪满红绡寄肠断。"
            ]
        },
        {
            "title": "送刘贡父舍人二首",
            "content": [
                "虎去藜藿采，珠在其川媚。",
                "君子一诎信，实系天下事。",
                "念昔元丰间，公初谪南裔。",
                "托词吊湘水，闻者为心醉。",
                "踰年憸臣逐，国老起相继。",
                "除公守襄阳，士始有生意。",
                "兹焉归法从，乃是朝廷计。",
                "在公何足云，事业本余弃。",
                "掖垣美花木，入直春正丽。",
                "同僚看家风，立马挥九制。"
            ]
        },
        {
            "title": "寄题卢君斗斋",
            "content": [
                "侠气轩轩翰墨场，邅迥世路鬓成霜。",
                "出从车马行千里，归与琴书寄一方。",
                "鸟啭入帘春欲破，炉香侵梦日初长。",
                "扁舟会有山阳役，聊借狂夫挹酒浆。"
            ]
        },
        {
            "title": "韩枢密夫人挽词二首",
            "content": [
                "奕叶貂蝉後，宗姻乐静间。",
                "从夫登两地，看子入三山。",
                "旧像瞻榆阙，遗音想佩环。",
                "百年川阅水，不复更西还。"
            ]
        },
        {
            "title": "精思",
            "content": [
                "精思洞元化，白日升高旻。",
                "俯仰凌倒景，龙行速如神。",
                "半道过紫府，弭节聊逡巡。",
                "金床设宝几，璀璨明月珍。",
                "僊者二三子，眷然骨肉亲。",
                "饮我霞一杯，放怀暖如春。",
                "遂朝玉虚上，冠剑班列真。",
                "无端拜失仪，放斥令自新。",
                "云霄难遽返，下土多埃尘。",
                "淮南守天庖，嗟我实何人。"
            ]
        },
        {
            "title": "陈令举妙奴诗",
            "content": [
                "西湖水滑多娇嫱，妙奴十二正芬芳。",
                "肌肤皙白发脚长，含语未发先有香。",
                "溪上夜燕侍簪裳，皎如华月堕沧浪。",
                "音声入云能断肠，不许北客辞酒浆。",
                "主人蔼蔼邦之良，少年射策谒未央。",
                "俊词伟气森开张，玉杓贯斗生怒芒。",
                "天欲文采老更昌，故使敛翮窥群翔。",
                "五十仅补尚书郎，浩歌骑牛倚倡佯。",
                "东风戏雨花草狂，二溪泱泱青黛光。",
                "妙奴勿倦侑羽觞，主人正欲游醉乡。"
            ]
        },
        {
            "title": "无题二首",
            "content": [
                "君子有常度，所遭能自如。",
                "不与死生变，岂为忧患渝。",
                "西伯囚演易，马迁罪成书。",
                "性刚趣和乐，浅浅非丈夫。"
            ]
        },
        {
            "title": "崔莺莺",
            "content": [
                "崔家有女名莺莺，未识春光先有情。",
                "河桥兵乱依萧寺，红愁绿惨见张生。",
                "张生一见春情重，明月拂墙花影动。",
                "夜米红娘拥抱来，脉脉惊魂若春梦。"
            ]
        },
        {
            "title": "宁浦书事六首",
            "content": [
                "寒暑更拚三十，同归灭尽无疑。",
                "纵复玉关生入，何殊死葬蛮夷。"
            ]
        },
        {
            "title": "偶戏",
            "content": [
                "偶戏失班龙，坐谪昆仑阴。",
                "昆仑一何高，去天无数寻。",
                "嘉禾穗盈车，珠玉炯成林。",
                "天飘时一拂，清哀动人心。",
                "一面四百门，宫谯云气侵。",
                "阙然竹使符，难矣暂登临。",
                "群仙来按行，怜我久滞淫。",
                "力请始云免，反室岁已深。",
                "亲朋喜我来，感叹或沾襟。",
                "尘寰君勿悲，殊胜巢嶔崟。"
            ]
        },
        {
            "title": "句",
            "content": [
                "城晚通云雾，凉亭到芰荷。"
            ]
        },
        {
            "title": "赏酴糜醾有感",
            "content": [
                "春来百物不入眼，唯见此花堪断肠。",
                "借问断肠缘底事，罗衣曾似此花香。"
            ]
        },
        {
            "title": "荷花",
            "content": [
                "方塘收雨脚，落日半遥岑。",
                "芙蕖净娟娟，丽服抚翠衾。",
                "无言意自远，欲渡秋水深。",
                "缅怀平生人，对此讵可寻。",
                "弄芳惜晼晚，酒至谁与斟。",
                "天涯有归云，聊寄相思心。",
                "心开获清赏，芙蕖一何绮。",
                "美人艳新妆，敛袂照秋水。",
                "端如荡子事，顾自良家子。",
                "黄金选燕赵，摇落对江沚。",
                "薄暮风雨来，独立泪如洗。",
                "望君君讵知，倾宫定谁似。"
            ]
        },
        {
            "title": "次韵裴仲谟和何先辈二首",
            "content": [
                "汝南古郡寡参寻，兀兀长如鹤在阴。",
                "支枕星河棋醉後，入帘风絮报春深。",
                "青山未落诗人手，白发谁知国士心。",
                "多谢名郎传绿绮，愧无佳句比南金。"
            ]
        },
        {
            "title": "广陵五题其二次韵子由题平山堂",
            "content": [
                "栋宇高开古寺间，尽数佳处入雕栏。",
                "山浮海上青螺远，天转江南碧玉宽。",
                "雨槛幽花滋浅泪，风卮清酒涨微澜。",
                "游人若论登临美，须作淮东第一观。"
            ]
        },
        {
            "title": "广陵五题其一次韵子由题九曲池",
            "content": [
                "萧瑟通池閟茂林，岸傍无复属车音。",
                "涵春似恨隋家远，涨晓疑连蜀井深。",
                "斗草事空烟冉冉，司花人远树阴阴。",
                "劳生俛仰成陈迹，纵有遗声可用寻。"
            ]
        },
        {
            "title": "别程公辟给事",
            "content": [
                "人物风流推镇东，夕郎持节作元戎。",
                "樽前倦客刘师命，月下清砍盛小丛。",
                "裘弊黑貂霜正急，书传黄犬岁将穷。",
                "买舟江上辞公去，回首蓬莱梦寐中。"
            ]
        },
        {
            "title": "和程给事赠虞道判六首",
            "content": [
                "刀圭云母具晨餐，门对三层步斗坛。",
                "夜考鹤经分七九，晓占岁气辨左黄右令}丹。"
            ]
        },
        {
            "title": "和书天庆观贺秘监堂三首",
            "content": [
                "衣屦萧条气久清，豪家门馆未尝行。",
                "朱甍碧瓦何从得，疑有阴兵夜助成。"
            ]
        },
        {
            "title": "烟中怨",
            "content": [
                "监湖楼阁与云齐，楼上女儿名阿溪。",
                "十五能为绮丽句，平生未解出幽闺。",
                "谢郎巧思诗裁剪，能使佳人动幽怨。",
                "琼枝璧月结芳期，斗帐双双成眷恋。"
            ]
        },
        {
            "title": "次韵东坡上元扈从三绝",
            "content": [
                "赭黄繖底望龙章，不断惟闻蜡炬香。",
                "一片韶音归复道，重瞳左右列英皇。"
            ]
        },
        {
            "title": "白鹤观",
            "content": [
                "复殿重楼堕杳冥，故基乔木尚峥嵘。",
                "银河不改三千尺，铁马曾经十万兵。",
                "华表故应终化鹤，谪仙未解独骑鲸。",
                "井泉一一儿童旧，白发衰颜只自惊。"
            ]
        },
        {
            "title": "和黄法曹忆建溪梅花",
            "content": [
                "海陵参军不枯槁，醉忆梅花悉绝倒。",
                "为怜一树傍寒溪，花水多情自相恼。",
                "清泪班班知有恨，恨春相逢苦不早。",
                "甘心结子待君来，洗雨梳风为谁好。",
                "谁云广平心似铁，不惜珠玑与挥扫。",
                "月没参横画角哀，暗香销尽令人老。",
                "天分四时不相贷，孤芳转盼同衰草。",
                "要须健步远移归，乱插繁华向晴昊。"
            ]
        },
        {
            "title": "次韵子由题斗野亭",
            "content": [
                "满市花风起，平堤漕水流。",
                "不堪春解手，更为晚停舟。",
                "古埭天连雁，荒祠木蔽牛。",
                "杖藜聊复尔，转盼夕烟浮。"
            ]
        },
        {
            "title": "喜雨得城字",
            "content": [
                "阴阳有常职，代御不可并。",
                "一气或错缪，愆伏相寇兵。",
                "惟时四月交，南国厌久晴。",
                "风师挟帝令，呼号肆徂征。",
                "云师畏推逐，蓄意不敢争。",
                "雨师旷厥官，所苟朝夕生。",
                "黄尘暗如雾，掩彼日月明。",
                "帝眷一昔回，旱议沮莫行。",
                "番然需膏泽，夜半来雨声。",
                "黎明纵遐眺，沟浍各已盈。",
                "青秧散广亩，白水涵孤城。",
                "耕夫欣有托，水鸟飞且鸣。",
                "乃知化工妙，悠然信难名。",
                "行矣耘我穑，岁终伫坻京。"
            ]
        },
        {
            "title": "游龙瑞官次程公韵",
            "content": [
                "灵祠真馆閟山隈，形势相高对越台。",
                "莓径翠依屏上转，藕花红绕监中开。",
                "鹤衔宝箭排烟去，龙护金书带雨来。",
                "夹道万星攒骑火，满城争看使君回。"
            ]
        },
        {
            "title": "醉眠亭",
            "content": [
                "醉来丰瘁同，眠去身世失。",
                "二乐擅一亭，夫子信超逸。",
                "杯行徂老春，肱枕颓升日。",
                "壮志未及伸，幽愿良自毕。"
            ]
        },
        {
            "title": "游监湖",
            "content": [
                "画舫珠帘出缭墙，天风吹到芰荷乡。",
                "水光入座杯盘莹，花气侵人笑语香。",
                "翡翠侧身窥渌酒，蜻蜓偷眼避红妆。",
                "蒲萄力缓单衣怯，始信湖中五月凉。"
            ]
        },
        {
            "title": "次韵裴秀才上太守向公二首",
            "content": [
                "上客新从颍尾归，使君高会列南威。",
                "风将沉燎萦歌扇，雪带梅香上舞衣。",
                "翻样云团分御帑，如椽蜜炬出宫闱。",
                "食前方丈罗珍怪，却讶犀燃牛渚矶。"
            ]
        },
        {
            "title": "行香子",
            "content": [
                "树绕村庄，",
                "水满陂塘。",
                "倚东风、豪兴徜徉。",
                "小园几许，",
                "收尽春光。",
                "有桃花红，李花白，",
                "菜花黄。",
                "远远围墙，",
                "隐隐茅堂。",
                "飏青旗、流水桥旁。",
                "偶然乘兴，",
                "步过东冈。",
                "正莺儿啼，",
                "燕儿舞，蝶儿忙。",
                "",
                "",
                ""
            ]
        },
        {
            "title": "答曾存之",
            "content": [
                "环堵萧然汝水隈，孤怀炯炯向谁开。",
                "青春不觉书边过，白发无端镜上来。",
                "祭灶请邻聊复尔，卖刀买犊岂难哉。",
                "故人休说封侯事，归钓江天有旧台。"
            ]
        },
        {
            "title": "田居四首",
            "content": [
                "鸡号四邻起，结束赴中原。",
                "戒妇预为黍，呼儿随掩门。",
                "犁锄带晨景，道路更笑喧。",
                "宿潦濯芒屦，野芳簪髻根。",
                "霁色披窅霭，春空正鲜繁。",
                "辛夷茂横阜，锦雉娇空园。",
                "少壮已云趋，伶俜尚鸱蹲。",
                "蟹黄经雨润，野马从风奔。",
                "村落次第集，隔塍致寒暄。",
                "眷言月占好，努力竞晨昏。"
            ]
        },
        {
            "title": "口号",
            "content": [
                "平原居士今无影，鹦鹂空洲谁举杯。",
                "犹有渔阳掺檛鼓，为君醉後作轻雷。"
            ]
        },
        {
            "title": "又别牛司理",
            "content": [
                "半年淹恤越溪滨，好爱如君只数人。",
                "解手莫令书信断，故园桑梓幸相邻。"
            ]
        },
        {
            "title": "次韵邢敦夫秋怀十首",
            "content": [
                "憬彼高句云，来修裔夷职。",
                "天都富如海，劳汝送涓滴。",
                "舳舻尾相衔，远近困供亿。",
                "止沸当绝薪，扬汤百无益。"
            ]
        },
        {
            "title": "中秋口号",
            "content": [
                "云山檐楯接低空，公宴初开气郁葱。",
                "照海旌幢秋色里，激天鼓吹月明中。",
                "香槽旋滴珠千颗，歌扇惊围玉一丛。",
                "二十四桥人望处，台星正在广寒宫。"
            ]
        },
        {
            "title": "大行太皇太后挽词二首",
            "content": [
                "东朝制诏九年称，烈武功高後世兴。",
                "坐举不周天柱正，亲扶阳谷日车升。",
                "班行尚想延和殿，羽卫俄趋永厚陵。",
                "洛水嵩峰霄汉外，百官西望涕难胜。"
            ]
        },
        {
            "title": "处州水南庵二首",
            "content": [
                "此身分付一蒲团，静对萧萧玉数竿。",
                "偶为老僧煎茗粥，自携修绠汲清宽。"
            ]
        },
        {
            "title": "海康书事十首",
            "content": [
                "海康腊己酉，不论冬孟仲。",
                "杀牛檛祭鼓，城郭为沸动。",
                "虽非尧历颁，自我先人用。",
                "大笑荆楚人，嘉平猎云梦。"
            ]
        },
        {
            "title": "春词绝句五首",
            "content": [
                "风驱白雨洗园林，蔽地飞花一寸深。",
                "狂紫浪红俱已矣，老春虽在亦何心。"
            ]
        },
        {
            "title": "王昭君",
            "content": [
                "汉宫选女适单于，明妃敛袂登毡车。",
                "玉容寂寞花无主，顾影低回泣路隅。",
                "行行渐入阴山路，目送征鸿入云去。",
                "独抱琵琶恨更深，汉宫不见空回顾。"
            ]
        },
        {
            "title": "次韵邢敦夫秋怀十首",
            "content": [
                "蝮蛇初螫手，壮士断其腕。",
                "岂不悲毁伤，所恤在躯干。",
                "西羌沙卤地，置戍或烦汉。",
                "鸡肋不足云，阿瞒妙思算。"
            ]
        },
        {
            "title": "圆通院白衣阁",
            "content": [
                "无边刹境一毫端，同住澄清觉海间。",
                "还似此花并此叶，坏空成往未曾闲。"
            ]
        },
        {
            "title": "悼王子开五首",
            "content": [
                "已矣知无憾，贤愚共此途。",
                "白驹驰白日，黄发掩黄垆。",
                "和氏终归赵，干将不葬吴。",
                "拏痾如可强，犹拟尊生刍。"
            ]
        },
        {
            "title": "次韵朱李二君见寄二首",
            "content": [
                "东阡北陌坐淹时，偶为高风振羽仪。",
                "十丈莲花开处远，三年楮叶刻成迟。",
                "鬓毛但速安仁老，钱粟难输曼倩饥。",
                "尚赖故人遥省忆，发挥春色有新诗。"
            ]
        },
        {
            "title": "奉别牛司理",
            "content": [
                "堂堂先德擅才名，词赋高凌墨客卿。",
                "之子妙龄初筮仕，好修文史继家声。"
            ]
        },
        {
            "title": "送孙诚之尉北海",
            "content": [
                "吾乡如覆孟，地据提楚脊。",
                "环以万顷湖，粘天四无壁。",
                "蜿蜓戏神珠，正昼飞霹雳。",
                "草木无异姿，灵气殊郁积。",
                "所以生群材，名抱刑山璧。",
                "小为百夫防，大为万人敌。",
                "夫子少迈伦，喑呜阻金石。",
                "奏赋明光宫，玉座瞻咫尺。",
                "翻身堕云霄，十载迫穷厄。",
                "焚舟更一战，得尉沧海北。",
                "五月乘画船，箫鼓事远适。",
                "天横齐山青，雨带楚水黑。",
                "勿云晚方仕，四十乃古昔。",
                "勿云名位卑，九万自此击。",
                "幽求尉朝邑，鬓发森己白。",
                "元振尉通泉，律令非所即。",
                "一朝会风云，顾眄立四极。",
                "行矣壮旧图，勉。"
            ]
        },
        {
            "title": "题法海平闍黎",
            "content": [
                "寒食山州百色喧，春风花雨暗川原。",
                "因循移病依香火，写得弥陀七万言。"
            ]
        },
        {
            "title": "春日杂兴十首",
            "content": [
                "吴会虽褊小，海滨富奇峰。",
                "天鸡一号叫，剑戟明遥空。",
                "溪谷相径复，深林杳攒丛。",
                "猿吟虎豹啼，云气迷西东。",
                "中有遯世士，超然閟孤踪。",
                "被兰服明月，起坐松声中。",
                "夜锻吸沆瀣，朝琴庇青葱。",
                "骑星友元气，巢许安可同。",
                "俛眄区中人，飞埃集毛锋。",
                "问津或不缪，从子游鸿蒙。"
            ]
        },
        {
            "title": "陈用之学士挽词",
            "content": [
                "迢嶢芸阁上参天，直舍相依欲二年。",
                "愿写此情砍挽者，泪沾亮素不成篇。"
            ]
        },
        {
            "title": "次韵米元章斋居即事",
            "content": [
                "庭木只株茂，盆池一掬悭。",
                "支颐鱼出乐，入眦鸟知还。",
                "老境行将及，仙书读未闲。",
                "因君歌凤过，通昔梦归山。"
            ]
        },
        {
            "title": "病犬",
            "content": [
                "犬以守御用，老惫将何为。",
                "踉跄劣於行，累然抱渴饥。",
                "主人恩义易，勿为升斗资。",
                "黾勉不肯去，犹若恋藩篱。",
                "屠脍意得逞，烹庖在须斯。",
                "糟糖固非意，豚矢同一时。",
                "念昔初得宠，青缰缠球丝。",
                "饲养候饥饱，动止常相随。",
                "胡云不终始，委逐在衰迟。",
                "犬死不足道，固为主人悲。"
            ]
        },
        {
            "title": "送蔡子骧用蔡子骏韵",
            "content": [
                "越绝山川远相属，万壑千岩抱青绿。",
                "卧龙一峰称是奇，遶趾清漪如带束。",
                "镜水春生鶂尾衔，稽山日暮猿声续。",
                "三休上与蓬莱接，登眺使人遗宠辱。",
                "我昔东游观禹穴，痛饮狂歌得所欲。",
                "上天何曾有官府，鸾凤日日遭鞭扑。",
                "僧坊画壁阅几遍，神妙难忘独金粟。",
                "华胥梦断已十年，又见春风煮饧粥。",
                "苎罗若耶固依旧，可怜云月谁追逐。",
                "故人淡泊出天性，鹪鹩巢林一枝足。",
                "不肯弦歌甘筦库，还同市门隐梅福。",
                "惟应用下小丛歌，尚有哀音传旧俗。"
            ]
        },
        {
            "title": "客有传朝议欲以子瞻使高丽大臣有惜其去者白",
            "content": [
                "学士风流异域传，几航云海使南天，",
                "不因名动五千里，岂见文高二百年。",
                "贡外别题求妙札，锦中翻样织新篇。",
                "淹留却恨鸳行旧，不得飞觞驻跸前。",
                "",
                ""
            ]
        },
        {
            "title": "谒禹庙",
            "content": [
                "阴阴古殿注修廊，海伯川露俨在傍。",
                "一代衣冠埋石窆，千年风雨锁梅梁。",
                "碧云暮合稽山暗，红芰秋开监水香。",
                "令我免鱼繇帝力，恨无歌舞奠椒浆。"
            ]
        },
        {
            "title": "中书侍郎挽词二首",
            "content": [
                "守道无夷险，如公实寡仇。",
                "望从乌府重，官到凤池休。",
                "二品追褒峻，千金赙恤优。",
                "缙绅终有恨，王骏不封侯。"
            ]
        },
        {
            "title": "题赵团练画江干晚景四绝",
            "content": [
                "晓浦烟笼树，春江水拍空。",
                "烦君添小艇，画我作渔翁。"
            ]
        },
        {
            "title": "清夜",
            "content": [
                "子夜天无云，稀星耿顽碧。",
                "茫茫行役者，对此焉不息。",
                "胡为蜗角端，相与竞寻尺。",
                "劝君归去来，飞空鸟无迹。"
            ]
        },
        {
            "title": "悼王子开五首",
            "content": [
                "南浦维舟访，东堂抵榻眠。",
                "後期犹指日，轻别遂终天。",
                "墨妙今初贵，诗名久己传。",
                "清风如未坠，诸子更翩翩。"
            ]
        },
        {
            "title": "句",
            "content": [
                "雨砌坠危芳，风檐纳飞凉。"
            ]
        },
        {
            "title": "观辱户部钱尚书和诗饷禄米再成二章上谢",
            "content": [
                "梦里光阴挽不回，掩关独坐万缘灰。",
                "偶因问讯维摩病，香积天中施饭来。"
            ]
        },
        {
            "title": "睡起",
            "content": [
                "睡起东轩下，悠悠春绪长。",
                "爬搔失幽啭，款欠堕危芳。",
                "蛛网留晴絮，蜂房受晚香。",
                "欲寻初断梦，云雾已冥茫。"
            ]
        },
        {
            "title": "赠刘使君景文",
            "content": [
                "落落衣冠八尺雄，鱼符新赐大河东。",
                "穰苴兵法申司马，曹植诗原出国风。",
                "拈笔古心生篆刻，引觞夹气上云空。",
                "石渠病客君应笑，手校黄书两鬓蓬。"
            ]
        },
        {
            "title": "留别平闍黎",
            "content": [
                "缘尽山城且不归，此生相见了无期。",
                "保持异日莲花上，重说如今结社时。"
            ]
        },
        {
            "title": "孙莘老挽词四首",
            "content": [
                "青春芸阁妙文词，进读金华鬓若丝。",
                "转守七州多异政，奉常处处有房祠。"
            ]
        },
        {
            "title": "海康书事十首",
            "content": [
                "白发坐钩党，南迁海濒州。",
                "灌园以餬口，身自杂苍头。",
                "篱落秋暑中，碧花蔓牵牛。",
                "谁知把锄人，旧日东陵侯。"
            ]
        },
        {
            "title": "题赵团练画江干晚景四绝",
            "content": [
                "公子歌锺里，何从识渺茫。",
                "惟应斗帐梦，曾到水云乡。"
            ]
        },
        {
            "title": "盼盼",
            "content": [
                "百尺楼高燕子飞，楼上美人颦翠眉。",
                "将军一去音容远，只有年年旧燕归。",
                "春风昨夜来深院，春色依然人不见。",
                "只余明月照孤眠，回望旧恩空恋恋。"
            ]
        },
        {
            "title": "霅上感怀",
            "content": [
                "七年三过白苹洲，长与诸豪载酒游。",
                "旧事欲寻无处问，雨荷风蓼不胜秋。"
            ]
        },
        {
            "title": "寄题傅钦之草堂",
            "content": [
                "河阳有洑流，经营太行根。",
                "盛德不终晦，发为清济源。",
                "斯堂济源上，太行正当门。",
                "仰视浮云作，俯窥流水奔。",
                "修竹带藩篱，百禽鸣朝暾。",
                "相望有盘谷，李愿故居存。",
                "主人国之老，实惟商岩孙。",
                "班行昔供奉，亟进逆耳言。",
                "天子色为动，群公声亦吞。",
                "萧条冰霜际，不改白玉温。",
                "出处士所重，其微难具论。",
                "公勿思草堂，朝廷待公尊。"
            ]
        },
        {
            "title": "四绝",
            "content": [
                "本是匡山种杏人，出山来事碧虚君。",
                "上清欲问因何事，请看先山十丈文。"
            ]
        },
        {
            "title": "海康书事十首",
            "content": [
                "一雨复一阳，苍茫飓风发。",
                "怒号兼昼夜，山海为颠蹶。",
                "云何大块噫，乃尔不可遏。",
                "黎明众窍虚，白日丽空阔。"
            ]
        },
        {
            "title": "再遣朝华",
            "content": [
                "玉人前去却重来，此度分携更不回。",
                "肠断龟山离别处，夕阳孤塔自崔嵬。"
            ]
        },
        {
            "title": "次韵黄冕仲寄题顺兴步云阁",
            "content": [
                "故山无期大刀头，黄尘溽暑未罢休。",
                "步云之篇忽我投，便见冰玉悬清秋。",
                "顺兴山川甲闽瓯，无风万壑松飕飕。",
                "步云之人人品优，御风御寇真其俦。",
                "仙人乘槎凌斗牛，回环十见天星周。",
                "猿鹤忽惊空蕙帐，周家正要磻溪望。"
            ]
        },
        {
            "title": "反初",
            "content": [
                "昔年淮海未，邂逅安期生。",
                "记我有灵骨，法当游太清。",
                "区中缘未断，方外道难成。",
                "一落世间网，五十换嘉平。",
                "夜参半不寝，披衣涕纵横。",
                "誓当反初服，仍先谢诸彭。",
                "曦发阳之阿，餔餟太和精。",
                "心将虚无合，身与元气并。",
                "陟降三境中，高真相送迎。",
                "琅函纪前绩，金薄鍚嘉名。",
                "耿光洞寥廓，不借日月明。",
                "故栖黄埃裹，绝想空复情。"
            ]
        },
        {
            "title": "和黄冕仲寄题延平泠风阁",
            "content": [
                "泠风三伏是清秋，虽有炎蒸不汝留。",
                "满地溪山归藻井，有时丝管下沧洲。",
                "快哉便得逍遥趣，偶尔还成汗漫游。",
                "谁为发挥无妙手，赋凌楚玉有家丘。"
            ]
        },
        {
            "title": "会蓬莱阁",
            "content": [
                "冠裳艺座洒清凡，轩外时闻韵箨龙。",
                "人面春生红玉液，银盘烟覆紫驼峰。",
                "天涵秋色山山共，树搅乡思叶叶重。",
                "便欲买船江北去，为怀明德更从容。"
            ]
        },
        {
            "title": "永寿县君挽词二首",
            "content": [
                "明世辞隆养，哀荣道路传。",
                "赙丧从上宰，歌挽出群仙。",
                "素幔伤秋泛，青缸惨夜船。",
                "玉峰归葬处，木拱雁连天。"
            ]
        },
        {
            "title": "和程给事赠虞道判六首",
            "content": [
                "人枣交梨近可餐，不须地肺及天坛。",
                "龟藏坎海毛皆绿，凤宿离宫色自丹。"
            ]
        },
        {
            "title": "崔徽",
            "content": [
                "蒲中有女号崔徽，轻似南山翡翠儿。",
                "使君当日最宠爱，坐中对客常拥持。",
                "一见裴郎心似醉，夜解罗衣与门吏。",
                "西门寺里乐未央，乐府至今歌翡翠。"
            ]
        },
        {
            "title": "送李端叔从辟中山",
            "content": [
                "人畏朔风声，我闻独宽怀。",
                "岂不知凛冽，为自中山来。",
                "端叔天下士，淹留蹇无成。",
                "去从中山辟，良亦慰平生。",
                "与君英妙时，侠气上参天。",
                "孰云行半百，身世各茫然。",
                "当时儿戏念，今日已灰死。",
                "著书如结氂，聊以忘忧耳。",
                "駸駸岁乃尽，淮海归无期。",
                "功名良独难，虽成定奚为。",
                "念君远行役，中夜忧反侧。",
                "揽衣起成章，赠以当马策。"
            ]
        },
        {
            "title": "陈用之学士挽词",
            "content": [
                "云台观者候昏明，奎壁躔中失二星。",
                "上界真人重离别，阴风一夜搅青冥。"
            ]
        },
        {
            "title": "次韵传道自适兼呈都司芸叟学士",
            "content": [
                "楚国陈夫子，周南颇滞留。",
                "弊袍披槁叶，瘦马兀扁舟。",
                "药饵过三伏，文书散百忧。",
                "何人共禅悦，居士有浮休。"
            ]
        },
        {
            "title": "次韵子瞻赠金山宝觉大师",
            "content": [
                "云峰一变隔炎凉，犹喜重来饭积香。",
                "宿鸟水干迎晓闹，乱帆天际受风忙。",
                "青鞋踏雨寻幽径，朱火笼纱语上方。",
                "珍重故人敦妙契，自怜身世两微茫。"
            ]
        },
        {
            "title": "病中",
            "content": [
                "疏帘薄幔对青灯，鸜鹆喧喧自转更。",
                "风雨渺漫人卧病，地炉汤鼎更悲鸣。"
            ]
        },
        {
            "title": "石鱼",
            "content": [
                "佛宫琢琳琅，悬鱼警群聪。",
                "缓扣集方袍，急拊趋百工。",
                "虽无笋虚器，自协徵与宫。",
                "犁然当人心，邈有炎氏风。",
                "山泉自疏数，佩玉相玲珑。",
                "朝昏间锺鼓，清响传无穷。",
                "惟有宝陀山，於音获圆通。",
                "一闻如得解，石巩亦投弓。"
            ]
        },
        {
            "title": "送罗正之两浙提刑",
            "content": [
                "岂为鲈鱼忆故丘，东南昏垫赖良谋。",
                "一封暮别云间阁，三组秋归海上州。",
                "子政暂为都水使，千秋终作富民侯。",
                "赠君一语君应笑，竞注江河本不流。"
            ]
        },
        {
            "title": "秋兴九首其一拟韩退之",
            "content": [
                "逍遥北窗下，百事远客虑。",
                "无端叶间蝉，催促时节去，",
                "愁起如乱丝，萦缠不如绪。",
                "日月岂得已，还复役朝暮。",
                "人生均有得，悲叹我不误。",
                "春愁自天时，感愤亦真趣。"
            ]
        },
        {
            "title": "拟题织锦图",
            "content": [
                "悲风鸣叶秋宵冷，寒丝萦手泪残妆。",
                "微烛窥人悉断肠，机翻云锦妙成章。"
            ]
        },
        {
            "title": "酬曾逢原参寥上人见寄山阳作",
            "content": [
                "倦客当老秋，於忽少佳意。",
                "孰云尘滓地，刘阮肯俱至。",
                "一披清骨毛，再见失身世。",
                "有如执盛热，傃月濯凉吹。",
                "又如观巨梓，却觇萧苇细。",
                "十辰同遨游，不觉日车逝。",
                "嗟予逃空虚，终日面林翳。",
                "闻人足音喜，况乃道所契。",
                "方念衣袖分，明月忽我畀。",
                "眷言何以酬，白发同所诣。"
            ]
        },
        {
            "title": "还自广陵四首",
            "content": [
                "薄茶便当乌程酒，短艇聊充下泽车。",
                "坟墓去家无百里，往来仍不废观书。"
            ]
        },
        {
            "title": "次韵罗正之惠绵扇",
            "content": [
                "吴扇新翻制素绵，名郎持赠意俱圆。",
                "有人充户修明月，无女乘鸾向紫烟。",
                "供奉宜升清暑殿，动摇合作御风仙。",
                "谁知挥却青蝇辈，功在春蚕一觉眠。"
            ]
        },
        {
            "title": "送佛印",
            "content": [
                "抱包初舍蔚头蓝，江月松风处处参。",
                "他日惠林为上首，几年弥勒作同龛。",
                "真珠撒帐开新座，飞鸟衔花绕旧庵。",
                "云散虎溪莲社友，独依香火思何堪。"
            ]
        },
        {
            "title": "牵牛花",
            "content": [
                "银汉初移漏欲残，步虚人倚玉阑干。",
                "仙衣染得天边碧，乞与人间向晓看。"
            ]
        },
        {
            "title": "正仲左丞生日",
            "content": [
                "元气锺英伟，东皇赋炳灵。",
                "蓂敷十一叶，椿茂八千龄。",
                "汗血来西极，抟风出北溟。",
                "之无分襁褓，诗礼学趋庭。",
                "妙质珠遗海，高材刃发硎。",
                "亟更芸阁秘，屡直琐闱青。",
                "史笔开凡例，纶言正纬经。",
                "文昌频曳履，京兆屡空囹。",
                "遂总台纲纪，常参国典刑。",
                "两宫隆眷遇，诸夏耸瞻听。",
                "武略驱雷电，文锋粲斗星。",
                "乞闲辞亢满，分逸下青冥。",
                "骑引双朱服，腰横万宝钉。",
                "明峰春矗矗，汝水暮泠泠。",
                "散策花间径，挥犀水上亭。",
                "壼觞延墨客，灯烛按歌伶。",
                "周衮归公旦，商岩梦武丁。",
                "久闻虚揆席，伫见返皇扃。",
                "别数汾阳考，重镌宋父铭。",
                "巍然庙堂上，永作世仪形。"
            ]
        },
        {
            "title": "和书天庆观贺秘监堂三首",
            "content": [
                "史君平昔慕玄清，一到祠堂意一新。",
                "户外黄冠应指点，公应便是谪仙人。"
            ]
        },
        {
            "title": "次韵参寥见别",
            "content": [
                "炉香冉冉纡寒穗，篝火荧荧擢夜芒。",
                "预想江天回首处，雪风横急雁声长。"
            ]
        },
        {
            "title": "次韵何子温",
            "content": [
                "一星就起海隅傍，县弩前驱过射阳。",
                "行见斯民无重困，坐令吾道有余光。",
                "簿书不碍诗人笔，猿鸟常窥使者章。",
                "谈笑自然群吏肃，何须酒後次公狂。"
            ]
        },
        {
            "title": "再赋流觞亭",
            "content": [
                "仙山游观甲寰瀛，不比人间自雨亭。",
                "歌断瑶池云杳杳，酒行金谷水泠泠。",
                "珠帘卷雨惊秋近，罗袜凌波笑客醒。",
                "月下佩环声更好，应容挥尘伴公听。"
            ]
        },
        {
            "title": "鲜于子骏使君生日",
            "content": [
                "惟昔高堂梦，熊罴兆吉占。",
                "气锺西蜀秀，时应仲秋严。",
                "江汉挥犀尾，风云下笔尖。",
                "微辞追屈宋，精义到黄炎。",
                "操履森寒柏，名声耿夜蟾。",
                "击强鵰鹗健，治剧鷿鹈銛。",
                "使者旌旄易，将军印缓添。",
                "鸳鸿随步武，虎豹入韬钤。",
                "锦覆郎官被，彤垂太守襜。",
                "两行分蜜炬，十里上珠帘。",
                "礼士常悬榻，诛奸或奋髯。",
                "雨堂昏绛帐，风帙乱牙签。",
                "银汉星初换，金茎露已沾。",
                "欢声连北固，寿邑宣东渐。",
                "丽句充文几，奇香牣玉奁。",
                "簪绅五福具，樽俎四难兼。",
                "贱子真殊幸，清标获屡觇。",
                "误蒙雕朽木，猥辱画无盐。",
                "嘉运方熙洽，英才岂滞淹。",
                "伫公归法从，行道慰民瞻。"
            ]
        },
        {
            "title": "同子瞻端午日游诸寺赋得深字",
            "content": [
                "太史抱孤韵，畅怀在登临。",
                "别乘载邹枚，佳辰事幽寻。",
                "参差水石瘦，窅窕房栊深。",
                "清磬发疏箔，妙香横素襟。",
                "复登窣堵波，环回瞩嶔崟。",
                "双溪贯城郭，暝色带孤禽。",
                "凉飙动爽籁，薄雨生微阴。",
                "尘想澹清涟，牢愁洗芳斟。",
                "挥箑订往古，援毫示来今。",
                "愧无刻烛敏，续此金玉音。"
            ]
        },
        {
            "title": "春日寓直有怀参寥",
            "content": [
                "觚棱金篾自迢嶢，藏室春深更寂寥。",
                "扪虱幽花欹露叶，岸巾高柳转风条。",
                "文书几上须髯变，鞍马尘中岁月销。",
                "何日一筇江海上，与君徐步看生潮。"
            ]
        },
        {
            "title": "和程给事赠虞道判六首",
            "content": [
                "汉武游心缥缈间，文成五利尽登坛。",
                "何如屈曲韩夫子，不羡神君白玉丹。"
            ]
        },
        {
            "title": "清溪逢故人",
            "content": [
                "共约来春会，牙樯发画船。",
                "和风杨柳岸，微雨杏花天。",
                "故国应携手，前途共箸鞭。",
                "吴儿看环佩，珠树秀婵娟。"
            ]
        },
        {
            "title": "夜坐怀莘老司谏",
            "content": [
                "六合寥寥信茫昧，中有日月无根柢。",
                "古往今来漫不休，青发素颜从此逝。",
                "嗟予自少多邅回，气血未衰心已艾。",
                "北渡长淮霜入屦，南窥禹穴尘生袂。",
                "日凿一窍浑沌死，虽有余风终破碎。",
                "回车复路可无缘，三问道人三不对。"
            ]
        },
        {
            "title": "田居四首",
            "content": [
                "入夏桑柘稠，阴阴翳墟落。",
                "新麦已登场，余蚕犹占箔。",
                "隆曦破层阴，霁霭收远壑。",
                "雌蜺卧沦漪，鲜飙泛丛薄。",
                "林深鸟更鸣，水漫鱼知乐。",
                "羸老厌烦歊，解衣屡盘礡。",
                "荫树濯凉颸，起行遗带索。",
                "冢妇饷初还，丁男耘有托。",
                "倒筒备青钱，盐茗恐垂橐。",
                "明日输绢租，邻儿入城郭。"
            ]
        },
        {
            "title": "观辱户部钱尚书和诗饷禄米再成二章上谢",
            "content": [
                "本欲先生一解颐，顿烦分米忍长饥。",
                "客无贵贱皆蔬饭，惟有慈亲食肉糜。"
            ]
        },
        {
            "title": "游龙门山次程公韵",
            "content": [
                "路转横塘入乱峰，遍寻萧洒兴无穷。",
                "楼台特起喧卑外，村落随生指点中。",
                "溪傍五云清逗玉，松分八面翠成宫。",
                "归途父老欣相语，今日程公昔谢公。"
            ]
        },
        {
            "title": "盆池钓翁",
            "content": [
                "谁刻仙材作钓翁，尺池终日钓微风。",
                "令人却忆鸱夷子，散发五湖狂醉中。"
            ]
        },
        {
            "title": "东城被盗得世字",
            "content": [
                "野人无机心，触事少防卫。",
                "所至辄酣寝，屡堕穿窬计。",
                "孤亭夜深墨，风死雨初霁。",
                "有盗穴壁来，攘取逮衾袂。",
                "微思不敌怒，弱力鼓虚锐。",
                "起搏且复呼，可否难量势。",
                "谁云同室斗，函丈莫相继。",
                "两奴眠牖旁，矫首但睥睨。",
                "弃之倚柱休，盗亦从此逝。",
                "惭无牛缺贤，幸脱燕人毙。",
                "亡弓岂须求，失马不必涕。",
                "黎明成感叹，事往若异世。",
                "良贾号深藏，无阂称善闭。",
                "君子勿我夸，得丧求无际。"
            ]
        },
        {
            "title": "次韵莘老初至汤泉",
            "content": [
                "来路山重复，参天树老苍。",
                "一区成小市，数埒引温汤。",
                "洗沐同幽客，餔餐就梵坊。",
                "未输朝市子，斗酒得西凉。"
            ]
        },
        {
            "title": "照阁",
            "content": [
                "弥猴镜里三身现，龙女珠中万象开。",
                "未若此轩人散後，水光清泛月华来。"
            ]
        },
        {
            "title": "海康书事十首",
            "content": [
                "卜居近流水，小巢依嶔岑。",
                "终日数椽间，但闻鸟遗音。",
                "炉香入幽梦，海月明孤斟。",
                "鹪鹩一枝足，所恨非故林。"
            ]
        },
        {
            "title": "四绝",
            "content": [
                "天风吹月入栏干，乌鹊无声子夜阑。",
                "织女明星来枕上，了知身不在人间。"
            ]
        },
        {
            "title": "寄钱节",
            "content": [
                "论月柴门不浪开，命车良为故人来。",
                "茫然极目春千里，尚想愁肠日九回。",
                "绿水池边聊复尔，黄梁枕上信悠哉。",
                "何时共约参寥子，自撷青菁作饭材。"
            ]
        },
        {
            "title": "悼王子开五首",
            "content": [
                "萧散竹林风，平生约略同。",
                "官班嵇叔夜，年辈晋安丰。",
                "民咏濡须政，朝推朐左月右忍}功。",
                "九原无复作，埋玉恨何穷。"
            ]
        },
        {
            "title": "吴兴道中",
            "content": [
                "僶俛荜门下，十年守一方。",
                "胡为御舟者，挽我置此傍。",
                "青山不肯尽，流水故意长。",
                "虽云道理远，瓦樽有酒浆。"
            ]
        },
        {
            "title": "秋兴九首其七拟杜子美",
            "content": [
                "紫领宽袍漉酒巾，江头萧散作闲人。",
                "悲风有意催林叶，落日无情下水滨。",
                "车马憧憧诸道路，市朝滚滚共埃尘。",
                "觅钱稚子啼红颊，不信山翁箧笥贫。"
            ]
        },
        {
            "title": "次韵孔彦常舍人曝书",
            "content": [
                "上帝图书府，传观诏特容。",
                "嘉宾苍佩玉，盛馔紫驼峰。",
                "散帙牙签乱，开函锦袭重。",
                "君羹如可请，愿备北堂供。"
            ]
        },
        {
            "title": "开府李公挽章",
            "content": [
                "报国封章数，论交意气真。",
                "先朝贵公子，当代老成人。",
                "月动融尊酒，花催郑驿宾。",
                "谁知古原上，马鬣一朝新。",
                "戚里薨耆旧，哀荣世未如。",
                "襚加三事衮，尊致两宫舆。",
                "卤簿前衢隘，歌锺後院虚。",
                "英风知不坠，芝玉茂庭除。"
            ]
        },
        {
            "title": "句",
            "content": [
                "高邮西北多巨湖，累累相贯如连珠。"
            ]
        },
        {
            "title": "春日杂兴十首",
            "content": [
                "飘忽星气徂，青阳迫迟暮。",
                "鸣飞各有适，赤白纷无数。",
                "雨砌堕危芳，风轩纳飞絮。",
                "褰帏香雾横，岸帻云峰度。",
                "林影舞窗扉，池光染衣屦。",
                "参差花鸟期，蹭蹬琴觞趣。",
                "抚事动幽寻，感时遗近慕。",
                "秣马膏余车，行行不周路。"
            ]
        },
        {
            "title": "海康书事十首",
            "content": [
                "裔土桑柘希，蚕月不纺绩。",
                "吴绡与鲁缟，取具左舟右网}船客。",
                "一朝南风发，家室相怵迫。",
                "半贾鬻我藏，倍称还君息。"
            ]
        },
        {
            "title": "和孙莘老游龙洞寄孙傅师",
            "content": [
                "苇萧传火度冥冥，作入清都醉魄醒。",
                "草隐月崖垂风尾，风生阴穴带龙腥。",
                "壁间泉贮千锺碧，门外天横数尺青。",
                "更欲仗筇留顷刻，却疑朝市已千龄。"
            ]
        },
        {
            "title": "滕达道挽词",
            "content": [
                "江南江北奉周旋，合散如云二十年。",
                "春邵胜游花散马，夜山清话雨连天。",
                "共惊万里长城坏，独把千金宝剑悬。",
                "平日书题多散乱，呼儿寻聚一潸然。"
            ]
        },
        {
            "title": "处州闲题",
            "content": [
                "清酒一杯甜似蜜，美人双鬓黑如鸦。",
                "莫夸春色欺秋色，未信桃花胜菊花。"
            ]
        },
        {
            "title": "春词绝句五首",
            "content": [
                "颠毛渐脱风情少，匣剑空存夹气销。",
                "人远地偏无酒肉，春深花鸟谩相撩。"
            ]
        },
        {
            "title": "悼王子开五首",
            "content": [
                "卓尔金闺彦，颀然玉昏班。",
                "周旋三友益，零落十年间。",
                "轣辘灵輀动，悠扬素旐还。",
                "暮年还抱爱，应复辨追攀。"
            ]
        },
        {
            "title": "韩枢密夫人挽词二首",
            "content": [
                "天上开华屋，丘山忽返真。",
                "内人归賵盛，挽者转哀新。",
                "鸾诏初乾墨，鱼轩已暗尘。",
                "蔼然多德善，论次有苍珉。"
            ]
        },
        {
            "title": "怀李公择学士",
            "content": [
                "一辞行旆楚亭皋，几为登临挂郁陶。",
                "蓬断草枯时节晚，山长水远梦魂劳。",
                "流传玉刻皆黄绢，早晚金闺报大刀。",
                "宣室方疑鬼神事，顺风行看驶鸿毛。"
            ]
        },
        {
            "title": "致政通议口号",
            "content": [
                "秋空画隼照新晴，符隐庵前小队停。",
                "玉斝金醪通缱绻，凤笙龙管入青冥。",
                "靓妆酾酒花侵席，宝兽呀香雾满庭。",
                "太史应占豫州分，上台星近老人星。"
            ]
        },
        {
            "title": "题騕褭图",
            "content": [
                "双瞳夹镜权协月，尾鬣萧森泽於发。",
                "鞍衔不施缰复脱，旁无驭著气腾越。",
                "地如砥平丘陇灭，天寒日暮抱饥渴。",
                "骧首号鸣思一发，超轶绝尘人恍忽。",
                "东门金铸久销歇，曹霸丹青亦云没。",
                "赖有龙眠戏挥笔，眼前时见千里骨。",
                "玉台阊阖相因依，嗟尔龙媒空自奇。",
                "鸾旗日行三十里，焉风逐风追电为。"
            ]
        },
        {
            "title": "广陵五题其三次韵子由题蜀井",
            "content": [
                "蜀冈精气滀多年，故有清泉发石田。",
                "乍饮肺肝俱澡雪，久窥杖屦亦轻便。",
                "炊成香稻流珠滑，煮出新茶泼乳鲜。",
                "坐使二公乡思动，放杯西望欲挥鞭。"
            ]
        },
        {
            "title": "送僧归保宁",
            "content": [
                "西湖环岸皆招提，楼阁晦明如卧披。",
                "保宁复在最佳处，水光四合无端倪。",
                "车尘不来马足断，时有海月相因依。",
                "上人弱龄已隶此，心目所证惟瑰琦。",
                "白玉芙蓉出清沼，天然不受缁尘扰。",
                "坐客一语不入意，目如明星视飞鸟。",
                "冠切云兮佩玉难，上人顾之真等闲。",
                "应缘聊入人间世，兴尽却归湖上山。",
                "伊余久欲窥禹穴，矧今仲父官东越。",
                "行挽秋风入剡溪，为君先醉西湖月。"
            ]
        },
        {
            "title": "次韵裴秀才上太守向公二首",
            "content": [
                "东风已动北风归，寒气侵寻自霁威。",
                "何处管弦传腊酒，谁家刀尺制春衣。",
                "使君英妙开莲幕，别驾风流出粉闱。",
                "唯有广文官独冷，终年如坐水边矶。"
            ]
        },
        {
            "title": "觌觏二弟作小室请书鲁直名曰寄寂作此寄之用",
            "content": [
                "力田不逢年，识者未宜闵。",
                "他时岁在金，百两无虚稛。",
                "士生当自量，天道平如准。",
                "汝兄鲁叔山，正坐不前谨。",
                "有琴亦无弦，何心尚求轸。",
                "客来欲颓玉，大白辄满引。",
                "官长既屡骂，诸生亦时冁。",
                "一口吸西江，玄哉居士蕴。",
                "岁寒知苍松，日暮识丹槿。",
                "梦想八九椽，森然罗玉笋。",
                "",
                ""
            ]
        },
        {
            "title": "圆通院白衣阁",
            "content": [
                "一根反本六根同，古佛传家有此风。",
                "满目红蕖参翠盖，不唯门里获圆通。"
            ]
        },
        {
            "title": "俞公达待制挽词二首",
            "content": [
                "词场英妙气如虹，出入青云见事功。",
                "流马木牛通蜀漕，葛巾羽扇破渠戎。",
                "风生使者旌旄上，春在将军俎豆中。",
                "诏墨未乾人奄忽，伤心江汉日倾东。"
            ]
        },
        {
            "title": "和虚飘飘",
            "content": [
                "虚飘飘，虚飘飘。",
                "风寒飘絮浪，春暖履冰桥。",
                "势缓霜垂霰，声乾叶下条。",
                "雨中沤点没流水，风里彩云铺远霄。",
                "虚飘飘，比时光影犹坚牢。"
            ]
        },
        {
            "title": "次韵邢敦夫秋怀十首",
            "content": [
                "昔者曾中书，门户实难瞰。",
                "笔劫如长淮，初源可觞滥。",
                "经营终入海，欲语焉能暂。",
                "斯人今则亡，悲歌风惨澹。"
            ]
        },
        {
            "title": "题赵团练画江干晚景四绝",
            "content": [
                "本自江湖客，宦游常苦心。",
                "看君小平远，怀我旧登临。"
            ]
        },
        {
            "title": "寄李公择郎中",
            "content": [
                "节旄淮畔脱秋风，忽跨鲸鱼上碧空。",
                "华秀两跗当重露，文成五色在高桐。",
                "江南又说衣冠盛，廷右仍瞻礼乐隆。",
                "朝睍既升淮海见，瀌瀌雨雪自消融。"
            ]
        },
        {
            "title": "元佑三年余被召至京师从翰林苏先生过兴国浴",
            "content": [
                "聊移小榻就风廊，卧久衣巾带佛香。",
                "白发道人还省否，前年引去病贤良。",
                "",
                ""
            ]
        },
        {
            "title": "对淮南诏狱二首",
            "content": [
                "一室如悬磬，人音尽不闻。",
                "老兵随卧起，漂母给朝曛。",
                "樊雉思秋野，鞲鹰望暮云。",
                "念归忘食事，日减臂环分。"
            ]
        },
        {
            "title": "观易元吉獐猿图歌",
            "content": [
                "参天老木相樛枝，上山下欺}空怪石衔青漪。",
                "两猿上下一旁挂，两猿熟视苍蛙疑。",
                "萧萧丛竹山风吹，海棠杜宇相因依。",
                "下有两獐从两儿，花餐草囓含春嬉。",
                "艺老笔精湖海推，画意忘形形更奇。",
                "解衣一扫神扶持，他日自见犹嗟咨。",
                "金钱百万酒千鸱，荆南将军欣得之。",
                "老禅豪取橐为垂，白昼掩门初许窥。",
                "房栊炯炯明冬曦，榛丛羽革分豪厘。",
                "残编未终且归读，岁暮有间重借披。"
            ]
        },
        {
            "title": "江月楼",
            "content": [
                "仙翁看月三百秋，江波日去月不流。",
                "肯因炎尘暝空阔，直与江月同清幽。",
                "苍梧云气眉山雨，玉箫三年无今古。",
                "九天雨露蛰蛟龙，琅玕长凭清虚府。"
            ]
        },
        {
            "title": "南都新亭行寄王子发",
            "content": [
                "洛水沄沄天上动，道人隋渠下梁宋。",
                "宋都堤上十二亭，一一飞惊若鸾凤。",
                "光华远继周王雅，宴喜还归鲁侯颂。",
                "玉觞严令肃衣冠，金缕哀音绕梁栋。",
                "娟娟残月照波翻，习习暖风吃鸟哢。",
                "何处高帆落文鷁，谁家骏马嘶征鞚。",
                "柳枝芳草恨连天，暮雨朝云同昨梦。",
                "借问亭名制者谁，留守王公才望重。",
                "胸中云梦吞八九，日解千牛节皆中。",
                "祥符相公实曾祖，庭列三槐多伯仲。",
                "承明厌直出荆州，转守此都行大用。",
                "此都去天才尺五，交广荆扬归引控。",
                "兔园事迹化黄埃，清泠文雅堪长恸。",
                "舳舻衔尾车挂轊，昨日出迎今日送。",
                "送故迎新无已时，古往今来相戏弄。",
                "亭下嶔崎淮海客，末路逢公诗酒共。",
                "一樽明日难重持，岂恤官期後芒种。",
                "今年气候颇云早，夭矫梅花春欲纵。",
                "行见亭中祖帐开，千乘送公归法从。"
            ]
        },
        {
            "title": "还自汤泉十四韵",
            "content": [
                "岁晚倦城郭，联骖度嶪峨。",
                "天黄云脚乱，村黑鸟翎讹。",
                "潦水侵生路，晴天落慢坡。",
                "澄江练不卷，温井监新磨。",
                "渔火分星远，沙鸥散点多。",
                "霸祠题玉箸，龙窟受金波。",
                "琬琰存吴事，儿童记楚歌。",
                "孤龛瘦居士，双塔老头陀。",
                "飞鼠鸣深穴，胡蜂结巧窠。",
                "晚参圆白足，昏梵礼青螺。",
                "云驭沉荒甃，仙舂没浅莎。",
                "杖藜从莫逆，谈笑入无何。",
                "惨澹日连雾，萧骚风转阿。",
                "华清俄梦断，回首失烟萝。"
            ]
        },
        {
            "title": "和孙莘老题召伯斗野亭",
            "content": [
                "淮海破冬仲，雪霜滋不平。",
                "菱荷枯折尽，积水寒更清。",
                "辍棹得佳观，湖天绕朱甍。",
                "信美无与娱，浊醪聊自倾。",
                "北眺桑梓国，悠然白云生。",
                "南望古邗沟，沧波带芜城。",
                "村墟翳茅竹，孤烟起晨烹。",
                "檐间鸟声落，客子念当行。",
                "揽衣视日景，薄阴漏微明。",
                "何时复来游，春风发鲜荣。"
            ]
        },
        {
            "title": "茶臼",
            "content": [
                "幽人耽茗饮，刳木事捣撞。",
                "巧制合臼形，雅音侔柷椌。",
                "灵室困亭午，松然明鼎窗。",
                "呼奴碎圆月，搔首闻铮鏦。",
                "茶仙赖君得，睡魔资尔降。",
                "所宜玉兔捣，不必力士扛。",
                "愿偕黄金碾，自比百玉缸。",
                "彼美制作妙，俗物难与双。"
            ]
        },
        {
            "title": "次韵王仲至侍郎",
            "content": [
                "螭口清漪下玉栏，隔花时听鸟关关。",
                "酒行寒食清明际，人在蓬壼阆苑间。",
                "天近省闱卿月丽，春偏戚里将星闲。",
                "忽思归去焚香坐，静取楞严看入还。"
            ]
        },
        {
            "title": "次韵曾存之啸竹轩",
            "content": [
                "翩翩曾公子，子猷定前身。",
                "嗜好准畴昔，了然不缁磷。",
                "寄食平准官，植竹当比邻。",
                "朝与竹相对，暮与竹相亲。",
                "安可一日无，此君真可人。"
            ]
        },
        {
            "title": "次韵酬陈传道",
            "content": [
                "白发三冬学，青衫八尺身。",
                "谁知人上杰，聊作吏中循。",
                "挥翰通元气，开编友古人。",
                "寄声张氏子，曲逆岂长贫。"
            ]
        },
        {
            "title": "辨才法师尝以诗见寄继闻示寂追次其韵",
            "content": [
                "遥闻只履去翛然，诗翰才收数月前。",
                "江海尽头人灭度，乱山深处塔孤圆。",
                "忆登夜阁天连雁，同看秋崖月破烟。",
                "尚有众生未成佛，肯超欲界入诸禅。"
            ]
        },
        {
            "title": "梦伯收文公",
            "content": [
                "昨夜梦故人，心颜少欢趣。",
                "自嗟弃有司，却言归山路。",
                "君王下明诏，群英翕争赴。",
                "焦鹏共挥翮，跛鳖亦骋步。",
                "扰扰天地间，飞鸟不知数。",
                "何意独萧条，命与时相忤。",
                "空复蔽马牛，不为匠人顾。",
                "昔为土中花，行待东风煦。",
                "今为檐下草，远矣沾秋露。",
                "老母鬓成丝，寒妻被无絮。",
                "岁暮多严风，絺綌将焉度。",
                "觉来不复见，抚枕泪如注。",
                "安得万顷波，活此舟中鲋。"
            ]
        },
        {
            "title": "次韵邢敦夫秋怀十首",
            "content": [
                "暮有二客至，俱以能禅闻。",
                "一枝惠林出，一派智海分。",
                "言各不相可，往来剧丝棼。",
                "谢客姑舍是，妨余醉看云。"
            ]
        },
        {
            "title": "送陈太初道录",
            "content": [
                "先生簪绂後，世系本绵瓜。",
                "驻马生枯骨，回车济病蛇。",
                "带云眠酒市，和月醉渔家。",
                "落日千山路，西风一枕霞。",
                "几年流俗笑，一旦五侯夸。",
                "棋惜春深日，琴憎雨後蛙。",
                "背因书字曲，发为注经华。",
                "地转东淮水，天回北斗车。",
                "新宫黄道近，旧隐白云遐。",
                "顾我身多累，逢君意谩夸。",
                "空提方士剑，未上客星槎。",
                "何日同归去，重飞九转砂。"
            ]
        },
        {
            "title": "马上口占二首",
            "content": [
                "霜风棱棱万木枯，梅花破萼犹含须。",
                "田家往往事游猎，追逐狐兔相号呼。",
                "微茫山中起狂烧，隐约林梢低日车。",
                "马头渐觉有佳趣，勿厌阡陌多萦纡。"
            ]
        },
        {
            "title": "早春",
            "content": [
                "黄金蔌蔌满垂杨，尚有春寒到画堂。",
                "酒力渐销歌扇怯，入帘飞雪带梅香。"
            ]
        },
        {
            "title": "刘公干",
            "content": [
                "邺中多贤豪，公干气飘逸。",
                "弱岁颇徊徨，飘零低金室。",
                "君王事邀宴，下马列琴瑟。",
                "豪吹挟哀弹，娱欢非一日。",
                "当年侍赓酬，珠玉在挥笔。",
                "五字一何工，妙绝冠俦匹。",
                "所得虽经奇，未得偏人失。"
            ]
        },
        {
            "title": "游杭州佛日山净慧寺",
            "content": [
                "五里乔松径，千年古道场。",
                "泉声与岚影，收拾入僧房。"
            ]
        },
        {
            "title": "送周裕之赴新息令",
            "content": [
                "丈人淮海英，抗节浮云外。",
                "挥毫错星锦，抵掌参竽籁。",
                "青春抱修能，脱略无范蔡。",
                "晚营三径资，百里聊束带。",
                "扁舟岁欲徂，古刹夜仍艾。",
                "去去整羽仪，行与高风会。"
            ]
        },
        {
            "title": "辇下春晴",
            "content": [
                "楼阙过朝雨，参差动霁光。",
                "衣冠纷禁路，云气绕宫墙。",
                "乱絮迷春阔，荐花困日长。",
                "经旬辜酒伴，犹未献长杨。"
            ]
        },
        {
            "title": "和王忠玉提刑",
            "content": [
                "嵩峰何其高，峰高气尤清。",
                "念昔秋欲老，从公峰下行。",
                "古木上参天，哀禽报新晴。",
                "修涂云外转，槁叶风中零。",
                "曛黑度伊水，眇然古今情。",
                "黎明出龙门，山川莽难名。",
                "信美非吾土，顾瞻怀楚萍。",
                "美人天一方，伤哉谁目成。",
                "黄缓我聊尔，白鸥公勿惊。",
                "糟醨可餔啜，古人忌偏醒。"
            ]
        },
        {
            "title": "与倪老伯辉九曲池有怀元龙参寥",
            "content": [
                "云月娟娟淮海秋，隋家池上共浮游。",
                "可怜一段风流事，特欠支郎与子猷。"
            ]
        },
        {
            "title": "三月晦日偶题",
            "content": [
                "节物相催各自新，痴心儿女挽留春。",
                "芳菲歇去何须恨，夏木阴阴正可人。"
            ]
        },
        {
            "title": "海康书事十首",
            "content": [
                "培塿无松极，驾言出焉游。",
                "读书与意会，却扫可忘忧。",
                "尺蠖以时诎，其信亦非求。",
                "得归良不恶，未归且淹留。"
            ]
        },
        {
            "title": "满庭芳 咏茶",
            "content": [
                "雅燕飞觞，清谈挥座，使君高会群贤。密云双凤，初破缕金团。窗外炉烟似动，开瓶试、一品香泉。轻淘起，香生玉尘，雪溅紫瓯圆。娇鬟。宜美盼，双擎翠袖，稳步红莲。坐中客翻愁，酒醒歌阑。点上纱笼画烛，花骢弄、月影当轩。频相顾，馀欢未尽，欲去且流连。",
                ""
            ]
        },
        {
            "title": "燕觞亭",
            "content": [
                "碧流如镜羽觞飞，夏木阴阴五月时。",
                "清渭日长游女困，武陵春去落花迟。",
                "玉笙吹罢觥筹错，蜜炬烧残簪珥遗。",
                "吴越风流公第一，未输出简习家池。"
            ]
        },
        {
            "title": "艇斋",
            "content": [
                "平生乐渔钓，放浪江湖间。",
                "兀兀寄幽艇，不忧浪如山。",
                "闻君城郭居，左右群书环。",
                "有斋亦名艇，何时许追攀。",
                "钓古不钓今，所得孔与颜。",
                "不然如尔祖，跨鹤出云寰。"
            ]
        },
        {
            "title": "次韵蔡子骏琼花",
            "content": [
                "无双亭上传觞处，最惜人归月上时。",
                "相见异乡心欲绝，可怜花与月应知。"
            ]
        },
        {
            "title": "春日杂兴十首",
            "content": [
                "客从远方来，遗我昭华管。",
                "吹之动人心，异境生虚窾。",
                "磝磝青嶂横，泱泱春溜满。",
                "马蹄交狭邪，车毂错平坦。",
                "士女竞芳辰，禽鱼荫修竿。",
                "依微认睇笑，凌没见纤短。",
                "停吹欻泯灭，耽耽复空馆。",
                "灵物信所珍，顾恨知音罕。"
            ]
        },
        {
            "title": "送王元龙赴泗州",
            "content": [
                "子猷风味最诸王，试吏聊怀筦库章。",
                "鹄峙碧桐初振羽，珠遗沧海渐腾光。",
                "淮山暮眺千峰擢，洛水秋输万鷁翔。",
                "顾我行为大梁役，一卮薄酒话愁肠。"
            ]
        },
        {
            "title": "即席次君礼年兄韵",
            "content": [
                "情舒喜面山浮翠，袖满薰风凉透时。",
                "萍碎锦鳞金网举，影差帘燕玉钩垂。",
                "轻轻篆鼎凝香细，款款方壼转漏迟。",
                "清兴比来同约久，趣多深意古人诗。"
            ]
        },
        {
            "title": "题赵团练画江干晚景四绝",
            "content": [
                "鸟外云峰晚，沙头草树晴。",
                "想初挥洒就，侍女一齐惊。"
            ]
        },
        {
            "title": "次韵宋履中近谒大庆退食馆中",
            "content": [
                "翠华初到殿中间，三馆诸儒共一班。",
                "迎谒晓廷清跸近，退穿春仗彩旓闲。",
                "病来怕饮东西玉，老去惭陪大小山。",
                "知续春明退朝录，借观当奉一鸱还。"
            ]
        },
        {
            "title": "题五柳亭",
            "content": [
                "结构依流水，新题五柳亭。",
                "登临有遗味，攀折不胜情。",
                "隔岸闾阎鼓，遶轩舟舫横。"
            ]
        },
        {
            "title": "睡足轩二首",
            "content": [
                "数椽空屋枕清流，一榻萧然散百忧。",
                "终日掩关尘境谢，有时开卷古人游。",
                "鸣鸠去後沧浪晚，飞雨来初菡萏秋。",
                "此处便令君睡足，何须云梦泽南州。"
            ]
        },
        {
            "title": "金山晚眺",
            "content": [
                "西津江口月初弦，水气昏昏上接天。",
                "清渚白沙茫不辨，只应灯火是渔船。"
            ]
        },
        {
            "title": "泗州东城晚望",
            "content": [
                "渺渺孤城白水环，舳舻人语夕霏间。",
                "林梢一抹青如画，应是淮流转处山。"
            ]
        },
        {
            "title": "次韵太守向公登楼眺望二首",
            "content": [
                "庖烟起处认孤村，天色清寒不见痕。",
                "车辋湖边梅溅泪，壶公祠畔月销魂。",
                "封强尽是春秋国，庙食多怀将相恩。",
                "试问李斯长叹後，谁牵黄犬出东门。"
            ]
        },
        {
            "title": "次韵太守向公登楼眺望二首",
            "content": [
                "茫茫汝水抱城根，野色偷春入烧痕。",
                "千点湘妃枝上泪，一声杜宇水边魂。",
                "遥怜鸿隙陂穿路，尚想元和贼负恩。",
                "粉堞女墙都已尽，恍如陶侃梦天门。"
            ]
        },
        {
            "title": "春日五首",
            "content": [
                "金屋旧题烦乙子，蜜脾新采赖蜂臣。",
                "蜻蜓蛱蝶无情思，随例颠忙过一春。"
            ]
        },
        {
            "title": "春日五首",
            "content": [
                "春禽叶底引圆吭，临罢黄庭日正长。",
                "满院柳花寒食後，旋钻新火爇炉香。"
            ]
        },
        {
            "title": "春日五首",
            "content": [
                "裌衣新著倦琴书，散策池塘返照初。",
                "翠碧黄鹂相续去，荇丝深处见游鱼。"
            ]
        },
        {
            "title": "春日五首",
            "content": [
                "幅巾投晓入西园，春动林塘物物鲜。",
                "却憩小庭才日出，海棠花发麝香眠。"
            ]
        },
        {
            "title": "纳凉",
            "content": [
                "携杖来追柳外凉，画桥南畔倚胡床。",
                "月明船笛参差起，风定池莲自在香。"
            ]
        },
        {
            "title": "秋日三首",
            "content": [
                "连卷雌蜺挂西楼，逐雨追晴意未休。",
                "安得万妆相向舞，酒酣聊把作缠头。"
            ]
        },
        {
            "title": "秋日三首",
            "content": [
                "月团新碾瀹花瓷，饮罢呼儿课楚词。",
                "风定小轩无落叶，青虫相对吐秋丝。"
            ]
        },
        {
            "title": "秋日三首",
            "content": [
                "霜落邗沟积水清，寒星无数傍船明。",
                "菰蒲深处疑无地，忽有人家笑语声。"
            ]
        },
        {
            "title": "赠女冠畅师",
            "content": [
                "瞳人剪水腰如束，一幅乌纱裹寒玉。",
                "飘然自有姑射姿，回看粉黛皆尘俗。",
                "雾合云窗人莫窥，门前车马任东西。",
                "礼罢晓坛春日静，落红满地乳鸦啼。"
            ]
        },
        {
            "title": "春日五首",
            "content": [
                "一夕轻雷落万丝，霁光浮瓦碧参差。",
                "有情芍药含春泪，无力蔷薇卧晓枝。"
            ]
        },
        {
            "title": "一斛珠",
            "content": [
                "碧云寥廓。倚阑怅望情离索。悲秋自怯罗衣薄。晓镜空悬，懒把青丝掠。江山满眼今非昨。纷纷木叶风中落。别巢燕子辞帘幕。有意东君，故把红丝缚。"
            ]
        },
        {
            "title": "满江红",
            "content": [
                "越艳风流，占天上、人间第一。须信道、绝尘标致，倾城颜色。翠绾垂螺双髻小，柳柔花媚娇无力。笑从来、到处只闻名，今相识。脸儿美，鞋儿窄。玉纤嫩，酥胸白。自觉愁肠搅乱，坐中狂客。金缕和杯曾有分，宝钗落枕知何日。谩从今、一点在心头，空成忆。"
            ]
        },
        {
            "title": "醉蓬莱",
            "content": [
                "见扬州独有，天下无双，号为琼树。占断天风，岁花开两次。九朵一苞，攒成环玉，心似珠玑缀。瓣瓣玲珑，枝枝洁净，世上无花类。冷露朝凝，香风远送，信是琼瑶贵。料得天宫有，此地久难留住。翰苑才人，贵家公子，都要看花去。莫吝金钱，好寻诗伴，日日花前醉。"
            ]
        },
        {
            "title": "夜游宫",
            "content": [
                "何事东君又去。空满院、落花飞絮。巧燕昵喃向谁语。何曾解、说伊家、些子苦。况是伤心绪。念个人、又成睽阻。一觉相思梦回处。连宵雨、更那堪、闻杜宇。"
            ]
        },
        {
            "title": "青门饮",
            "content": [
                "风起云间，雁横天末，严城画角，梅花三奏。塞草西风，冻云笼月，窗外晓寒轻透。人去香犹在，孤衾长闲馀绣。恨与宵长，一夜薰炉，添尽香兽。前事空劳回首。虽梦断春归，相思依旧。湘瑟声沈，庾梅信断，谁念画眉人瘦。一句难忘处，怎忍辜、耳边轻咒。任人攀折，可怜又学，章台杨柳。"
            ]
        },
        {
            "title": "御街行",
            "content": [
                "银烛生花如红豆。这好事、而今有。夜阑人静曲屏深，借宝瑟、轻轻招手。一阵白苹风，故灭烛、教相就。花带雨、冰肌香透。恨啼鸟、辘轳声晓。岸柳微风吹残酒。断肠时、至今依旧。镜中消瘦。那人知後，怕你来僝僽。"
            ]
        },
        {
            "title": "画堂春",
            "content": [
                "东风吹柳日初长。雨馀芳草斜阳。杏花零落燕泥香。睡损红妆。香篆暗消鸾凤，画屏萦绕潇湘。暮寒轻透薄罗裳。无限思量。"
            ]
        },
        {
            "title": "失调名",
            "content": [
                "粽团桃柳，盈门共垒，把菖蒲、旋刻个人人。"
            ]
        },
        {
            "title": "失调名",
            "content": [
                "天若有情，天也为人烦恼。"
            ]
        },
        {
            "title": "南柯子/南歌子",
            "content": [
                "霭霭迷春态，溶溶媚晓光。不应容易下巫阳。祗恐翰林前世、是襄王。暂为清歌驻，还因暮雨忙。瞥然飞去断人肠。空使兰台公子、赋高唐。"
            ]
        },
        {
            "title": "添春色/醉乡春",
            "content": [
                "唤起一声人悄。衾冷梦寒窗晓。瘴雨过，海棠晴，春色又添多少。社瓮酿成微笑。半缺瘿瓢共舀。觉健倒，急投床，醉乡广大人间小。"
            ]
        },
        {
            "title": "失调名",
            "content": [
                "我会从事风流府。"
            ]
        },
        {
            "title": "临江仙",
            "content": [
                "髻子偎人娇不整，眼儿失睡微重。寻思模样早心忪。断肠携手，何事太匆匆。不忍残红犹在臂，翻疑梦里相逢。遥怜南埭上孤篷。夕阳流水，红满泪痕中。"
            ]
        },
        {
            "title": "临江仙",
            "content": [
                "千里潇湘挼蓝浦，蓝桡昔日曾经。月高风定露华清。微波澄不动，冷浸一天星。",
                "独倚危樯情悄悄，遥闻妃瑟泠泠。新声寒尽古今情。曲终人不见，江上数峰青。",
                ""
            ]
        },
        {
            "title": "南歌子",
            "content": [
                "香墨弯弯画，燕脂淡淡匀。揉蓝衫子杏黄裙。独倚玉阑无语、点檀唇。人去空流水，花飞半掩门。乱山何处觅行云。又是一钩新月、照黄昏。"
            ]
        },
        {
            "title": "南歌子",
            "content": [
                "愁鬓香云坠，娇眸水玉裁。月屏风幌为谁开。天外不知音耗、百般猜。玉露沾庭砌，金风动琯灰。相看有似梦初回。只恐又抛人去、几时来。"
            ]
        },
        {
            "title": "品令",
            "content": [
                "掉又惧。天然个品格。於中压一。帘儿下时把鞋儿踢。语低低、笑咭咭。每每秦楼相见，见了无限怜惜。人前强不欲相沾识。把不定、脸儿赤。"
            ]
        },
        {
            "title": "品令",
            "content": [
                "幸自得。一分索强，教人难吃。好好地恶了十来日。恰而今、较些不。须管啜持教笑，又也何须肐织。衠倚赖脸儿得人惜。放软顽、道不得。"
            ]
        },
        {
            "title": "虞美人",
            "content": [
                "行行信马横塘畔。烟水秋平岸。绿荷多少夕阳中。知为阿谁凝恨、背西风。红妆艇子来何处。荡桨偷相顾。鸳鸯惊起不无愁。柳外一双飞去、却回头。"
            ]
        },
        {
            "title": "调笑令",
            "content": [
                "眷恋。西湖岸。湖面楼台侵云汉。阿溪本是飞琼伴。风月朱扉斜掩。谢郎巧思诗裁翦。能动芳怀幽怨。"
            ]
        },
        {
            "title": "满庭芳",
            "content": [
                "雅燕飞觞，清谈挥座，使君高会群贤。密云双凤，初破缕金团。窗外炉烟似动，开瓶试、一品香泉。轻淘起，香生玉尘，雪溅紫瓯圆。娇鬟。宜美盼，双擎翠袖，稳步红莲。坐中客翻愁，酒醒歌阑。点上纱笼画烛，花骢弄、月影当轩。频相顾，馀欢未尽，欲去且流连。"
            ]
        },
        {
            "title": "满庭芳",
            "content": [
                "北苑研膏，方圭圆璧，名动万里京关。碎身粉骨，功合上凌烟。尊俎风流战胜，降春睡、开拓愁边。纤纤捧，香泉溅乳，金缕鹧鸪斑。相如，方病酒，一觞一咏，宾有群贤。便扶起灯前，醉玉颓山。搜揽胸中万卷，还倾动，三峡词源。归来晚，文君未寝，相对晓妆残。"
            ]
        },
        {
            "title": "阮郎归",
            "content": [
                "湘天风雨破寒初。深沈庭院虚。丽谯吹罢小单于。迢迢清夜徂。乡梦断，旅魂孤。峥嵘岁又除。衡阳犹有雁传书。郴阳和雁无。"
            ]
        },
        {
            "title": "阮郎归",
            "content": [
                "潇湘门外水平铺。月寒征棹孤。红妆饮罢少踟蹰。有人偷向隅。挥玉箸，洒真珠。梨花春雨馀。人人尽道断肠初。那堪肠已无。"
            ]
        },
        {
            "title": "阮郎归",
            "content": [
                "宫腰袅袅翠鬟松。夜堂深处逢。无端银烛殒秋风。灵犀得暗通。身有恨，恨无穷。星河沈晓空。陇头流水各西东。佳期如梦中。"
            ]
        },
        {
            "title": "调笑令",
            "content": [
                "回顾。汉宫路。捍拨檀槽鸾对舞。玉容寂寞花无主。顾影偷弹玉箸。未央宫殿知何处。目送征鸿南去。"
            ]
        },
        {
            "title": "阮郎归",
            "content": [
                "褪花新绿渐团枝。扑人风絮飞。秋千未拆水平堤。落红成地衣。游蝶困，乳莺啼。怨春春怎知。日长早被酒禁持。那堪更别离。"
            ]
        },
        {
            "title": "如梦令",
            "content": [
                "楼外残阳红满。春入柳条将半。桃李不禁风，回首落英无限。肠断。肠断。人共楚天俱远。"
            ]
        },
        {
            "title": "如梦令",
            "content": [
                "幽梦匆匆破後。妆粉乱痕沾袖。遥想酒醒来，无奈玉销花瘦。回首。回首。绕岸夕阳疏柳。"
            ]
        },
        {
            "title": "如梦令",
            "content": [
                "遥夜沈沈如水。风紧驿亭深闭。梦破鼠窥灯，霜送晓寒侵被。无寐。无寐。门外马嘶人起。"
            ]
        },
        {
            "title": "如梦令",
            "content": [
                "门外鸦啼杨柳。春色著人如酒。睡起熨沈香，玉腕不胜金斗。消瘦。消瘦。还是褪花时候。"
            ]
        },
        {
            "title": "浣溪沙",
            "content": [
                "锦帐重重卷暮霞。屏风曲曲斗红牙。恨人何事苦离家。枕上梦魂飞不去，觉来红日又西斜。满庭芳草衬残花。"
            ]
        },
        {
            "title": "浣溪沙",
            "content": [
                "脚上鞋儿四寸罗。唇边朱粉一樱多。见人无语但回波。料得有心怜宋玉，只应无奈楚襄何。今生有分共伊麽。"
            ]
        },
        {
            "title": "浣溪沙",
            "content": [
                "霜缟同心翠黛连。红绡四角缀金钱。恼人香爇是龙涎。枕上忽收疑是梦，灯前重看不成眠。又还一断恶因缘。"
            ]
        },
        {
            "title": "如梦令",
            "content": [
                "池上春归何处。满目落花飞絮。孤馆悄无人，梦断月堤归路。无绪。无绪。帘外五更风雨。"
            ]
        },
        {
            "title": "浣溪沙",
            "content": [
                "香靥凝羞一笑开。柳腰如醉暖相挨。日长春困下楼台。照水有情聊整鬓，倚阑无绪更兜鞋。眼边牵系懒归来。"
            ]
        },
        {
            "title": "河传",
            "content": [
                "恨眉醉眼。甚轻轻覰著，神魂迷乱。常记那回，小曲阑干西畔。鬓云松、罗袜剗。丁香笑吐娇无限。语软声低，道我何曾惯。云雨未谐，早被东风吹散。闷损人、天不管。"
            ]
        },
        {
            "title": "河传",
            "content": [
                "乱花飞絮。又望空斗合，离人愁苦。那更夜来，一霎薄情风雨。暗掩将、春色去。篱枯壁尽因谁做。若说相思，佛也眉儿聚。莫怪为伊，底死萦肠惹肚。为没教、人恨处。"
            ]
        },
        {
            "title": "醉桃源/阮郎归",
            "content": [
                "碧天如水月如眉。城头银漏迟。绿波风动画船移。娇羞初见时。银烛暗，翠帘垂。芳心两自知。楚台魂断晓云飞。幽欢难再期。"
            ]
        },
        {
            "title": "南乡子",
            "content": [
                "妙手写徽真。水翦双眸点绛唇。疑是昔年窥宋玉，东邻。只露墙头一半身。往事已酸辛。谁记当年翠黛颦。尽道有些堪恨处，无情。任是无情也动人。"
            ]
        },
        {
            "title": "一落索",
            "content": [
                "杨花终日空飞舞。奈久长难驻。海潮虽是暂时来，却有个、堪凭处。紫府碧云为路。好相将归去。肯如薄倖五更风，不解与、花为主。"
            ]
        },
        {
            "title": "蝶恋花",
            "content": [
                "晓日窥轩双燕语。似与佳人，共惜春将暮。屈指艳阳都几许。可无时霎闲风雨。流水落花无问处。只有飞云，冉冉来还去。持酒劝云云且住。凭君碍断春归路。"
            ]
        },
        {
            "title": "千秋岁",
            "content": [
                "水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。忆昔西池会。鵷鹭同飞盖。携手处，今谁在。日边清梦断，镜里朱颜改。春去也，飞红万点愁如海。"
            ]
        },
        {
            "title": "画堂春",
            "content": [
                "落红铺尽水平池。弄晴小雨霏霏。杏园憔悴杜鹃啼。无奈春归。柳外画楼独上，凭阑手拈花枝。放花无语对斜晖。此恨谁知。"
            ]
        },
        {
            "title": "木兰花/玉楼春",
            "content": [
                "秋容老尽芙蓉院。草上霜花匀似翦。西楼促坐酒杯深，风压绣帘香不卷。玉纤慵整银筝雁。红袖时笼金鸭暖。岁华一任委西风，独有春红留醉脸。"
            ]
        },
        {
            "title": "迎春乐",
            "content": [
                "菖蒲叶叶知多少。惟有个、蜂儿妙。雨晴红粉齐开了。露一点、娇黄小。早是被、晓风力暴。更春共、斜阳俱老。怎得香香深处，作个蜂儿抱。"
            ]
        },
        {
            "title": "满园花/促拍满路花",
            "content": [
                "一向沈吟久。泪珠盈襟袖。我当初不和、苦撋就。惯纵得软顽，见底心先有。行待痴心守。甚捻著脉子，倒把人来僝僽。近日来、非常罗皂丑。佛也须眉皱。怎掩得众人口。待收了孛罗，罢了从来斗。从今後。休道共我，梦见也、不能得句。"
            ]
        },
        {
            "title": "江城子",
            "content": [
                "枣花金钏约柔荑。昔曾携。事难期。咫尺玉颜，和泪锁春闺。恰似小园桃与李，虽同处，不同枝。玉笙初度颤鸾篦。落花飞。为谁吹。月冷风高，此恨只天知。任是行人无定处，重相见，是何时。"
            ]
        },
        {
            "title": "江城子",
            "content": [
                "南来飞燕北归鸿。偶相逢。惨愁容。绿鬓朱颜，重见两衰翁。别後悠悠君莫问，无限事，不言中。小槽春酒滴珠红。莫匆匆。满金锺。饮散落花流水、各西东。後会不知何处是，烟浪远，暮云重。"
            ]
        },
        {
            "title": "满庭芳",
            "content": [
                "碧水惊秋，黄云凝暮，败叶零乱空阶。洞房人静，斜月照徘徊。又是重阳近也，几处处，砧杵声催。西窗下，风摇翠竹，疑是故人来。伤怀。增怅望，新欢易失，往事难猜。问篱边黄菊，知为谁开。谩道愁须殢酒，酒未醒、愁已先回。凭阑久，金波渐转，白露点苍苔。"
            ]
        },
        {
            "title": "满庭芳",
            "content": [
                "红蓼花繁，黄芦叶乱，夜深玉露初零。霁天空阔，云淡楚江清。独棹孤篷小艇，悠悠过、烟渚沙汀。金钩细，丝纶慢卷，牵动一潭星。时时，横短笛，清风浩月，相与忘形。任人笑生涯，泛梗飘萍。饮罢不妨醉卧，尘劳事、有耳谁听。江风静，日高未起，枕上酒微醒。"
            ]
        },
        {
            "title": "促拍满路花",
            "content": [
                "露颗添花色。月彩投窗隙。春思如中酒，恨无力。洞房咫尺，曾寄情鸾翼。云散无踪迹。罗帐薰残，梦回无处寻觅。轻红腻白。步步熏兰泽。约腕金环重，宜妆饰。未知安否，一向无消息。不似寻常忆。忆後教人，片时存济不得。"
            ]
        },
        {
            "title": "鼓笛慢/水龙吟",
            "content": [
                "乱花丛里曾携手，穷艳景，迷欢赏。到如今谁把，雕鞍锁定，阻游人来往。好梦随春远，从前事、不堪思想。念香闺正杳，佳欢未偶，难留恋、空惆怅。永夜婵娟未满，叹玉楼，几时重上。那堪万里，却寻归路，指阳关孤唱。苦恨东流水，桃源路、欲回双桨。仗何人，细与丁宁问呵，我如今怎向。"
            ]
        },
        {
            "title": "一丛花",
            "content": [
                "年时今夜见师师。双颊酒红滋。疏帘半卷微灯外，露华上、烟袅凉风。簪髻乱抛，偎人不起，弹泪唱新词。佳期。谁料久参差。愁绪暗萦丝。想应妙舞清歌罢，又还对、秋色嗟咨。惟有画楼，当时明月，两处照相思。"
            ]
        },
        {
            "title": "雨中花/夜行船",
            "content": [
                "指点虚无征路，醉乘斑虬，远访西极。正天风吹落，满空寒白。玉女明星迎笑，何苦自淹尘域。正火轮飞上，雾卷烟开，洞观金碧。重重观阁，横枕鳌峰，水面倒衔苍石。随处有、奇香幽火，杳然难测。好是蟠桃熟後，阿环偷报消息。在青天碧海，一枝难遇，占取春色。"
            ]
        },
        {
            "title": "梦扬州",
            "content": [
                "晚云收。正柳塘、烟雨初休。燕子未归，恻恻清寒如秋。小阑外、东风软，透绣帷、花蜜香稠。江南远，人何处，鹧鸪啼破春愁。长记曾陪燕游。酬妙舞清歌，丽锦缠头。殢酒为花，十载因谁淹留。醉鞭拂面归来晚，望翠楼、帘卷金钩。佳会阻，离情正乱，频梦扬州。"
            ]
        },
        {
            "title": "望海潮",
            "content": [
                "奴如飞絮，郎如流水，相沾便肯相随。微月户庭，残灯帘幕，匆匆共惜佳期。才话暂分携。早抱人娇咽，双泪红垂。画舸难停，翠帷轻别两依依。别来怎表相思。有分香帕子，合数松儿。红粉脆痕，青笺嫩约，丁宁莫遣人知。成病也因谁。更自言秋杪，亲去无疑。但恐生时注著，合有分于飞。"
            ]
        },
        {
            "title": "望海潮",
            "content": [
                "星分牛斗，疆连淮海，扬州万井提封。花发路香，莺啼人起，珠帘十里东风。豪俊气如虹。曳照春金紫，飞盖相从。巷入垂杨，画桥南北翠烟中。追思故国繁雄。有迷楼挂斗，月观横空。纹锦制帆，明珠溅雨，宁论爵马鱼龙。往事逐孤鸿。但乱云流水，萦带离宫。最好挥毫万字，一饮拼千锺。"
            ]
        },
        {
            "title": "醉桃源",
            "content": [
                "碧天如水月如眉，",
                "城头银漏迟。",
                "绿波风动画船移，",
                "娇羞初见时。",
                "银烛暗，翠帘垂，",
                "芳心两自知。",
                "楚台魂断晓云飞，",
                "幽欢难再期。"
            ]
        },
        {
            "title": "虞美人",
            "content": [
                "高城望断尘如雾，不见联骖处。",
                "夕阳村外小湾头，只有柳花无数、送归舟。",
                "琼枝玉树频相见，只恨离人远。",
                "欲将幽恨寄青楼，争奈无情江水、不西流。"
            ]
        },
        {
            "title": "虞美人",
            "content": [
                "碧桃天上栽和露，不是凡花数。",
                "乱山深处水萦洄，可惜一枝如画、为谁开。",
                "轻寒细雨情何限，不道春难管。",
                "为君沈醉又何妨，只怕酒醒时候、断人肠。"
            ]
        },
        {
            "title": "一落索",
            "content": [
                "杨花终日飞舞，奈久长难驻。",
                "海潮虽是暂时来，却有个、堪凭处。",
                "紫府碧云为路，好相将归去。",
                "肯如薄幸五更风，不解与、花为主。"
            ]
        },
        {
            "title": "一丛花",
            "content": [
                "年时今夜见师师，双颊酒红滋。",
                "疏帘半卷微灯外，露华上、烟袅凉飔。",
                "簪髻乱抛，偎人不起，弹泪唱新词。",
                "佳期。谁料久参差。愁绪暗萦丝。",
                "想应妙舞清歌罢，又还对、秋色嗟咨。",
                "惟有画楼，当时明月，两处照相思。"
            ]
        },
        {
            "title": "望海潮",
            "content": [
                "星分斗牛，疆连淮海，扬州万井提封。",
                "花发路香，莺啼人起，珠帘十里东风。",
                "豪俊气如虹，曳照春金紫，飞盖相从。",
                "巷入垂杨，画桥南北翠烟中。",
                "追思故国繁雄。有迷楼挂斗，月观横空。",
                "纹锦制帆，明珠溅雨，宁论爵马鱼龙。",
                "往事逐孤鸿，但乱云流水，萦带离宫。",
                "最好挥毫万字，一饮拚千钟。"
            ]
        },
        {
            "title": "沁园春",
            "content": [
                "宿霭迷空，腻云笼日，昼景渐长。正兰皋泥润，谁家燕喜，蜜脾香少，触处蜂忙。尽日无人帘幕挂，更风递游丝时过墙。微雨後，有桃愁杏怨，红泪淋浪。风流寸心易感，但依依伫立，回尽柔肠。念小奁瑶鉴，重匀绛蜡，玉笼金斗，时熨沈香。柳下相将游冶处，便回首青楼成异乡。相忆事，纵蛮笺万叠，难写微茫。"
            ]
        },
        {
            "title": "望海潮",
            "content": [
                "秦峰苍翠，耶溪潇洒，千岩万壑争流。",
                "鸳瓦雉城，谯门画戟，蓬莱燕阁三休。",
                "天际识归舟，泛五湖烟月，西子同游。",
                "茂草台荒，苎萝村冷起闲愁。",
                "何人览古凝眸。怅朱颜易失，翠被难留。",
                "梅市旧书，兰亭古墨，依稀风韵生秋。",
                "狂客鉴湖头，有百年台沼，终日夷犹。",
                "最好金龟换酒，相与醉沧州。"
            ]
        },
        {
            "title": "望海潮",
            "content": [
                "梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车，正絮翻蝶舞，芳思交加。柳下桃蹊，乱分春色到人家。",
                "　　西园夜饮鸣笳，有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。",
                ""
            ]
        },
        {
            "title": "桃源忆故人",
            "content": [
                "玉楼深锁薄情种，",
                "清夜悠悠谁共。",
                "羞见枕衾鸳凤，",
                "闷即和衣拥。",
                "无端画角严城动，",
                "惊破一番新梦。",
                "窗外月华霜重，",
                "听彻梅花弄。",
                ""
            ]
        },
        {
            "title": "踏莎行",
            "content": [
                "雾失楼台，月迷津渡，",
                "桃源望断无寻处。",
                "可堪孤馆闭春寒，",
                "杜鹃声里斜阳暮。",
                "驿寄梅花，鱼传尺素，",
                "砌成此恨无重数。",
                "郴江幸自绕郴山，",
                "为谁流下潇湘去？",
                ""
            ]
        },
        {
            "title": "水龙吟",
            "content": [
                "小楼连远横空，下窥绣毂雕鞍骤。朱帘半卷，单衣初试，清明时候。破暖轻风，弄晴微雨，欲无还有。卖花声过尽，斜阳院落，红成阵、飞鸳甃。",
                "　　玉佩丁东别后，怅佳期、参差难又。名缰利锁，天还知道，和天也瘦。花下重门，柳边深巷，不堪回首。念多情，但有当时皓月，向人依旧。",
                ""
            ]
        },
        {
            "title": "阮郎归",
            "content": [
                "潇湘门外水平铺，",
                "月寒征棹孤。",
                "红妆饮罢少踟蹰，",
                "有人偷向隅。",
                "挥玉箸，洒真珠，",
                "梨花春雨余。",
                "人人尽道断肠初，",
                "那堪肠已无。"
            ]
        },
        {
            "title": "阮郎归",
            "content": [
                "湘天风雨破寒初，深沉庭院虚。丽谯吹罢《小单于》，迢迢清夜徂。",
                "　　乡梦断，旅魂孤，峥嵘岁又除。衡阳犹有雁传书，彬阳和雁无。",
                ""
            ]
        },
        {
            "title": "阮郎归",
            "content": [
                "褪花新绿渐团枝，",
                "扑人风絮飞。",
                "秋千未拆水平堤，",
                "落红成地衣。",
                "　　",
                "游蝶困，乳莺啼，",
                "怨春春怎知。",
                "日长早被酒禁持，",
                "那堪更别离。"
            ]
        },
        {
            "title": "阮郎归",
            "content": [
                "宫腰袅袅翠鬟松，",
                "夜堂深处逢。",
                "无端银烛殒秋风，",
                "灵犀得暗通。",
                "身有限，恨无穷，",
                "星河沈晓空。",
                "陇头流水各西东，",
                "佳期如梦中。"
            ]
        },
        {
            "title": "如梦令",
            "content": [
                "遥夜沈沈如水，风紧驿亭深闭。梦破鼠窥灯，霜送晓寒侵被。无寐、无寐，门外马嘶人起。",
                ""
            ]
        },
        {
            "title": "如梦令",
            "content": [
                "门外绿荫千顷，",
                "两两黄鹂相应。",
                "睡起不胜情，",
                "行到碧梧金井。",
                "人静，人静，",
                "风弄一枝花影。"
            ]
        },
        {
            "title": "如梦令",
            "content": [
                "楼外残阳红满，",
                "春入柳条将半。",
                "桃李不禁风，",
                "回首落英无限。",
                "肠断、肠断，",
                "人共楚天俱远。"
            ]
        },
        {
            "title": "如梦令",
            "content": [
                "池上春归何处，",
                "满目落花飞絮。",
                "孤馆悄无人，",
                "梦断月堤归路。",
                "无绪、无绪，",
                "帘外五更风雨。"
            ]
        },
        {
            "title": "鹊桥仙",
            "content": [
                "纤云弄巧，飞星传恨，银汉迢迢暗度。金风玉露一相逢，便胜却、人间无数。",
                "柔情似水，佳期如梦，忍顾鹊桥归路。两情若是久长时，又岂在、朝朝暮暮。",
                ""
            ]
        },
        {
            "title": "南乡子",
            "content": [
                "妙手写徽真，",
                "水翦双眸点绛唇，",
                "疑是昔年窥宋玉。",
                "东邻，",
                "只露墙头一半身。",
                "往事已酸辛，",
                "谁记当年翠黛颦，",
                "尽道有些堪恨处。",
                "无情，",
                "任是无情也动人。"
            ]
        },
        {
            "title": "菩萨蛮",
            "content": [
                "虫声泣露惊秋枕，",
                "罗帏泪湿鸳鸯锦。",
                "独卧玉肌凉，",
                "残更与恨长。",
                "阴风翻翠幔，",
                "雨涩灯花暗。",
                "毕竟不成眠，",
                "鸦啼金井寒。"
            ]
        },
        {
            "title": "南歌子",
            "content": [
                "玉漏迢迢尽，银潢淡淡横。",
                "梦回宿酒未全醒。",
                "已被邻鸡催起、怕天明。",
                "臂上妆犹在，襟间泪尚盈。",
                "水边灯火渐人行。",
                "天外一钩残月、带三星。"
            ]
        },
        {
            "title": "南歌子",
            "content": [
                "霭霭凝春态，溶溶媚晓光。",
                "何期容易下巫阳。",
                "祗恐使君前世、是襄王。",
                "暂为清歌驻，还因暮雨忙。",
                "瞥然归去断人肠。",
                "空使兰台公子、赋高唐。"
            ]
        },
        {
            "title": "木兰花慢",
            "content": [
                "过秦淮旷望，",
                "迥潇洒、绝纤尘，",
                "爱清景风蛩。",
                "吟鞭醉帽，时度疏林，",
                "秋来政情味淡。",
                "更一重烟水一重云，",
                "千古行人旧恨，",
                "尽应分付今人。",
                "渔村。望断衡门。",
                "芦荻浦、雁先闻。",
                "对触目凄凉，",
                "红凋岸蓼，翠减汀萍，",
                "凭高正千嶂黯。",
                "便无情到此也销魂。",
                "江月知人念远，",
                "上楼来照黄昏。"
            ]
        },
        {
            "title": "木兰花",
            "content": [
                "秋容老尽芙蓉院，",
                "草上霜花匀似翦。",
                "西楼促坐酒杯深，",
                "风压绣帘香不卷。",
                "玉纤慵整银筝雁，",
                "红袖时笼金鸭暖。",
                "岁华一任委西风，",
                "独有春红留醉脸。"
            ]
        },
        {
            "title": "满庭芳",
            "content": [
                "晓色云开，春随人意，骤雨才过还晴。古台芳榭，飞燕蹴红英。舞困榆钱自落，秋千外、绿水桥平。东风里，朱门映柳，低按小秦筝。",
                "　　多情，行乐处，珠钿翠盖，玉辔红缨。渐酒空金榼，花困蓬瀛。豆蔻梢头旧恨，十年梦、屈指堪惊。凭阑久，疏烟淡日，寂寞下芜城。",
                ""
            ]
        },
        {
            "title": "千秋岁",
            "content": [
                "水边沙外，城郭春寒退。",
                "花影乱，莺声碎。",
                "飘零疏酒盏，离别宽衣带。",
                "人不见，碧云暮合空相对。",
                "忆昔西池会，鵷鹭同飞盖。",
                "携手处，今谁在？",
                "日边清梦断，镜里朱颜改。",
                "春去也，飞红万点愁如海。",
                ""
            ]
        },
        {
            "title": "满庭芳",
            "content": [
                "山抹微云，天粘衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。",
                "　　消魂，当此际，香囊暗解，罗带轻分。漫赢得青楼，薄幸名存。此去何时见也？襟袖上、空惹啼痕。伤情处，高城望断，灯火已黄昏。",
                ""
            ]
        },
        {
            "title": "江城子",
            "content": [
                "西城杨柳弄春柔。动离忧。泪难收。犹记多情，曾为系归舟。碧野朱桥当日事，人不见，水空流。",
                "韶华不为少年留。恨悠悠。几时休。飞絮落花时候、一登楼。便做春江都是泪，流不尽，许多愁。",
                ""
            ]
        },
        {
            "title": "江城子",
            "content": [
                "南来飞燕北归鸿。偶相逢，惨愁容。",
                "绿鬓朱颜，重见两衰翁。",
                "别后悠悠君莫问，无限事，不言中。",
                "　　",
                "小槽春酒滴珠红。莫匆匆，满金钟。",
                "饮散落花流水、各西东。",
                "后会不知何处是，烟浪远，暮云重。"
            ]
        },
        {
            "title": "减字木兰花",
            "content": [
                "天涯旧恨，独自凄凉人不问。欲见回肠，断尽金炉小篆香。",
                "　　黛蛾长敛，任是春风吹不展。困倚危楼，过尽飞鸿字字愁。",
                ""
            ]
        },
        {
            "title": "浣溪沙",
            "content": [
                "锦帐重重卷暮霞，",
                "屏风曲曲斗红牙，",
                "恨人何事苦离家。",
                "枕上梦魂飞不去，",
                "觉来红日又西斜，",
                "满庭芳草衬残花。"
            ]
        },
        {
            "title": "画堂春　本意",
            "content": [
                "东风吹柳日初长，",
                "雨余芳草斜阳。",
                "杏花零落燕泥香，",
                "睡损红妆。",
                "宝篆烟消鸾凤，",
                "画屏云锁潇湘。",
                "暮寒微透薄罗裳，",
                "无限思量。",
                ""
            ]
        },
        {
            "title": "河传",
            "content": [
                "恨眉醉眼，",
                "甚轻轻觑者，",
                "神魂迷乱。",
                "常记那回，",
                "小曲阑干西畔，",
                "鬓云松、罗袜剗。",
                "丁香笑吐娇无限。",
                "语软声低，",
                "道我何曾惯。",
                "云雨未谐，",
                "早被东风吹散。",
                "闷损人、天不管。"
            ]
        },
        {
            "title": "好事近",
            "content": [
                "春路雨添花，",
                "花动一山春色。",
                "行到小溪深处，",
                "有黄鹂千百。",
                "飞云当面化龙蛇，",
                "夭骄转空碧。",
                "醉卧古藤阴下，",
                "了不知南北。"
            ]
        },
        {
            "title": "风流子",
            "content": [
                "东风吹碧草。年华换、行客老沧州。",
                "见梅吐旧英，柳摇新绿，恼人春色。",
                "还上枝头，寸心乱、北随云黯黯。",
                "东逐水悠悠。",
                "斜日半山，暝烟两岸。",
                "数声横笛，一叶扁舟。",
                "　　",
                "青门同携手。",
                "前欢记、浑似梦里扬州。",
                "谁念断肠南陌，回首西楼。",
                "算天长地久，有时有尽，",
                "奈何绵绵，此恨难休。",
                "拟待倩人说与，生怕人愁。"
            ]
        },
        {
            "title": "蝶恋花",
            "content": [
                "晓日窥轩双燕语，",
                "似与佳人。",
                "共惜春将暮，",
                "屈指艳阳都几许，",
                "可无时霎闲风雨。",
                "流水落花无问处，",
                "只有飞云。",
                "冉冉来还去，",
                "持酒劝云云且住，",
                "凭君碍断春归路。"
            ]
        },
        {
            "title": "调笑令",
            "content": [
                "心素，",
                "与谁语。",
                "始信别离情最苦，",
                "兰舟欲解春江暮。",
                "精爽随君归去，",
                "异时携手重来处。",
                "梦觉春风庭户。"
            ]
        },
        {
            "title": "调笑令",
            "content": [
                "辇路，",
                "江枫古。",
                "楼上吹箫人在否？",
                "菱花半璧香尘污。",
                "往日繁华何处，",
                "旧欢新爱谁是主。",
                "啼笑两难分付。"
            ]
        },
        {
            "title": "调笑令",
            "content": [
                "柳岸，",
                "水清浅。",
                "笑折荷花呼女伴，",
                "盈盈日照新妆面。",
                "水调空传幽怨，",
                "扁舟日暮笑声远。",
                "对此令人肠断。"
            ]
        },
        {
            "title": "调笑令",
            "content": [
                "恋恋，",
                "楼中燕。",
                "燕子楼空春色晚，",
                "将军一去音容远。",
                "空锁楼中深怨，",
                "春风重到人不见。",
                "十二阑干倚遍。"
            ]
        },
        {
            "title": "点绛唇",
            "content": [
                "醉漾轻舟，信流引到花深处。",
                "尘缘相误，无计花间住。",
                "烟水茫茫，千里斜阳暮。",
                "山无数，乱红如雨，不记来时路。"
            ]
        },
        {
            "title": "春日",
            "content": [
                "一夕轻雷落万丝，霁光浮瓦碧参差。",
                "有情芍药含春泪，无力蔷薇卧晓枝。"
            ]
        },
        {
            "title": "长相思",
            "content": [
                "铁瓮城高，蒜山渡阔，干云十二层楼。",
                "开尊待月，掩箔披风，依然灯火扬州。",
                "绮陌南头，记歌名宛转，乡号温柔。",
                "曲槛俯清流，想花阴、谁系兰舟。",
                "念凄绝秦弦，感深荆赋，相望几许凝愁。",
                "勤勤裁尺素，奈双鱼、难渡瓜洲。",
                "晓鉴堪羞，潘鬓点、吴霜渐稠。",
                "幸于飞、鸳鸯未老，不应同是悲秋。"
            ]
        },
        {
            "title": "八六子",
            "content": [
                "倚危亭，恨如芳草，萋萋剗尽还生。",
                "念柳外青骢别后，水边红袂分时，怆然暗惊。",
                "无端天与娉婷。",
                "夜月一帘幽梦，春风十里柔情。",
                "怎奈何、欢娱渐随流水。",
                "素弦声断，翠绡香减，那堪片片飞花弄晚。",
                "蒙蒙残雨笼晴。正销凝。黄鹂又啼数声。"
            ]
        },
        {
            "title": "浣溪沙",
            "content": [
                "漠漠轻寒上小楼，晓阴无赖似穷秋，淡烟流水画屏幽。",
                "　　自在飞花轻似梦，无边丝雨细如愁，宝帘闲挂小银钩。",
                ""
            ]
        }
    ]
}