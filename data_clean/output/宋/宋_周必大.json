{
    "dynasty": "宋",
    "author": "周必大",
    "intro": "周必大（一一二六—一二○四），字子充，一字洪道，晚年自号平园老叟，原籍管城（今河南郑州），高宗建炎二年（一一二八）祖先通判庐陵（今江西吉安），因家焉。绍兴二十一年（一一五一）进士，调徽州司户参军。二十七年，举博学宏词科，差充建康府教授。三十年，召为太学录，累迁编类圣政所详定官兼权中书舍人兼权给事中。孝宗隆兴元年（一一六三），因缴驳龙大渊、曾觌除知合门事，奉祠。乾道四年（一一六八），起知南剑州。六年，除秘书少监兼直学士院。八年，兼权中书舍人时以事奉祠。淳熙二年（一一七五），除敷文阁待制、侍讲，累迁吏部尚书兼翰林学士承旨。七年，除参知政事。九年，除知枢院事。十六年，由左丞相出判潭州。绍熙四年（一一九三），改判隆兴府。宁宗庆元元年（一一九五），以观文殿大学士、益国公致仕。未几，为韩侂胄指为伪学罪首。嘉泰四年卒，年七十九。开禧三年（一二○七），赐谥文忠。生平著书八十一种，有《平园集》二百卷。事见本集卷首年谱，《宋史》卷三九一有传。周必大诗，以清黄丕烈校跋并抄补明抄《周益文忠公集》（藏北京图书馆）为底本。校以宋开禧二年刊本（简称宋本，原藏日本静嘉堂文库），影印文渊阁《四阁全书》本（简称四库本）。底本校者校补及异文堪夥，部分有判断，不少仅罗列未定。整理时凡异文与宋本相同，文义且无窒碍者，概从宋本，四宋本错夺衍倒极多，而编次较底本、宋本合理，从四库本。编为十四卷。",
    "items": [
        {
            "title": "予久欲游仰山而未暇行者智印写真索赞",
            "content": [
                "家居只在仰山傍，自笑痴蝇冻守窗。",
                "也解分身千百亿，从来一月印千江。"
            ]
        },
        {
            "title": "次韵王少府送焦坑茶",
            "content": [
                "昏然午枕困漳滨，醒以清风赖子真。",
                "初似参禅逢硬语，久如味谏得端人。",
                "王程不趁清明宴，野老先分浩荡春。",
                "敢向柘罗评绿玉，待君同碾试飞尘。"
            ]
        },
        {
            "title": "王才臣求园中六诗杨秘监谢尚书皆赋·格斋",
            "content": [
                "世事环无端，圣功井有汔。",
                "欲知至不至，密验物交物。"
            ]
        },
        {
            "title": "庆元乙卯某与欧阳伯威葛德源俱年七十适敝居",
            "content": [
                "结茅近市压平川，围棘争门想少年。",
                "鹿记杨侯歌始举，鹤归丁令化飞仙。",
                "诗场曾作推敲手，文会今随出入肩。",
                "同甲唱酬殊未已，首篇聊记老而传。",
                "",
                ""
            ]
        },
        {
            "title": "次韵陆务观送行二首",
            "content": [
                "议论今谁及，词章更可宗。",
                "三年依玉树，一别送尘容。",
                "尽日寻山寺，思君傍塞烽。",
                "五言何敢续，持用当缄封。"
            ]
        },
        {
            "title": "立春帖子·太上皇帝阁",
            "content": [
                "斗巧花枝金剪幡，夸多菜缕玉为盘。",
                "君王賸欲娱佳节，总把时新辍大官。"
            ]
        },
        {
            "title": "立春帖子·太上皇帝阁",
            "content": [
                "楼名聚远倚晴空，无限风光入坐中。",
                "岂是帝家移帝力，由来天子即天公。"
            ]
        },
        {
            "title": "送陆务观赴七闽提举常平茶事",
            "content": [
                "鸾栖枳棘已多年，父老犹传主簿贤。",
                "扶杖喜迎新使者，赤帷何惜与高褰。"
            ]
        },
        {
            "title": "赣守张子智重修思贤阁奉赵清献公",
            "content": [
                "霜凝宪简肃朝衣，日转熙台治郡时。",
                "事道初无中与外，居仁自有勇兼慈。",
                "甿谣曾咏来何暮，德政常留去后思。",
                "眼看清规非面友，肩随画像是心期。"
            ]
        },
        {
            "title": "端午帖子·太上皇帝阁",
            "content": [
                "午节由来重，今符火德昌。",
                "炎图常有赫，圣寿共无疆。"
            ]
        },
        {
            "title": "立春帖子·太上皇后阁",
            "content": [
                "彩胜宜春字，流霞曼寿觞。",
                "涂歌并里咏，地久对天长。"
            ]
        },
        {
            "title": "顷创棋色之论邦衡深然之明日府中花会戏成二",
            "content": [
                "醉红政不妨文饮，呼白从来要助欢。",
                "棋色应同三昧色，牡丹何似九秋丹。",
                "",
                ""
            ]
        },
        {
            "title": "清源知藏僧法源写真求赞",
            "content": [
                "精不摇，神不骄，鬓任髡，颜任凋。",
                "人扰扰而胶胶，尔寂寂而寥寥。",
                "知壶子其谁何，异渔父之堪描。",
                "往壁观以默照，免室迩而人遥。"
            ]
        },
        {
            "title": "立春帖子·太上皇帝阁",
            "content": [
                "瑞雪收残腊，和风报早春。",
                "祝尧千万寿，常与岁俱新。"
            ]
        },
        {
            "title": "寄题谢昌国尚书桂山堂",
            "content": [
                "京国薪如桂，家山桂满林。",
                "叶留经岁碧，花雨盛秋金。",
                "作楫商舟稳，为梁汉殿深。",
                "幽香宜自閟，莫待斧斤寻。"
            ]
        },
        {
            "title": "某绍兴甲子赴试此地卜居今十年三历秋举每遇",
            "content": [
                "上元甲子此攻坚，卜筑安居正十年。",
                "登堞遥观灯夺昼，归家却赏月流天。",
                "丹台旋葺新炉灶，绛帐都抛旧管弦。",
                "赖有故人将骥子，功名不断复青毡。",
                "",
                ""
            ]
        },
        {
            "title": "去年孙从之示玉蕊佳篇时过未敢赓和今年此花",
            "content": [
                "食菜曾饕三百囷，种花重看一番新。",
                "洞仙旧赏轮无迹，工部高吟笔有神。",
                "叠雪雅宜歌白雪，送春仍欲买青春。",
                "向来伪帖今冰释，从此佳名遍广轮。",
                "",
                ""
            ]
        },
        {
            "title": "简提刑吴大卿二首",
            "content": [
                "瑞节频移意可知，西川西广又江西。",
                "苏黄到处君行部，物色分留待品题。"
            ]
        },
        {
            "title": "三月二十八日春华楼前芍药盛开招欧葛二兄再",
            "content": [
                "老去犹思饮吸川，静中还喜日为年。",
                "艾耆天畀如三寿，谈辨人惊似仙。",
                "洞锁嵩峰偏入眼，丹成左山右勾}嵝远齐肩。",
                "定知乐事年年共，更看新诗句句传。",
                "",
                ""
            ]
        },
        {
            "title": "张渊道侍郎挽词二首",
            "content": [
                "南国频移镇，西清叠进班。",
                "衮衣元缱绻，贝锦谩斓斑。",
                "斜日逢单阏，流金识大还。",
                "惟馀千字诔，传诵满人间。"
            ]
        },
        {
            "title": "立春帖子·太上皇后阁",
            "content": [
                "清晚鸣鞘下紫宸，玉觞椒酒寿双亲。",
                "衮衣更得袆衣助，总道新春胜旧春。"
            ]
        },
        {
            "title": "平园之北有荷花数亩张彦和兄弟以售于予戏作",
            "content": [
                "红红白白满方塘，风度人言似六郎。",
                "属我属君何必问，匡庐莲社有周张。",
                "",
                ""
            ]
        },
        {
            "title": "和范至能舍人农圃堂韵",
            "content": [
                "荒淫吴以颠，战胜越云吉。",
                "是非两安在，阡陌眇萧瑟。",
                "公来开别墅，草莽手爬栉。",
                "阴晴及寒暑，每到皆胜日。",
                "新诗吊兴废，收拾满箱帙。",
                "有客师元亮，甫谢彭泽秩。",
                "幸分北窗风，容此易安膝。"
            ]
        },
        {
            "title": "寄题安福朱景源景云所居二首",
            "content": [
                "友悌人知天亦知，风雷会变箨龙儿。",
                "从今直节亭前后，枝茂宗生竹也慈。"
            ]
        },
        {
            "title": "端明殿学士王日严挽词二首",
            "content": [
                "家世三珠树，文章五凤楼。",
                "中年穿豹尾，晚岁冠鳌头。",
                "夷雅推簪橐，清醇动冕旒。",
                "居然似岐国，只欠启金瓯。"
            ]
        },
        {
            "title": "七兄以庚戌重阳前解江东常平印泝江而归先寄",
            "content": [
                "春驾轻车上九华，秋乘大舸泝风沙。",
                "欲抛彭泽追元亮，何待龙山宴孟嘉。",
                "行止非关人力胜，清平自有部民夸。",
                "征帆冲雨何时至，东望牙樯眼屡花。",
                "",
                ""
            ]
        },
        {
            "title": "张孜仲寅写予真倚松而立戏题",
            "content": [
                "曾陪汉幄运前筹，也忝分封万户留。",
                "未问家传黄石法，且来闲伴赤松游。"
            ]
        },
        {
            "title": "道中忆胡季怀",
            "content": [
                "珍重临分白玉卮，醉中那暇说相思。",
                "天寒道远酒醒处，始是忆君肠断时。"
            ]
        },
        {
            "title": "次韵溧水令李彦平清赏图",
            "content": [
                "俗吏才拘拘，书生志落落。",
                "均之窘几案，底处着丘壑。",
                "中山李长官，整暇非政学。",
                "庭虚吏早散，园古句频琢。",
                "问之何能尔，行道轻去就。",
                "谁如班孟坚，龌龊事元舅。",
                "纷纷名利场，风俗日益蠱。",
                "腰围黄金带，巧宦不难取。",
                "惟有佳儿孙，未易以力致。",
                "君看房杜辈，勋业照文字。",
                "徐勣尚笑之，垂诫甚切至。",
                "何如遗清白，世有贤者类。",
                "诗书闻过庭，杖屦奉安步。",
                "邑人争指似，玉立称祖父。",
                "岂惟慰眼前，门户赖不仆。",
                "翁乎复何忧，弦歌乐朝暮。"
            ]
        },
        {
            "title": "立春帖子·太上皇后阁",
            "content": [
                "涌金门外风舒柳，师子园中日放花。",
                "何事东皇催暖律，似迎西母探春车。"
            ]
        },
        {
            "title": "胡长彦母解氏挽词",
            "content": [
                "蘐死兰枯及老堂，翩翩丹旐逐风翔。",
                "冰间鳞跃悲馀阁，纸上鸾回閟古囊。",
                "年过九龄今代少，家留一桂异时芳。",
                "衰宗自恨通姻晚，不及陶家馔客觞。"
            ]
        },
        {
            "title": "李子权屡求所居江月亭浴沂斋诗老病未能作坐",
            "content": [
                "姚皇去后几菲菲，湘水依然从二妃。",
                "双泪一时红作鬣，连枝千载绿为衣。",
                "槛前斑竹应同伴，波面文鸳欲共飞。",
                "吟遍世间闲草木，何如江月咏沂归。",
                "",
                ""
            ]
        },
        {
            "title": "立春帖子·皇帝阁",
            "content": [
                "日向皇都永，冰从泰液融。",
                "八荒开寿域，万国转春风。"
            ]
        },
        {
            "title": "东坡像李伯时作曾无疑藏之命予赞之",
            "content": [
                "龙章凤姿，挥斥八极。",
                "天心月胁，照映万物。",
                "孟子之气，庄周之文。",
                "瞻之在前，尚有典型。"
            ]
        },
        {
            "title": "邦衡再送二诗一和为甚酥二和牛尾貍",
            "content": [
                "追迹犹应怨猎徒，截肪何敢恨庖厨。",
                "鱠鲈湖上休夸玉，煮豆瓶中未是酥。",
                "伴食偏宜十字饼，先驱正赖一卮餬。",
                "却因玉面新名字，肠断元正白兽壶。"
            ]
        },
        {
            "title": "和龙舒兄春日出郊韵",
            "content": [
                "庭束蒲鞭吏昼闲，禽声人语两关关。",
                "郊垧戎队穿花里，阡陌儿童戏雉间。",
                "禅语屡题投子寺，仁风常满皖公山。",
                "荐书闻道交宸几，尺一封泥合锡还。"
            ]
        },
        {
            "title": "靖州太守李秀实挽词二首",
            "content": [
                "伊昔观灯火，居然饮彻明。",
                "一旬聊隐几，万日遽成茔。",
                "回首歌钟地，伤心挽铎声。",
                "朔风知客恨，犹欲返铭旌。"
            ]
        },
        {
            "title": "进谢御书古诗",
            "content": [
                "允文元佑词臣轼，劲节名章世无敌。",
                "御前曾赐紫薇诗，袖里骊珠光的烁。",
                "小臣谬直白玉堂，也纡皇眷摛云章。",
                "云章元是七德舞，字字笔法超钟王。",
                "两朝相望九十祀，长庆集中偏属意。",
                "咸池日照草木光，天门龙跃鱼虾悸。",
                "我皇英锐真太宗，文武神圣功德隆。",
                "黄钺指期擒颉利，捷书先献大安宫。",
                "元和学士白居易，臣非其才私有志。",
                "愿随班贺四海清，续唐之歌夸万世。"
            ]
        },
        {
            "title": "江西美示古调七篇皆以风雅久寂寞为首句责仆",
            "content": [
                "古人足礼义，情动形于言。",
                "四始虽不同，如季出一源。",
                "朅从此道废，根浅枝叶烦。",
                "众作日以工，大本日以谖。",
                "君欲继前修，要当养其原。",
                "第令思无邪，庶几三百篇。",
                "",
                ""
            ]
        },
        {
            "title": "陈宰有诗来迎次韵",
            "content": [
                "沿泝江湖乐有馀，慆慆何必叹东徂。",
                "赏心到处穷佳境，好事逢人得异书。",
                "风浪送帆时一快，鱼龙潜穴不须驱。",
                "归来正使无泥洗，合压香醪作岁除。"
            ]
        },
        {
            "title": "邦衡侍郎再惠春字韵诗次韵怀旧叙谢且致登庸",
            "content": [
                "年年郡圃共寻春，夜夜神冈醉问津。",
                "公众鸡翘恩典厚，我游麟省宠光新。",
                "愿闻玉铉调元日，幸摄金銮草制人。",
                "致主勋华端有望，浇风于此合还醇。",
                "",
                ""
            ]
        },
        {
            "title": "悼亡之后病齿不能食拔去其甚者有感赋小诗",
            "content": [
                "咀嚼劳劬八十年，更因缺落拔其残。",
                "已无韩愈妻堪诧，只欠张苍乳可餐。"
            ]
        },
        {
            "title": "钱文季状元去春用杨吉州子直韵赋玉蕊诗老悖",
            "content": [
                "昼揽群芳博物华，夕披众说聚萤车。",
                "花来北固无新唱，诗到西崑有故家。",
                "乡里孝廉流泽远，弟兄科甲搢绅夸。",
                "盍归史馆开群玉，徐步词垣判五花。",
                "",
                ""
            ]
        },
        {
            "title": "十二月十九日饯别刘文潜运使明日书来云醉梦",
            "content": [
                "幽人门巷冷如冰，使节光华肯再登。",
                "今夕青灯话三馆，明年何处说庐陵。",
                "",
                ""
            ]
        },
        {
            "title": "以红碧二色桃花送务观",
            "content": [
                "碧云欲合带红霞，知是秦人洞里花。",
                "俗眼只应窥燕麦，不如送与谪仙家。"
            ]
        },
        {
            "title": "戊子岁除以粣代酒送邦衡邦衡有诗见戏仍送牛",
            "content": [
                "先生岂比习池徒，薄酝仍惭校尉厨。",
                "献粣聊将追粔籹，餔糟只欲伴屠苏。",
                "削肌知自何人手，灌顶疑尝释氏醐。",
                "必许寻花兼问柳，敢辞挈榼更提壶。",
                "",
                ""
            ]
        },
        {
            "title": "子中兄招饮次韵",
            "content": [
                "青衿学道不忧贫，黄发相看并乞身。",
                "前有二疏今可企，免教人谓鲁无人。"
            ]
        },
        {
            "title": "资正殿学士萧照邻挽词二首",
            "content": [
                "共政时虽少，同朝日最多。",
                "联鏕趋鹤禁，列馔祝鸡窠。",
                "平昔颜常好，归来鬓未皤。",
                "飞升寻乃祖，示病笑维摩。"
            ]
        },
        {
            "title": "庆东宫生辰四首",
            "content": [
                "太阳象真主，阳月应诞期。",
                "少阳比储君，生近重阳时。",
                "明两盖自然，何待卦画知。",
                "形容谩辞费，咏取重光诗。"
            ]
        },
        {
            "title": "送蔡迨赴桂阳令",
            "content": [
                "工部诗题满剑川，仪曹文笔照湖南。",
                "身行蜀栈曾幽讨，舟挂吴帆又饱参。",
                "睎骥有心真自得，拔茅无术定谁惭。",
                "金兰正好追英彦，蒲谷翻令试子男。",
                "县古荒祠怜义帝，地灵胜槩忆苏躭。",
                "冰台小试医民瘼，帛幅高张律吏贪。",
                "卫飒化行先礼教，茨充美政是耕蚕。",
                "故家遗俗今无几，往行前言孰可谈。",
                "鸿雁峰高书晨击，骊驹歌阕酒空酣。",
                "伊予已卜江湖隐，灵寿何时寄草庵。"
            ]
        },
        {
            "title": "上巳访杨廷秀赏牡丹于御书匾榜之斋其东园仅",
            "content": [
                "杨监全胜贺监家，赐湖岂比赐书华。",
                "四环自斸三三径，顷刻常开七七花。",
                "门外有田聊伏腊，望中无处不烟霞。",
                "却惭下客非摩诘，无画无诗只谩夸。",
                "",
                ""
            ]
        },
        {
            "title": "王才臣求园中六诗杨秘监谢尚书皆赋·腴亭",
            "content": [
                "雨浥燕脂落，肌丰骨肉匀。",
                "方知杜陵老，曾写此花真。"
            ]
        },
        {
            "title": "同年杨谨仲教授生日",
            "content": [
                "玉笥岧嶤秀倚空，清江汀滢日朝东。",
                "杜萧安在王陈远，极贵长生总属公。"
            ]
        },
        {
            "title": "次韵沈世德抚干川咏轩",
            "content": [
                "江山倏清丽，云月助色泽。",
                "向来面面景，今日谁洗涤。",
                "主人倚晴槛，回首笑谓客。",
                "府公实知己，馀事懒经画。",
                "帲幪廓大厦，轩窗开泽园。",
                "架檐逼象纬，植础压卤斥。",
                "仰看天宇大，俯觉地轴窄。",
                "端如倩巨灵，妙手重开辟。",
                "此兴固非浅，无入不自适。",
                "华关望中敬，棠阴坐上得。",
                "波光动藻井，帆影落几席。",
                "所欣鱼依蒲，未许蝎见壁。",
                "阴晴及朝暮，气象知几易。",
                "飚回有馀韵，鸟度无留迹。",
                "市声沉浩浩，渔唱闻昔昔。",
                "油幕多风流，倏然晋八伯。",
                "淋漓传翰墨，鏦击间金石。",
                "连璧喜同志，倚玉许凉德。",
                "颇惭陂量容，未忍俗驾勒。",
                "恶诗信非备，勿作春秋责。"
            ]
        },
        {
            "title": "胡季怀惠六出梅一枝仍在枉绝句率然次韵勿笑",
            "content": [
                "怪底雪花今岁少，东君聚巧入壶春。",
                "老夫只学龟藏六，未羡梢头首面新。",
                "",
                ""
            ]
        },
        {
            "title": "草具屈邦衡侍郎蒙赋即事新诗次韵皆叙坐上语",
            "content": [
                "旧第闲梅坞，新知泥柳桥。",
                "情先春色动，节后岁寒凋。",
                "久矣承三接，宜然冠百僚。",
                "不须惊鹤发，未碍插蝉貂。",
                "",
                ""
            ]
        },
        {
            "title": "丁酉二月二十日同部中诸公游下竺御园坐枕流",
            "content": [
                "万点红随雪浪翻，恍疑身到武陵源。",
                "归来上界多官府，人与残花两不言。",
                "",
                ""
            ]
        },
        {
            "title": "尚长道见和次韵二首",
            "content": [
                "诗成蜀锦粲云霞，宫样宜尝七宝茶。",
                "压倒柳州甘露饮，洗空梅老白膏芽。",
                "睡魔岂是惊军将，茗战都缘避作家。",
                "怪底清风失炎暑，朝来吉甫诵柔嘉。"
            ]
        },
        {
            "title": "次韵乐顺之司理新释花松花江及上元不张灯二",
            "content": [
                "天閟华灯亦有情，知君新不顾倾城。",
                "遥怜拥被哦诗句，却遣隋珠照夜明。",
                "",
                ""
            ]
        },
        {
            "title": "绍兴庚辰九月二十三日与浙东权帅同年程龙图",
            "content": [
                "当年给札踏金銮，重到依然九月寒。",
                "学士策询学士策，秘书官试秘书官。",
                "自怜绿鬓非前度，尚喜青衫总一般。",
                "寄与浙东程阁老，莫矜红旆笑儒酸。",
                "",
                ""
            ]
        },
        {
            "title": "绍兴甲子予待试庐陵辞曹厅是秋失解后六年乃",
            "content": [
                "五十馀春一远庄，耕夫虽老未抛荒。",
                "审言堂上新司户，子厚书中顾十郎。",
                "",
                ""
            ]
        },
        {
            "title": "再登翠微亭和同年汤平甫知县二首",
            "content": [
                "相君早日翼天飞，晚落江湖罪以微。",
                "好事一时开翠壁，佳名千古记黄扉。",
                "朝游要及鸦翻树，夕返何妨萤湿衣。",
                "更得汤休奇绝句，后来谁忆谢玄晖。"
            ]
        },
        {
            "title": "赣州丰乐长老惠宣写予真戏赞时年七十三",
            "content": [
                "少年日醉郁孤台，鼎立三禅屡往来。",
                "豪气虽存谁复识，形容变尽鬓皑皑。"
            ]
        },
        {
            "title": "次韵乐顺之司理新释花松花江及上元不张灯二",
            "content": [
                "一自乐卿司乐籍，夭桃秾李斗夸张。",
                "阴成却落他人手，始悟分厢作法凉。",
                "",
                ""
            ]
        },
        {
            "title": "端午帖子·太上皇帝阁",
            "content": [
                "桃结千年实，莲开十丈花。",
                "芦香并槿茂，应笑阿瞒家。"
            ]
        },
        {
            "title": "门客郑安世写寿星求赞",
            "content": [
                "谁把江西一幸民，强摹南极老人星。",
                "穹龟鹿鹤朋三寿，伴我松根劚茯苓。"
            ]
        },
        {
            "title": "陈正仲提刑辄还严近正及郊禋索语赠别适小圃",
            "content": [
                "绣衣持斧大江南，人在春风和气间。",
                "草合园扉秋绿缛，花开环堵晓斓斑。",
                "席前宣室趍严召，乐奏端诚趁近班。",
                "记取临分留爱景，芙蓉色斗海棠殷。",
                "",
                ""
            ]
        },
        {
            "title": "端午帖子·太上皇帝阁",
            "content": [
                "三纪跻民寿域中，艾人桃印本何功。",
                "如今坐享无穷报，几看龟巢莲叶红。"
            ]
        },
        {
            "title": "去秋芮国器以诗贺入馆今渠继来次韵",
            "content": [
                "一自传刀梦，迟君已隔秋。",
                "浪传迷弱水，未省碍虚舟。",
                "天子方神武，狂胡敢寇雠。",
                "应须汉充国，早晚与兵谋。"
            ]
        },
        {
            "title": "陈正仲提刑制勘甫毕首过小楼既出新诗仍惠手",
            "content": [
                "才将疑狱决春秋，便顾居乡马少游。",
                "犯斗海槎光斗野，应星汉节照星楼。",
                "法书飞动鸾窥沼，韵语清高鹤唳洲。",
                "田父邻家争借问，顷来重客有今不。",
                "",
                ""
            ]
        },
        {
            "title": "金国贺正旦使副到阙紫宸殿宴致语口号",
            "content": [
                "淳熙纪号过千龄，玉历今开第五春。",
                "北极天高乾象正，东郊风暖物华新。",
                "漏添化国融和日，律飨熙台鼓舞人。",
                "愿挹沧溟供寿酒，无躬无尽奉严宸。"
            ]
        },
        {
            "title": "徐稚山龙学挽词二首",
            "content": [
                "昔者陪簪笔，此邻记凿垣。",
                "十年间何阔，一见欲无言。",
                "哭鲤何多难，葬嬴真少恩。",
                "天乎如可恃，门户看诸孙。"
            ]
        },
        {
            "title": "次韵徽州胡推官旅中遇雪且约同登雨花台三首",
            "content": [
                "天女来参彼上人，逆知君动雨花心。",
                "故令六出缤纷下，免使荒台更重临。"
            ]
        },
        {
            "title": "金国贺正旦使副到阙紫宸殿宴致语口号",
            "content": [
                "北斗回杓恰指寅，东皇御极蚤施仁。",
                "光风丽日依稀转，御柳宫花次第新。",
                "鱼藻有颁安万物，鹿苹式燕乐嘉宾。",
                "小臣请祝君王寿，乾道宜过一万春。"
            ]
        },
        {
            "title": "光宗皇帝挽诗二首",
            "content": [
                "与进依三善，从游阅五冬。",
                "初终存缱绻，议论极从容。",
                "辅政时虽浅，开藩眷自浓。",
                "不如仙宅犬，犹从鼎湖龙。"
            ]
        },
        {
            "title": "太守赵山甫示和篇次韵为谢",
            "content": [
                "阿娇金屋聚芳菲，当御银环序妾妃。",
                "龙女坠天頩素颊，鲛人出水织纁衣。",
                "袖垂户外瞻双引，燕在宫中第一飞。",
                "不用虫鱼笺尔雅，使君行合左符归。"
            ]
        },
        {
            "title": "次七兄韵题二兄静明阁",
            "content": [
                "堤有芙蓉沼有蕖，东西精舍直平湖。",
                "市朝间阔聊中隐，山隰横陈岂子都。",
                "杖屦意行非得得，轮蹄心远任区区。",
                "休穷眼力精疆界，且把诗篇替画图。"
            ]
        },
        {
            "title": "七兄以诗相迎次韵",
            "content": [
                "昔作匆匆去，今成缓缓归。",
                "江山苦招隐，鸥鹭信忘机。",
                "已分渔舟老，还思雁序飞。",
                "天公知客意，帆饱水生肥。"
            ]
        },
        {
            "title": "次韵丁维皋粮料牡丹未开",
            "content": [
                "拙速那能斗巧迟，从教绿暗与红稀。",
                "天香未染蜂犹懒，日幄先笼蝶已飞。",
                "羯鼓只应催上苑，鹤林谁复倩红衣。",
                "请君多酿淮南米，纵赏先拚倒载归。"
            ]
        },
        {
            "title": "次韵胡邦衡二首",
            "content": [
                "冯翊当年助匪颁，殊方此日奉宾欢。",
                "浅基想对销金帐，生意重寻白玉槃。",
                "蚁泛似缘膻足慕，海凝如得毳逃寒。",
                "十羊百榼何须辨，试问东风可味酸。"
            ]
        },
        {
            "title": "西美司书赋生瑇瑁佳篇仍索鄙句奉和一首",
            "content": [
                "衷甲藩身却误身，谁教全体黠斑鳞。",
                "幸容生致池中物，忍使刳为席上珍。",
                "剩买鱼盐便尔性，閒随龟鹤称吾真。",
                "却思御合纹如豆，侍食钧天二十春。"
            ]
        },
        {
            "title": "戊午仲春同甲小集次旧韵",
            "content": [
                "会老三人似颍川，同生绛县免疑年。",
                "尊常有酒何妨醉，事每无心即是仙。",
                "俭欲固应知足足，忘形谁问是肩肩。",
                "香山已写丹青像，洛诵仍凭副墨传。"
            ]
        },
        {
            "title": "游云光寺李提举领客将至留二小诗",
            "content": [
                "作者正七人，饮中空八仙。",
                "长斋讵容醉，晋也合逃禅。"
            ]
        },
        {
            "title": "杨子直秘书以一诗送小儿归省又一绝及平园花",
            "content": [
                "栽花种竹满平园，人道安闲似乐天。",
                "自笑铅黄消永日，何如蛮素乐华年。",
                "",
                ""
            ]
        },
        {
            "title": "次韵赵公直赏心亭醵会古风",
            "content": [
                "晋人夸新亭，假日辄高会。",
                "中间伯仁辈，未免楚囚对。",
                "江山犹古昔，人物已暧昧。",
                "东郊今保厘，翠华记行在。",
                "佳丽压淮楚，追游盛冠盖。",
                "兹楼贯城雉，于迈无小大。",
                "令威虽不归，灵光故无碍。",
                "烟云互明灭，川郭相映带。",
                "当年乌衣游，此日思一概。",
                "从容值休沐，登临多慵慨。",
                "幽怀忽轩豁，细故绝芥蒂。",
                "已寻诗社盟，更许食期戒。",
                "佳宾满座上，好语来天外。",
                "舟移白鹭远，目送飞鸟快。",
                "方种渊明秫，粗免监河贷。",
                "一醉傥可期，与君时倒载。"
            ]
        },
        {
            "title": "次韵谢丰叔贾运使",
            "content": [
                "锦衾留画省，绣斧上清湘。",
                "儒以真无敌，臣于远有光。",
                "二天临宴席，五字冠文场。",
                "昼接行蕃锡，权奇下八方。"
            ]
        },
        {
            "title": "端午帖子·太上皇帝阁",
            "content": [
                "剪舌双鸲鹆，朝来学语新。",
                "祝尧千万寿，岁岁乐端辰。"
            ]
        },
        {
            "title": "万安赖秀才家拾青楼二首",
            "content": [
                "高柳侵檐带绿烟，平林遥望倚青天。",
                "诗人不必工摹写，留与恩袍色斗鲜。"
            ]
        },
        {
            "title": "庆东宫生辰二十韵",
            "content": [
                "二圣仁无敌，元良敬有加。",
                "一丁昌火运，三合聚皇家。",
                "帝子初朱芾，天孙更绿车。",
                "东储今启诵，重庆昔勋华。",
                "异表温而厉，英辞正且葩。",
                "日三朝蠖濩，明两照幽遐。",
                "周鲍吾何嗜，齐蒿尔自邪。",
                "金昭全粹质，玉裕绝纤瑕。",
                "唐范刊讹谬，丘经辨等差。",
                "处心宗淡泊，论乐鄙淫哇。",
                "摛藻书盈轴，穿杨箭列靫。",
                "共知文武备，频拜圣神嘉。",
                "盘露清承掌，窗风冷度纱。",
                "佳辰蓂四叶，乐岁粟千秅。",
                "呈瑞芝生草，延年菊试花。",
                "震维春不老，鹤禁寿无涯。",
                "喜气均三殿，恩颁出正衙。",
                "流香传御酒，七宝簇宫茶。",
                "钉坐麟为脯，堆盘枣胜瓜。",
                "子生同九月，鲁国谩多夸。"
            ]
        },
        {
            "title": "万安赖秀才家拾青楼二首",
            "content": [
                "经术逢辰富贵兼，取名银艾未伤廉。",
                "更须唤作藏书阁，别贮邺侯三万签。"
            ]
        },
        {
            "title": "本觉长老祖宏为老兄弟写真求赞次七兄韵",
            "content": [
                "幅巾短褐雁行秋，不照青铜不倚楼。",
                "今耄昔童无异性，世间寒暑任迁流。"
            ]
        },
        {
            "title": "次韵天官韩尚书七月十八日风雨中观潮予内直",
            "content": [
                "大笔真能挟风雨，小才何敢助涓埃。",
                "古今奇观须秋半，好约重衔伯雅杯。",
                "",
                ""
            ]
        },
        {
            "title": "次子中兄韵三首",
            "content": [
                "读罢新诗暖似春，手摇食指舌生津。",
                "平生口腹何曾计，自笑如今枉累人。"
            ]
        },
        {
            "title": "邦衡再送二诗一和为甚酥二和牛尾貍",
            "content": [
                "金谷烹煎岂我徒，磨舂争语夜阑厨。",
                "六年不赐汤官饵，除日犹分刺史酥。",
                "小惠无多真画饼，大篇有味胜清醐。",
                "遥知发幕烘堂处，不见蒸鹅只瓠壶。"
            ]
        },
        {
            "title": "靖州太守李秀实挽词二首",
            "content": [
                "好学今康鼎，施家古计研。",
                "旌麾更楚粤，翰墨过幽燕。",
                "晚厌三刀梦，归开九秩年。",
                "生荣没无憾，五福定谁先。"
            ]
        },
        {
            "title": "次韵子中兄相迎诗中有奠松楸之语追念别后□",
            "content": [
                "浙水秦淮度十霜，官清谁薄简编香。",
                "春来怪底鸟乌乐，归去喜同灯烛光。",
                "身近广寒犹内热，手遮赫日却心凉。",
                "只愁初踏江边路，封土累然似斧堂。",
                "",
                ""
            ]
        },
        {
            "title": "送蔡德辉教授三首",
            "content": [
                "天马元从西极来，频年伏枥伴驽骀。",
                "如今始觉升沉异，万里追风道路开。"
            ]
        },
        {
            "title": "任漕子严挽词",
            "content": [
                "壮志宵兴着祖鞭，雄辞锐欲勒燕然。",
                "一生仅踏金门地，半世常游玉笥天。",
                "胜墅棋高无敌手，夺袍句好有新编。",
                "高风高上凌云阁，那复观梅月照筵。"
            ]
        },
        {
            "title": "次折仲古枢密韵寄题耒阳曹钦臣彦若藏书室",
            "content": [
                "读书清净业，病亦与心违。",
                "简蠹蟫穿字，帙藏蛛织衣。",
                "羡君传七略，何日款重闱。",
                "不惮浮湘去，其如失步归。"
            ]
        },
        {
            "title": "使臣李汝发写平园真求赞",
            "content": [
                "人皆炎热之畏，我爱夏日之长。",
                "耳百尺之松风，挹双沼之荷香。",
                "发固知其种种，容何事乎堂堂。",
                "尚从游于留侯，免形似乎六郎。"
            ]
        },
        {
            "title": "端午帖子·太上皇后阁",
            "content": [
                "艾叶双人巧，菖花九节荣。",
                "玉皇膺曼寿，金母共长生。"
            ]
        },
        {
            "title": "次韵秋日禅房",
            "content": [
                "官闲未觉往来妨，疏懒从公意自长。",
                "松柏有心寒始见，芝兰入室久弥香。",
                "送秋容我无何饮，畦夏怜渠有底忙。",
                "霜倒池莲雨荒菊，禅房真似赞公房。"
            ]
        },
        {
            "title": "端午帖子·皇帝阁",
            "content": [
                "赫日中天正，清风养物深。",
                "葵倾多士志，草偃万方心。"
            ]
        },
        {
            "title": "龙堂院宗慜写真求赞次七兄韵",
            "content": [
                "相将寻壑复经邱，潄石何妨更枕流。",
                "得法龙须随七祖，休官郎将继牛头。"
            ]
        },
        {
            "title": "送陆务观赴七闽提举常平茶事",
            "content": [
                "疲驽久倦直明光，风味常思十八娘。",
                "拟请一麾依故旧，得无公道学苏章。"
            ]
        },
        {
            "title": "胡元之提刑寺丞迂涂相过宠示二诗次韵为谢兼",
            "content": [
                "惠政郡州楷，清名万口传。",
                "南交需按察，北阙正详延。",
                "契分元重复，封疆互接连。",
                "劳归知有日，还伫楚江边。",
                "",
                ""
            ]
        },
        {
            "title": "某昨蒙宝文待制辄送扬州红都胜欲占小诗叙谢",
            "content": [
                "红药何年有，繁花扫地无。",
                "风光分谢砌，根拨记江都。",
                "两两丹山凤，炎炎赤水珠。",
                "春衫谁氏女，比并强施朱。",
                "",
                ""
            ]
        },
        {
            "title": "次韵程泰之正字奉祠惠照院咏雪五首",
            "content": [
                "剥啄朝来送好音，唱妍酬丽自书林。",
                "柴门未扫檐垂溜，笔退谁知抱膝吟。"
            ]
        },
        {
            "title": "送喻宫教良能出粹会稽",
            "content": [
                "拾遗羁旅鉴湖秋，太史崎岖禹穴游。",
                "只驾贰车良自足，更营三釜复何求。",
                "千山遍踏诗才冨，万壑临观史笔遒。",
                "稍待政成归魏阙，便从麟阁上螭头。"
            ]
        },
        {
            "title": "夜直玉堂读王仲行正字文编用入馆新诗韵",
            "content": [
                "轶材腾骥騄，涌思决河渠。",
                "枝茂根先实，名高士岂虚。",
                "君王怜旧土，馆殿有新除。",
                "努力功名会，燕然欠大书。"
            ]
        },
        {
            "title": "吴斗南架阁求梦芳亭诗",
            "content": [
                "屈平流放楚江皋，萧艾丛中思郁陶。",
                "君是国香人服媚，诗情端合反离骚。"
            ]
        },
        {
            "title": "立春帖子·太上皇帝阁",
            "content": [
                "气冲鱼钥敞金扉，风射蛟冰泮玉池。",
                "从此苑中多乐事，和诗谁是沈佺期。"
            ]
        },
        {
            "title": "端午帖子·太上皇帝阁",
            "content": [
                "嘒嘒蜩鸣柳，飞飞燕拂帘。",
                "尧阶无一事，象戏战斜尖。"
            ]
        },
        {
            "title": "次韵白莲",
            "content": [
                "污沟浊水叶田田，又见新栽京府莲。",
                "玉井谩传青壁外，雪肤如在射山前。",
                "泛红入幕王家俗，种白开池陆子贤。",
                "不用若耶溪畔女，兰桡夜采月娟娟。"
            ]
        },
        {
            "title": "十一月二十七日刘公度徐用之许相过公度居忧",
            "content": [
                "平日何曾忘穆生，如今胡不饮公荣。",
                "颇嫌性僻嵇中散，为怕情伤阮步兵。",
                "美意正须羹碧涧，衰颜聊复饭青精。",
                "更携天上新圆月，同试沙瓶雪水清。",
                "",
                ""
            ]
        },
        {
            "title": "邦衡侄季怀亦惠二诗再次韵二首一颂其叔侄之",
            "content": [
                "竹林终日醉流霞，下客穷空只戹茶。",
                "更欲打门奴酷粥，何殊敛手捧姜芽。",
                "赐金指日挥疏傅，盛馔常时设谢家。",
                "莫为唱酬供一笑，从今便废尔殽嘉。",
                "",
                ""
            ]
        },
        {
            "title": "中奉大夫直徽猷阁致仕邵及之挽词二首",
            "content": [
                "不殖千金产，惟求十亩园。",
                "湖山堆几席，花木报寒暄。",
                "曾是尊前客，常思醉后言。",
                "怀贤空有泪，无路洒新原。"
            ]
        },
        {
            "title": "立春帖子·皇后阁",
            "content": [
                "春入坤宁殿，夭桃暖更饶。",
                "直缘心不妒，岂有壁涂椒。"
            ]
        },
        {
            "title": "端明殿学士张定叟挽词",
            "content": [
                "魏国勋劳四海知，南轩爱直古人遗。",
                "不兴家世谁如此，季氏豪英尚似之。",
                "金殿新班将得政，玉麟旧镇且移麾。",
                "落星小驻星还落，江路东西总去思。"
            ]
        },
        {
            "title": "端午帖子·太上皇后阁",
            "content": [
                "池药风烟净，壶天日月长。",
                "宝书繙蕊笈，碧穗袅炉香。"
            ]
        },
        {
            "title": "广德军鹿鸣燕乐语口号",
            "content": [
                "才子雍容入帝京，使君劝驾意殊深。",
                "骑蟾定喜攀仙桂，鸣鹿先须咏野芩。",
                "好去玉阶方寸近，休辞金盏十分斟。",
                "明年三月莺花丽，洗眼宫袍宴上林。"
            ]
        },
        {
            "title": "己未立春留杨伯子知县小酌夜闻窗竹有声伯子",
            "content": [
                "谟讶衰翁笑口开，故人风度继欧梅。",
                "堕簁雪阵鱼丽远，蹋迹诗仙凤沼来。",
                "酒似茅柴居膈上，句如桂子落天台。",
                "新年春日相追逐，谁谓天公厌两回。",
                "",
                ""
            ]
        },
        {
            "title": "端午帖子·皇帝阁",
            "content": [
                "揽衣切切念丝棼，当馈孜孜恤暑耘。",
                "今岁麦收蚕又熟，万方何以答吾君。"
            ]
        },
        {
            "title": "次张钦夫经略韵送胡长彦司户还庐陵",
            "content": [
                "解印陶元亮，居乡马少游。",
                "久怜高士少，今喜故人优。",
                "客至无何饮，身闲有底愁。",
                "自然仁者寿，谁羡道家流。"
            ]
        },
        {
            "title": "端午帖子·太上皇帝阁",
            "content": [
                "昌歜随宜泛绿醽，茧光依旧写黄庭。",
                "寿康莫采三年艾，瑞应从敷五荚蓂。"
            ]
        },
        {
            "title": "次韵汤朝美古意二首",
            "content": [
                "来宾有双雁，峨峨渐江皋。",
                "岂尝谋稻粱，逝将辨卑高。",
                "乃知可为仪，初不在羽毛。",
                "鄙哉负涂豕，蹢躅争一槽。"
            ]
        },
        {
            "title": "资正殿学士萧照邻挽词二首",
            "content": [
                "科甲早巍巍，官曹总帝畿。",
                "间尝森画戟，毕竟践黄扉。",
                "衣钵传儿辈，笙歌彻妓围。",
                "百年盈省陌，何翅古来稀。"
            ]
        },
        {
            "title": "送邓漕移帅扬州二首",
            "content": [
                "碧幢红旆拥西风，几点淮山落眼中。",
                "卧辙正看留使者，褰帷早已识元戎。",
                "儿童骑竹迎并牧，父老封棠记召公。",
                "人望汲卿居禁闼，淮扬只恐又匆匆。"
            ]
        },
        {
            "title": "端午帖子·太上皇帝阁",
            "content": [
                "抱朴传方定不虚，日中试觅小蟾蜍。",
                "君王万岁从今数，看汝多年颔下书。"
            ]
        },
        {
            "title": "中秋梅桂盛开前所未有黄岩老通判欲赋诗纪异",
            "content": [
                "岩前丹桂陇头梅，元是蟾宫一处栽。",
                "怪底今年秋月好，同时仙子下瑶台。",
                "",
                ""
            ]
        },
        {
            "title": "小诗戏王驹甫请来早转约伯威德源得善彦和志",
            "content": [
                "岩桂芙蓉映菊篱，小春仍上海棠枝。",
                "甕头幸有茅柴酒，来看平园万户棋。",
                "",
                ""
            ]
        },
        {
            "title": "安福孝子朱云孙血指刲股燃臂愈父母疾化遂行",
            "content": [
                "孝子因亲不爱肤，忠臣为国亦忘躯。",
                "一毫不拔何为者，此姓渠名枉共朱。",
                "",
                ""
            ]
        },
        {
            "title": "同年杨谨仲教授生日",
            "content": [
                "伯起宜横讲殿经，若为临贺复庐陵。",
                "朝来冠雀衔三鳣，敢贺先生自此升。"
            ]
        },
        {
            "title": "次韵王仲谟仲宁唱酬二首",
            "content": [
                "公子翩翩正妙年，修能夸节本天然。",
                "弟兄况自逢三益，事业悬知定十全。",
                "厚意绸缪华映鄂，新诗绮丽月流天。",
                "乘黄騄耳方争骏，应笑驽骀强自鞭。"
            ]
        },
        {
            "title": "连年视听不明有耳雨空花之对今岁尤甚戏成小",
            "content": [
                "夜雨稀闻闻耳雨，春花微见见空花。",
                "自怜他日盲宰相，今复痴聋作富家。",
                "",
                ""
            ]
        },
        {
            "title": "七兄初约登新楼作重阳敦前岁之盟适病足不能",
            "content": [
                "遍走三台一日中，前年乐事转头空。",
                "新楼期对萸并菊，旧约翻吟雨与风。",
                "鱼绕长江殊有味，酒篘大甕浩无穷。",
                "登临何必拘重九，脚力强时信即通。",
                "",
                ""
            ]
        },
        {
            "title": "立春帖子·太上皇后阁",
            "content": [
                "旧疑庄叟大椿年，一度春回岁八千。",
                "今见东皇与西母，谁言此语是虚传。"
            ]
        },
        {
            "title": "绍兴丙寅侍伯父赴辰州宿长沙驿今四十七年驿",
            "content": [
                "朝宗元以汴为京，闽广江湖此问津。",
                "南渡苦无三宿客，北征时有五溪宾。",
                "壮游我亦深怀旧，传舍人皆劝作新。",
                "契阔谁怜今四纪，欲论前事只三人。",
                "",
                ""
            ]
        },
        {
            "title": "孟郡王挽词二首",
            "content": [
                "祥源总使奉真游，藏室提纲接胜流。",
                "书蠹只知三馆乐，盘鲭不斗五侯羞。",
                "名山早晚寻黄石，逝水须臾失夜舟。",
                "白马素车分散后，何人更忍过西州。"
            ]
        },
        {
            "title": "故庆云长老{恭共换人}赞",
            "content": [
                "七尺躯，归底处。",
                "一尺素，写得住。"
            ]
        },
        {
            "title": "寄题江陵抚干胡仲方官舍信美楼",
            "content": [
                "家在香城溪水边，冠霞飞阁切云烟。",
                "从军乐事犹吾土，底用销忧赋仲宣。"
            ]
        },
        {
            "title": "次张子仪抑篇荔枝诗韵",
            "content": [
                "馹骑尘飞受暑风，绝怜丹脸透青龙。",
                "欧闽后出名高尚，广蜀先驱品下中。",
                "遥忆东坡分晒白，预邀老杜赋轻红。",
                "明年倘未归黄闼，生熟何忧更异同。"
            ]
        },
        {
            "title": "庆邦衡生朝用去年韵",
            "content": [
                "劲气危言五十春，今骑厩马踏天津。",
                "葵倾夏日心弥切，松度秋霜色转新。",
                "鼎鼐调和知有日，君臣庆会岂因人。",
                "周流四府须三纪，寿斝休辞痛饮醇。"
            ]
        },
        {
            "title": "恭和御制闻喜宴诗",
            "content": [
                "圣武将犁老上庭，艺文先选彍中英。",
                "天扶基业生多士，世遇君师集大成。",
                "享备钧台同夏启，果分汉会愧桓荣。",
                "尧言一日周天下，应陋诗人切响声。"
            ]
        },
        {
            "title": "徐教授写予真求赞",
            "content": [
                "虽非戚戚小人儒，亦岂堂堂大丈夫。",
                "写向广文官舍里，巍冠为我讲唐虞。"
            ]
        },
        {
            "title": "丙辰七兄有诗及人月分圆己未彼此服药未能夜",
            "content": [
                "初非远道思绵绵，自是岑岑懒涉川。",
                "咫尺却成千里隔，蹉跎还负十分圆。",
                "坐看碧落飞金镜，遥想黄楼运笔椽。",
                "宽约重阳各强健，登高同赋去年篇。",
                "",
                ""
            ]
        },
        {
            "title": "春日早起",
            "content": [
                "楼上云山逐望来，楼前花木及时开。",
                "老夫脚力犹强在，不记登临日几回。"
            ]
        },
        {
            "title": "次韵徽州胡推官旅中遇雪且约同登雨花台三首",
            "content": [
                "岁晚相逢古帝乡，长松百尺傲冰霜。",
                "青鞋踏遍江南岸，更赋名花似漫郎。"
            ]
        },
        {
            "title": "太行皇太后挽词二首",
            "content": [
                "妫汭芳声远，思齐圣德优。",
                "湘妃初从舜，文母晚兴周。",
                "养弃慈宁乐，神同永佑游。",
                "凤车青羽盖，忍望浙江舟。"
            ]
        },
        {
            "title": "陶渊明己酉重九诗一首某以此年此日舟次吉水",
            "content": [
                "王觐十五载，归来稀旧交。",
                "我鬓昔已华，今兹固宜凋。",
                "去国甫重五，还家倏登高。",
                "永和有兄弟，咫尺如烟霄。",
                "缅怀江东使，地远心更劳。",
                "遥知上翠微，江山胜金焦。",
                "岂无茱萸酒，望望心郁陶。",
                "相从会有日，永矣非一朝。",
                "",
                ""
            ]
        },
        {
            "title": "答胡伯信",
            "content": [
                "舟浮江海达于淮，不尽词源衮衮来。",
                "人是浴沂三益者，句成泛剡两佳哉。",
                "千钟但使尊中满，九秩从教案上开。",
                "却忆儿童聚嬉戏，争骑竹马弄泥孩。"
            ]
        },
        {
            "title": "送张端明赴召",
            "content": [
                "曾以诗书化蜀人，更恢文教大江垠。",
                "诸生亦有如何武，争咏三章转上闻。"
            ]
        },
        {
            "title": "送张端明赴召",
            "content": [
                "管籥分来二十年，何人从此得朝天。",
                "介圭入觐由公始，莫把题名取次镌。"
            ]
        },
        {
            "title": "中奉大夫直徽猷阁致仕邵及之挽词二首",
            "content": [
                "廉甚仍知止，高风似孔戣。",
                "北归垂橐日，南省挂冠时。",
                "清白传诸子，安闲阅十期。",
                "今谁主文字，好继退之碑。"
            ]
        },
        {
            "title": "胡涣季享示寿诗二首十月二十五日因其生日次",
            "content": [
                "杲杲朝曦正在东，文心诗耳一时聪。",
                "学当鼎盛犹无敌，才过颐期想更工。",
                "此去宦游谈笑里，后来家庆画图中。",
                "俾昌俾刈诗人事，不似荒虚汉少翁。",
                "",
                ""
            ]
        },
        {
            "title": "端午帖子·太上皇帝阁",
            "content": [
                "再兴炎祚抚华戎，成就南讹长养功。",
                "仁似薰风来不断，寿如午景恰当中。"
            ]
        },
        {
            "title": "兵部宋尚书挽词二首",
            "content": [
                "识面嗟虽晚，论心乐未央。",
                "经帷叨并席，官舍许连墙。",
                "俶讶亲针石，俄惊授印章。",
                "梅花佳句在，无复铁心肠。"
            ]
        },
        {
            "title": "送张端明赴召",
            "content": [
                "尺一催归侍冕旒，邦人无路止前驺。",
                "却因遥祝南山寿，小作台城十日留。"
            ]
        },
        {
            "title": "游庐山舟中赋四韵",
            "content": [
                "南北周庐阜，东西遍九华。",
                "宴安无酖毒，痼疾有烟霞。",
                "淡薄村村酒，甘香院院茶。",
                "驰驱君莫厌，此出胜居家。"
            ]
        },
        {
            "title": "庐陵道士罗尚逸能医眼善弈自湘中归写予真求",
            "content": [
                "黄冠多艺从仇仙，处士围棋伴乐天。",
                "我不即师师即我，胡为邀我泛湘船。",
                "",
                ""
            ]
        },
        {
            "title": "寄题龙泉孙大同司户三桂堂",
            "content": [
                "山居速化植秋荻，孙家种木惟种德。",
                "一朝仙籍浮桂香，昔笑其迂今改色。",
                "邻翁笞儿乞条枚，条枚不惜莫浪栽。",
                "君不见天街十二绿槐满，独有城东之槐应三台。"
            ]
        },
        {
            "title": "送沈世德抚干还朝",
            "content": [
                "元戎已趣曹装觐，上客难教俭幕留。",
                "积雨半篙生别浦，清风十幅送归舟。",
                "槐庭衮绣行虞侍，芸阁铅黄待校雠。",
                "池有游鳞云有雁，尺书能寄故人不。"
            ]
        },
        {
            "title": "胡邦衡端明用癸巳旧韵宠赐佳篇辄续貂为不一",
            "content": [
                "闰六还同载诞辰，寿川方至浩无津。",
                "位虚左辖民瞻旧，职视西枢睿眷新。",
                "玉果又沾汤饼客，银环仍进雪肤人。",
                "风流富遗谁能并，未害先生道德淳。",
                "",
                ""
            ]
        },
        {
            "title": "太和县丞厅葺三亭于官廨曰真清曰特秀曰成溪",
            "content": [
                "池疏龙首水循除，日暖游鯈得自如。",
                "官已忘机民正乐，鱼今知我我知鱼。",
                "",
                ""
            ]
        },
        {
            "title": "敷文阁学士李仁甫挽词十绝",
            "content": [
                "蓬监曾叨继后尘，史闱何幸对题名。",
                "非才自是无能役，太息难忘故旧情。"
            ]
        },
        {
            "title": "立春帖子·太上皇帝阁",
            "content": [
                "手把蟠桃植，何劳羯鼓催。",
                "从今三万岁，十度看花开。"
            ]
        },
        {
            "title": "立春帖子·皇帝阁",
            "content": [
                "翠舆黄繖下祥羲，德寿宫中奉玉卮。",
                "天上融怡和气满，人间那得不熙熙。"
            ]
        },
        {
            "title": "次韵廷秀待制玉蕊",
            "content": [
                "姑射山前雪照人，长安水料态尤真。",
                "步摇翘玉中心整，璎珞涂金四面匀。",
                "常笑荼醾藏浪蕊，独陪芍药殿馀春。",
                "自从唐代来天女，直到平园见后陈。"
            ]
        },
        {
            "title": "送张端明赴召",
            "content": [
                "延英引对宠章新，都下传观拜辅臣。",
                "沙路缓驱金腰褭，阁间新上玉麒麟。"
            ]
        },
        {
            "title": "邦衡侍郎留金陵再用津字韵赋诗谢送赐茗复以",
            "content": [
                "淳熙又贡第三春，驿骑新驰度剑津。",
                "七祖师泉难话旧，八功德水且尝新。",
                "雪亭烹处休装景，火阁煎时却可人。",
                "只恐春从官柳动，乐天还欲醉精醇。",
                "",
                ""
            ]
        },
        {
            "title": "端午帖子·太上皇后阁",
            "content": [
                "令节仍丰岁，宫闱乐事全。",
                "千祥并万寿，善颂入薰弦。"
            ]
        },
        {
            "title": "立春帖子·皇帝阁",
            "content": [
                "暖律催花花，晴晖活柳枝。",
                "发生虽有信，造化本无私。"
            ]
        },
        {
            "title": "寄杨廷秀待制",
            "content": [
                "共作槐忙五十春，交情非复白头新。",
                "却思此地初倾盖，旧事重论有几人。"
            ]
        },
        {
            "title": "务观得曾吉甫茶反以诗见遗因次其韵",
            "content": [
                "诗仙饷予北苑雪，正欲一洗东华尘。",
                "道山廷尉俱梦事，唤醒野轩真主人。"
            ]
        },
        {
            "title": "欧阳邦基母曾氏挽词",
            "content": [
                "章拜通明旧，书刊劝戒新。",
                "谁欤生此子，贤矣若而人。",
                "慈孝平生事，康宁九十邻。",
                "令君千字诔，四美得铺陈。"
            ]
        },
        {
            "title": "高宗皇帝挽词二首",
            "content": [
                "社稷兴中否，干戈静四溟。",
                "生年同艺祖，庆寿似慈宁。",
                "人忆庚庚兆，天垂九九龄。",
                "向来怀夏禹，今祔越山青。"
            ]
        },
        {
            "title": "顷尝梦至善生院赋诗一联己丑七月十三日因游",
            "content": [
                "门外千竿竹绕墙，清风终日注回廊。",
                "五年未续梦中梦，得得来追三伏凉。",
                "",
                ""
            ]
        },
        {
            "title": "送韩希道移漕江东",
            "content": [
                "馈饷随萧不作难，秦淮今视汉秦关。",
                "天开虎踞龙蟠处，地近鸡翘豹尾间。",
                "洗印先经三峡寺，观风遍踏九华山。",
                "尽收奇秀归诗稿，却趁赓歌供奉班。"
            ]
        },
        {
            "title": "卢帅钱待制之望挽词",
            "content": [
                "白鹿争看拥碧油，貂蝉锐欲出兜鍪。",
                "初官事业追山盗，晚岁功名静海舟。",
                "鹤唳八公垂破贼，虎飞万里欠封侯。",
                "儒科有子传衣钵，积善徐卿庆未休。"
            ]
        },
        {
            "title": "邦衡再和再次韵",
            "content": [
                "金华绝出气凌霞，不愧君王坐赐茶。",
                "商岭烹来思旧样，洛泉煎处叹新芽。",
                "诗评未怕人生瘿，盐济惟防贼破家。",
                "賸欲苍生苏息否，刚严须是相王嘉。"
            ]
        },
        {
            "title": "龙学张彦父挽词",
            "content": [
                "岂弟基岩邑，名声起使华。",
                "台评扶国是，谏纸合谟嘉。",
                "念昔陪东府，看公肃正衙。",
                "班齐人立鹗，疏出字飞鸦。",
                "汉履星辰远，江祠岁月赊。",
                "负图官益峻，赐札礼弥加。",
                "耄耋常称道，儿孙竞克家。",
                "归全无一愧，殄瘁有长嗟。"
            ]
        },
        {
            "title": "郑准广文赴官九江携予真索赞",
            "content": [
                "曾为匡庐十日留，今犹化蝶梦江州。",
                "凭君五老峰头问，员外容添此老不。"
            ]
        },
        {
            "title": "严宽桂岩堂二绝句",
            "content": [
                "卜筑华堂已八年，花因旧植有新添。",
                "广寒何待中秋到，明月清风即步蟾。"
            ]
        },
        {
            "title": "泛清溪至玉镜潭",
            "content": [
                "清溪水色胜于蓝，祖石移舟下镜潭。",
                "妙绝画屏并碧玉，谪仙不见与谁谈。"
            ]
        },
        {
            "title": "内直以金橘送七兄",
            "content": [
                "昼卧玉堂殿，眼看金弹丸。",
                "禹包经岁月，郑驿助杯盘。",
                "黄带霜前绿，甘移醉后酸。",
                "江湖有兄弟，此日忆团栾。"
            ]
        },
        {
            "title": "立春帖子·太上皇帝阁",
            "content": [
                "欲识通明殿，须看德寿宫。",
                "圣君朝圣父，云捧两袍红。"
            ]
        },
        {
            "title": "华文阁学士沈持要挽词",
            "content": [
                "宦游到处绩皆凝，名遂归来望更增。",
                "棋势昼翻饶国手，蒲团夜坐敌禅僧。",
                "风标常忆清如鹤，书札频通细若蝇。",
                "戏彩堂空诗版在，禾兴耆旧传吴兴。"
            ]
        },
        {
            "title": "渔父四时歌",
            "content": [
                "三湘七泽云连水，短棹意行无远迩。",
                "江花时傍绿蓑飞，水鸟忽从清唱起。",
                "醉后懽呼踏浪儿，鲔可鱠兮粳可炊。",
                "芳草从教天样远，都无闲恨可萋迷。",
                "碧桃几片来何处，试访秦人武陵路。"
            ]
        },
        {
            "title": "四次韵",
            "content": [
                "只因瑞露酌天浆，解后移尊赴晚凉。",
                "眼看碧幢擎盖绿，心惭白鹄立槐黄。",
                "饮随人量陈三雅，兴入诗怀咏四娘。",
                "云黑月离今验矣，共欣甘雨溢陂塘。"
            ]
        },
        {
            "title": "胡邦衡惠淳字韵佳什回首十年间不知几往返矣",
            "content": [
                "扫迹龙门六小春，渴闻谈论齿生津。",
                "筑岩勋业方图旧，倚市工夫谩斗新。",
                "百二山河行入手，三千风月莫迷人。",
                "尔缝直出羲农上，举世终由鲁叟淳。",
                "",
                ""
            ]
        },
        {
            "title": "胡涣季享示寿诗二首十月二十五日因其生日次",
            "content": [
                "诸父声名塞两间，圭分青白毂朱丹。",
                "莫年勋业心方壮，前日奸谀骨尚寒。",
                "闻道秋官还简擢，独怜处士失荣观。",
                "如今喜见当家子，应赋忠州此日欢。",
                "",
                ""
            ]
        },
        {
            "title": "尚长道见和次韵二首",
            "content": [
                "钟山处士映高霞，止酒惟亲睡起茶。",
                "远向溪边寻活水，闲于竹里试阳芽。",
                "一鸥休问帝前席，七碗且同僧在家。",
                "所愧叔孙无五善，若为重拜晋君嘉。"
            ]
        },
        {
            "title": "李秀实生日",
            "content": [
                "泰陵耆旧日衰槁，白也胡为颜色好。",
                "何曾山林采大药，更说方书试鸿宝。",
                "千年鼻祖翔太清，至言八千授长生。",
                "坐令耳孙守家法，八十鬓绿双瞳明。",
                "昨日人为澹庵寿，今朝竹院笙歌奏。",
                "二老风流总健强，盛事他时恐难又。",
                "陛下圣德师文王，作兴锐欲恢封疆。",
                "盍归乎来不可缓，凛凛梁栋扶明堂。"
            ]
        },
        {
            "title": "送徐渊子知县朝奉还台",
            "content": [
                "闻子才华自石湖，眼看清政似冰壶。",
                "坊村不识催科吏，亭传焉知警捕符。",
                "此去诣台凫举舄，向来行陌雉将雏。",
                "朝回试望星辰履，倘许吹嘘上汉无。"
            ]
        },
        {
            "title": "次韵芮国器正字馆中木樨三首",
            "content": [
                "晓翻汗简因遮眼，午对枯枰辄烂柯。",
                "天遣幽香一唤起，醒然屯作出瓶鹅。"
            ]
        },
        {
            "title": "七兄以庚戌重阳前解江东常平印泝江而归先寄",
            "content": [
                "早日常同席，中间屡话离。",
                "吕梁今破梦，曹发共深期。",
                "菊圃新开径，茅斋正筑基。",
                "不妨风雨夜，酌酒更论诗。",
                "",
                ""
            ]
        },
        {
            "title": "临川贡士徐子比先世有十万庄今唯一山岿然田",
            "content": [
                "不须十万忆膏粱，有羡崔庄独遣荒。",
                "独秀佳名今暗合，要三二别四壶方。",
                "",
                ""
            ]
        },
        {
            "title": "立春帖子·太上皇帝阁",
            "content": [
                "有道春偏好，无为日更舒。",
                "齐心大庭馆，何处觅华胥。"
            ]
        },
        {
            "title": "次范至能忆同游石湖韵",
            "content": [
                "桃源非真亦非空，几年误转渔郎篷。",
                "岂知石湖天尺五，不隔三万弱水中。",
                "主公心伴白鸥没，莫莫朝朝醉花月。",
                "迩来一念了世缘，蝉冕照人头未雪。",
                "如今又作衣锦回，汀洲依旧玉成堆。",
                "闻道丹青忆贤佐，白麻早晚从天来。",
                "断章批处阶重抹，敢向坐中论礼绝。",
                "午桥他日倘重陪，庶见方瞳并绿发。"
            ]
        },
        {
            "title": "庆东宫生辰四首",
            "content": [
                "崔豹称明君，如月有规轮。",
                "戴暠论副德，桂满自长春。",
                "况乃秋夜永，万里无纤尘。",
                "愿歌重轮句，照耀率土滨。"
            ]
        },
        {
            "title": "仆营小圃方两月而张坦夫示腴庄图有起予之意",
            "content": [
                "百年种德十年栽，映带云岩与月台。",
                "无问四时留客醉，何曾一日不花开。",
                "人人争羡富登览，物物岂知工剪裁。",
                "我比樊须身更老，只今学圃亦悠哉。",
                "",
                ""
            ]
        },
        {
            "title": "次韵廷秀待制寄题李纪风月无边楼",
            "content": [
                "尺壁之珍城价买，寸金之土连郭外。",
                "岂知风月不论钱，谁主谁宾眼为界。",
                "斯楼广大由心胸，应有嘉客倾坐中。",
                "厌厌夜饮乐未终，白间已射朝曦红。"
            ]
        },
        {
            "title": "兵部宋尚书挽词二首",
            "content": [
                "北客今无几，公才合奋飞。",
                "再期骞禁密，仍世摄途归。",
                "星动尚书履，霜留御史威。",
                "桑榆初未逼，何乃露先晞。"
            ]
        },
        {
            "title": "送别邢怀正直阁赴江西提举二首",
            "content": [
                "大江西畔米流脂，敛散新陈倚绣衣。",
                "旗展春山千岭暗，霜飞暑路万艘归。",
                "朝家法备农商信，台府官闲案牍稀。",
                "庐阜虎溪天下景，未妨行部款禅扉。"
            ]
        },
        {
            "title": "送子开弟还江西",
            "content": [
                "十年乐家居，岂知离别愁。",
                "言游冠盖场，聚散靡自由。",
                "子从何方来，访我金陵州。",
                "情多语反默，喜极涕翻流。",
                "不如并辔出，庶以写我忧。",
                "沉沉长干寺，南轩清且幽。",
                "乌衣访王谢，湮灭那可求。",
                "却登览辉亭，下瞰白鹭洲。",
                "群山竞合沓，万室相牵钩。",
                "回首指钟阜，黎明戒前驺。",
                "林泉与台殿，胜处皆穷搜。",
                "纷纷六朝旧，莽莽今几邱。",
                "吊古辙未环，剧谈兴方稠。",
                "胡为理书剑，复欲从远游。",
                "蹉跎六年别，邂逅半月留。",
                "临分敢不尽，苦语诚非偷。",
                "期子如良农，勤勤事西畴。",
                "慎勿因水旱，而令废锄耰。",
                "丰岁会可必，行行真有秋。",
                "十月风霜动，待子江之头。"
            ]
        },
        {
            "title": "恭和御制幸秘书省诗二首",
            "content": [
                "群玉西昆富典章，二星东壁粲辉光。",
                "秋花迎杖千丛丽，法曲传觞九奏长。",
                "虎将纵观修旧事，豸冠陪侍仰明王。",
                "政修即是攘夷策，玁狁残袄岂足囊。"
            ]
        },
        {
            "title": "端午帖子·太上皇帝阁",
            "content": [
                "闻道天公近效奇，涧松特长万年枝。",
                "蜿蜒正作祥龙舞，移得清阴覆玉墀。"
            ]
        },
        {
            "title": "管长源朝奉挽词",
            "content": [
                "青袍黄甲旧蜚英，紫绶金章晚更荣。",
                "隐德家传辽北客，修龄人羡济南生。",
                "墓中深刻同年笔，世上难磨异日名。",
                "识面有时追往事，伤情无路奠佳城。"
            ]
        },
        {
            "title": "李仁甫赋诗送其子塾下第归次韵为赠",
            "content": [
                "余力犹能诵稗官，奥篇隐帙复何难。",
                "求贤正市千金骏，当赋终征百羽抟。",
                "唤渡吴江秋水涨，解鞍蜀道雪山寒。",
                "归来趁贺郎罢相，东阁重寻一笑欢。"
            ]
        },
        {
            "title": "走笔答程泰之以简问莲社事",
            "content": [
                "杏坛俨雅犹难考，莲社荒唐孰肯知。",
                "好把钟山为儆鉴，瞿聃留作晚年师。"
            ]
        },
        {
            "title": "端午帖子·太上皇后阁",
            "content": [
                "问安勅使马如飞，络绎时新奉母慈。",
                "蜀产吴包何足道，蟠桃熟处是瑶池。"
            ]
        },
        {
            "title": "送闻人茂德删定归嘉禾",
            "content": [
                "七年束带趁朝参，共喜儒林得指南。",
                "经传注成头未白，公卿阅遍绶犹蓝。",
                "秋来去国怀张翰，此去论诗忆郑覃。",
                "别酒易阑情不尽，会凭清梦听清谈。"
            ]
        },
        {
            "title": "临川梁译投冰溪救母谢昌国作孝德记杨廷秀有",
            "content": [
                "商丘本意得珍珠，河曲淫隈不可临。",
                "亲已颠危心更切，眼看寒谷乃平林。",
                "",
                ""
            ]
        },
        {
            "title": "邦衡侍郎用旧韵废予生朝赓续为谢",
            "content": [
                "蓬山落拓复经春，宦海茫洋懒问津。",
                "志节渐消平日壮，鬓毛空比去年新。",
                "午桥早并绯衣相，一月还同赤壁人。",
                "天遣驽骀追骥騄，无如才德异疵醇。"
            ]
        },
        {
            "title": "太和县丞厅葺三亭于官廨曰真清曰特秀曰成溪",
            "content": [
                "松竹林中读异书，公馀有味在三馀。",
                "立之犹未登台阁，予不负丞丞负予。",
                "",
                ""
            ]
        },
        {
            "title": "曾无疑以长韵送金橘时已暮春次韵",
            "content": [
                "荼醾殿春枝满霜，卢橘熟夏今乃黄。",
                "弹丸煌煌照坐光，老叟惊诧见未尝。",
                "客言采果孟冬月，剖竹为符带苍雪。",
                "包之赫蹄满贮中，缠以丝枲外合节。",
                "或藏绿豆因醉翁，或杂寸膏仍缄封。",
                "三说未识将谁从，但觉色香新摘同。",
                "分甘安能与众乐，秘方何惜都传却。",
                "已夸指下石化金，仙指并求君勿噱。"
            ]
        },
        {
            "title": "读史二首",
            "content": [
                "舜作九成乐，丹凤仪其宫。",
                "周备既醉福，高冈始鸣桐。",
                "区区汉宣帝，杂羁期群聋。",
                "恽诛广汉族，一变高文风。",
                "德教既不任，览辉理未通，",
                "惟昔周道衰，麟出大野中。",
                "尼父绝史笔，盖伤吾道穷。",
                "汉治非虞周，凤来与麟同。",
                "胡然颍川守，乃敢贪天功。",
                "下义上赏奸，甚哉其相蒙。"
            ]
        },
        {
            "title": "留别金陵韩帅二首",
            "content": [
                "再点宾筵又一期，千金敝帚赖提撕。",
                "泮宫正采僖侯藻，太学俄甘吏部虀。",
                "人似塞鸿春向北，心随江水日潮西。",
                "太平勋业须公助，不用频年恋节犀。"
            ]
        },
        {
            "title": "送葛谦问运干",
            "content": [
                "少年扶犁事西畴，老隌英游帝王州。",
                "才高韵胜各有得，志合情亲君更优。",
                "离筵忽席洛定鼎，戌期云异齐葵丘。",
                "君行共叹空冀北，我衰谩作周南留。",
                "欲持菊觞止君饮，单车已戒难停辀。",
                "欲挽长条赠君别，金城柳落空悲秋。",
                "悲秋惜别置勿道，资望久合登瀛洲。",
                "仙凡一隔在何许，指点蓬莱云气浮。"
            ]
        },
        {
            "title": "送蔡德辉教授三首",
            "content": [
                "几回送客大江头，今渡江头特地愁。",
                "岂是阳关动凄怨，同僚情分正绸缪。"
            ]
        },
        {
            "title": "端午帖子·皇后阁",
            "content": [
                "何处宜佳节，风光大内家。",
                "争新九子粽，竞巧五时花。"
            ]
        },
        {
            "title": "胡邦衡送酒有酒婢之语次韵",
            "content": [
                "侍郎情所寄，九酝屈杨枝。",
                "酿熟仍亲酌，方成一段奇。"
            ]
        },
        {
            "title": "金国贺会庆圣节使副到阙紫宸殿宴致语口号",
            "content": [
                "十月为阳庆小春，电枢来应帝王真。",
                "天长地久千秋节，鳌抃欢呼四海人。",
                "黼座衮龙明日月，绣墩珠履切星辰。",
                "何图已告无疆寿，安得区区计古椿。"
            ]
        },
        {
            "title": "二月十二日夜梦奏事",
            "content": [
                "曾抱疲驽佐圣明，枕中议政似平生。",
                "五更鼓角惊残梦，彷佛待司报点声。"
            ]
        },
        {
            "title": "戏示凝神庵张椿龄",
            "content": [
                "仙师足厌踏京洛，亦复懒控茅峰鹤。",
                "遗形聊示德充符，闭目定从陈铁脚。"
            ]
        },
        {
            "title": "庆元戊午重九天气晴和侍七兄提举监丞早集清",
            "content": [
                "午风和气借春来，雨足黄花越节开。",
                "要识重阳真富贵，弟兄一日历三台。",
                "",
                ""
            ]
        },
        {
            "title": "青衣道人罗尚简论予命宜退不宜进甚契鄙心连",
            "content": [
                "亦知磨蝎直身宫，懒访星官与历翁。",
                "岂有虚名望苏子，谩令簸恶似韩公。",
                "时清早退人谁肯，命薄当閒我自通。",
                "破戒问君君会否，几人于此不相蒙。",
                "",
                ""
            ]
        },
        {
            "title": "立春帖子·皇帝阁",
            "content": [
                "紫禁风光早，深仁夺化工。",
                "试看澄碧殿，池冻已全融。"
            ]
        },
        {
            "title": "次韵广东黄漕时闻其部中寇退而湖湘之民方避",
            "content": [
                "笑酌贪泉为赋诗，凛然清节照南夷。",
                "厩空不纳如羊马，才大常嗤捕鼠貍。",
                "盗已奔秦非地险，心迟去鲁只天知。",
                "爱君勤把归鞍促，莫待鸾旗访具茨。",
                "",
                ""
            ]
        },
        {
            "title": "敷文阁学士李仁甫挽词十绝",
            "content": [
                "频驾輶轩析左符，直从梁益到江湖。",
                "棠阴处处留遗爱，芹泮人人忆大儒。"
            ]
        },
        {
            "title": "端午帖子·皇帝阁",
            "content": [
                "民寿休颁术，人淳罢赐枭。",
                "尧贤不遗野，楚些岂劳招。"
            ]
        },
        {
            "title": "立春帖子·皇后阁",
            "content": [
                "千柱沉沉外第成，翟车拜庙礼容新。",
                "进贤自昔无私谒，锡宠从今不计春。"
            ]
        },
        {
            "title": "立春帖子·太上皇后阁",
            "content": [
                "白玉重镌册，黄金再铸章。",
                "宫中饶乐事，大典对春阳。"
            ]
        },
        {
            "title": "陈平叔相从四年文行粹然临分惠诗有立身行道",
            "content": [
                "好因轮斲悟观书，莫守筌蹄觅兔鱼。",
                "华岳登来卑步仞，沧溟浮罢眇支渠。",
                "命穷且戏娱亲彩，道合须牵奉诏裾。",
                "此外文章真小技，未应倾慕蜀相如。",
                "",
                ""
            ]
        },
        {
            "title": "闻西省赏酴醿芍药戏成小诗奉简泰之侍讲舍人",
            "content": [
                "群玉圈中作主人，紫薇花底会嘉宾。",
                "风光总属程夫子，好念文昌寂寞春。",
                "",
                ""
            ]
        },
        {
            "title": "己未二月十七日会同甲次旧韵",
            "content": [
                "里仁初不问山川，身健从交换岁年。",
                "红紫丁宁容我圃，丹青点化属诗仙。",
                "情均雁序兼莺友，寿贯犀颅映鹤肩。",
                "莫筭酒行徵罚令，一株花下一杯传。"
            ]
        },
        {
            "title": "孝宗皇帝挽诗二首",
            "content": [
                "圣德高难继，天心远莫推。",
                "如何尧舜主，不与武宣时。",
                "勤政精弥厉，平戎志竟赍。",
                "唯留大风句，千古日星垂。"
            ]
        },
        {
            "title": "永和镇曾峑季高明秀楼",
            "content": [
                "心得高明趣，楼开井邑间。",
                "巡檐风与月，隐几水兼山。",
                "景物因天巧，轩窗占地悭。",
                "寒暄俱可至，徒倚不知还。"
            ]
        },
        {
            "title": "寄题赣簿彭南夫读书楼二绝",
            "content": [
                "曾门尝佐虎头州，济美人犹羡督邮。",
                "三仕今看孙又子，会持麾节继前修。"
            ]
        },
        {
            "title": "广西漕属吕君祖平以其六世祖文靖公及五世伯",
            "content": [
                "世臣本非乔木，故笏真是甘棠。",
                "奕叶钧枢翰墨，宝章何愧诸王。",
                "",
                ""
            ]
        },
        {
            "title": "陈正仲提刑制勘甫毕首过小楼既出新诗仍惠手",
            "content": [
                "早飞雕鹗凛横秋，晚向山林思倦游。",
                "梦断尧阶方寸地，身居陶隐上层楼。",
                "山园遥对青原寺，江势中分白鹭洲。",
                "不值熙朝人遂性，果能独乐此园不。",
                "",
                ""
            ]
        },
        {
            "title": "次韵杨廷秀待制寄题朱氏涣然书院",
            "content": [
                "日出杲杲安问萤，弨挂翻翻谁受檠。",
                "大哉风行水上涣，一夕泮尽峨峨冰。"
            ]
        },
        {
            "title": "堵{左阝右叟}智庄僧德永写余真求赞",
            "content": [
                "昔方三五少年，便作阿婆心切。",
                "今以八十老翁，却学小儿口说。",
                "如何不言不语，莫问是同是别。",
                "只愿年丰饱吃饭，肚皮解了三条蔑。"
            ]
        },
        {
            "title": "高沙曾良臣筑思以念亲傍辟书阁肖杨诚斋及予",
            "content": [
                "德行渊骞，曾参曷遗。",
                "盖生也后，其年可推。",
                "遥遥华胄，古今与稽。",
                "诚斋则贤，我愧思齐。",
                "",
                ""
            ]
        },
        {
            "title": "吴斗南架阁求梦芳亭诗",
            "content": [
                "枕中莫问熟黄粱，梦里何妨集众芳。",
                "芸省翻书慵辟蠹，兰闱起草会含香。"
            ]
        },
        {
            "title": "次胡长彦司户韵为其生日寿长彦新授桂掾",
            "content": [
                "丁年笔力斡千钧，齿宿于今意转新。",
                "樱伐广陵聊作赋，梅开桂岭定宜人。",
                "暂从南极通冠冕，会向东方领缙绅。",
                "菊有黄花潭有水，愿寻汉事寿佳辰。"
            ]
        },
        {
            "title": "腊旦大雪运使何同叔送羊羔酒拙诗为谢",
            "content": [
                "未雪兵厨已击鲜，雪中从事到尊前。",
                "浅斟未办销金帐，快泻聊凭药玉船。",
                "醉梦免教园踏菜，富儿休诧馔罗膻。",
                "烂头自合侯关内，何必移封向酒泉。"
            ]
        },
        {
            "title": "次韵杨廷秀",
            "content": [
                "傅粉施朱淡复浓，不辞沐雨更梳风。",
                "岂知命似佳人薄，不在吾公乐事中。"
            ]
        },
        {
            "title": "参政李秀叔挽词二首",
            "content": [
                "十载山林号后谿，三朝钟鼎列前疑。",
                "进贤自许唐师德，持论人推萧望之。",
                "玉立诸郎传素业，金声高弟振清规。",
                "送车远莫陪千两，诔行深惭措一辞。"
            ]
        },
        {
            "title": "敷文阁学士李仁甫挽词十绝",
            "content": [
                "经学渊源史笔高，文章余力埒风骚。",
                "纷纷小技夸流俗，磨灭身名笑尔曹。"
            ]
        },
        {
            "title": "立春帖子·太上皇帝阁",
            "content": [
                "湖上春光次第还，夹街新展集芳园。",
                "定知花木开偏早，惯识东皇造化恩。"
            ]
        },
        {
            "title": "次韵程泰之驾部送猴",
            "content": [
                "团团扰扰便生憎，谁暇徐观棘刺能。",
                "驾部犹嫌无骏马，他人须用土牛乘。"
            ]
        },
        {
            "title": "端午帖子·太上皇帝阁",
            "content": [
                "槐夏风清麦已秋，三千珠翠从宸游。",
                "玉阶斗采忘忧草，水殿临观竞渡舟。"
            ]
        },
        {
            "title": "端午帖子·皇帝阁",
            "content": [
                "讲劝停西学，番休寓北门。",
                "隆儒心不倦，夜夜赐冰盆。"
            ]
        },
        {
            "title": "敷文阁学士李仁甫挽词十绝",
            "content": [
                "万古仇池一老仙，前身游宦忆西川。",
                "令威化鹤空千岁，何似重来十五年。"
            ]
        },
        {
            "title": "刘谏议挽词二首",
            "content": [
                "畴昔英游后，推尊辈行先。",
                "班联容接武，坐立愧差肩。",
                "我已无如老，公非不永年。",
                "思贤仍感旧，衰涕两潸然。"
            ]
        },
        {
            "title": "夜直怀永和兄弟",
            "content": [
                "玉堂清冷夜初长，风雨萧萧忆对床。",
                "徼道传呼钟鼓密，梦魂那得到君傍。"
            ]
        },
        {
            "title": "平江颜侍郎挽诗",
            "content": [
                "吴门自古俊髦多，中外推公政事科。",
                "议礼不妨丰酒课，治繁犹暇讲禅那。",
                "榻前屡记宣除目，川上遥怜逐逝波。",
                "底用镌碑纪廉直，乡评正自不消磨。"
            ]
        },
        {
            "title": "端午帖子·皇帝阁",
            "content": [
                "薰殿午风清，金盘满贮冰。",
                "愿言均此施，四海涤烦蒸。"
            ]
        },
        {
            "title": "绍兴三年十月丙辰长沙郡贡士三十人于公堂太",
            "content": [
                "风雅因遗楚，离骚遂变湘。",
                "江山清得助，日月烂争光。",
                "之子俱勍敌，斯文合擅场。",
                "三元犹未远，准拟再名坊。",
                "",
                ""
            ]
        },
        {
            "title": "次韵徽州胡推官旅中遇雪且约同登雨花台三首",
            "content": [
                "传道诗仙折简来，破卷雪屋为君开。",
                "要将好句夸张籍，故放歌谣吏部才。"
            ]
        },
        {
            "title": "访胡邦衡庭前四菊茂其因赋二绝",
            "content": [
                "挥毫曾对沈郎花，好事今同元亮家。",
                "看即槐庭满桃李，霜枝留与野人夸。"
            ]
        },
        {
            "title": "予乾道中尝除延平守闽宪皆当赴而改晚得富沙",
            "content": [
                "三度除书下七闽，勒回深愧北山文。",
                "劳君为写山中相，要与邦人识使君。",
                "",
                ""
            ]
        },
        {
            "title": "端午帖子·太上皇帝阁",
            "content": [
                "衣进含风葛，觞称垂露浆。",
                "更缠长命缕，仍泛引年菖。"
            ]
        },
        {
            "title": "去夏邦衡胡侍郎生日尝因茶诗致善颂其语果验",
            "content": [
                "寿杯又是酌流霞，醉眼还醒讲殿茶。",
                "举世甿谣思旧德，隔年诗谶托新芽。",
                "汉帷果庆登三杰，胡幕何愁不一家。",
                "赐也多言如屡中，合分龙饼示旌嘉。",
                "",
                ""
            ]
        },
        {
            "title": "廷秀跋云琴图记高士被遇阜陵再赋小诗",
            "content": [
                "羽衣当日望尧云，薰殿临风和舜琴。",
                "龙已乘云弦已绝，披图我亦涕沾襟。"
            ]
        },
        {
            "title": "端午帖子·太上皇后阁",
            "content": [
                "椒殿南薰远，蓬壶清昼长。",
                "黄庭书茧纸，笔法似慈皇。"
            ]
        },
        {
            "title": "立春帖子·太上皇后阁",
            "content": [
                "阆苑红初露，瑶池碧半涵。",
                "春生从太极，化洽本周南。"
            ]
        },
        {
            "title": "鲁季饮敷文挽词二首",
            "content": [
                "自掺江南袂，思公岁月徂。",
                "书来怀棣萼，老去重葭莩。",
                "东粤仍闽粤，当湖遂镜湖。",
                "堂成随一相，浮世竟何须。"
            ]
        },
        {
            "title": "次王伯奋通判韵",
            "content": [
                "三槐交荫盛京华，八座摛文富五车。",
                "玉树合教依故国，霜蕤何事到山家。",
                "幸经泥轼新题品，全胜云輧昔诞夸。",
                "绝唱强酬书字大，固应传笑眼昏花。"
            ]
        },
        {
            "title": "同前太行皇太后挽词二首",
            "content": [
                "得道西王母，思齐古太任。",
                "仙游归少广，人世失徽音。",
                "阆苑桃空熟，稽山柏自森。",
                "天心知舜孝，寒日惨多阴。"
            ]
        },
        {
            "title": "再登翠微亭和同年汤平甫知县二首",
            "content": [
                "上清别殿旧通明，仙圣飞腾户不扃。",
                "出郭尚疑窗列岫，绝堤始露岳真形。",
                "奇奇怪怪无非洞，下下高高总可亭。",
                "但把醺酣酬绝景，天风吹面径须醒。"
            ]
        },
        {
            "title": "兵部王仲行尚书惠诗叙近日直舍隔壁论诗说棋",
            "content": [
                "诗可弄万象，棋能消百忧。",
                "苦吟复苦战，已过心休休。",
                "自从识夫子，十阅长安秋。",
                "奇才揜众俊，博物包九流。",
                "游戏亦臻极，他人叹无由。",
                "脚踏软红尘，手把大白淳。",
                "每坐客常屈，有社谁敢投。",
                "此事聊复尔，壮怀许闻不。",
                "杀虏卢龙沟，镌羌西海头。",
                "六奇蕴秘策，凿壁那可偷。",
                "稍见壶子机，已惊季咸俦。",
                "遂盗祖师法，敢与神秀侔。",
                "岂如念贫绩，明许余光求。",
                "故将绣段赠，不责玉案酬。",
                "",
                ""
            ]
        },
        {
            "title": "绍兴庚午某与安成刘逢辰秋闱同荐逢辰四子伯",
            "content": [
                "鹿鸣旧籍晚重看，翰墨场中兴久阑。",
                "同榜诸郎皆举首，老夫安得不衰残。",
                "",
                ""
            ]
        },
        {
            "title": "敷文阁学士李仁甫挽词十绝",
            "content": [
                "父子才名震蜀都，家风人道似三苏。",
                "不知岷岭英灵气，底向眉山特地殊。"
            ]
        },
        {
            "title": "三月三日适值清明会客江楼共观并蒂魏紫偶成",
            "content": [
                "上巳清明共一时，魏花开处亦连枝。",
                "前身应是唐宫女，犹记昭容双袖垂。",
                "",
                ""
            ]
        },
        {
            "title": "端午帖子·太上皇后阁",
            "content": [
                "对席瑶池宴，凭栏竞渡船。",
                "薰风清漏坐，钩月夕侵筵。"
            ]
        },
        {
            "title": "端午帖子·皇帝阁",
            "content": [
                "令月初登黍，嘉辰旧沐兰。",
                "宸心思解愠，时取舜琴弹。"
            ]
        },
        {
            "title": "嘉泰癸亥元日口占寄呈永和乘成兄",
            "content": [
                "归田初不隔江淮，底事新元未往来。",
                "赌酒弹棋真梦尔，胶牙蓝尾亦悠哉。",
                "莫思乐事年年减，且喜春花日日开。",
                "兄弟相看俱八十，研朱赢得祝婴孩。"
            ]
        },
        {
            "title": "凌阁学挽诗二首",
            "content": [
                "圣上开皇极，炎兴纂异书。",
                "苍葭依玉树，清水映污渠。",
                "自尔音尘隔，思公岁月除。",
                "佳城空在望，无路祖丧车。"
            ]
        },
        {
            "title": "四景诗似欠一篇五更枕上足成之录呈西美司书",
            "content": [
                "甘寒何必柘为浆，也解逡巡造醴凉。",
                "更喜鹤鸣添子和，休因荔进引蕉黄。",
                "花如宋玉窥邻女，诗似刘郎问泰娘。",
                "只欠西湖双画舫，便疑风景类钱塘。",
                "",
                ""
            ]
        },
        {
            "title": "郊居三池皆种莲自五月开至七月末无日不寓目",
            "content": [
                "云锦撑舟引兴长，冉香回首惜年芳。",
                "碧筩擎雨时倾盖，红旆摇风暂亚枪。",
                "近渚何劳攀太华，真妆应笔弄西凉。",
                "夕蟾忽散金千炬，归梦依稀到玉堂。",
                "",
                ""
            ]
        },
        {
            "title": "后两日大雪邦衡复用前韵作穷语戏和",
            "content": [
                "天怜寓客混缁徒，十日无烟香积厨。",
                "暮雪故教投碎米，馋涎那更忍流酥。",
                "旃毛齧尽寒生粟，风絮吟时韵怕醐。",
                "谁似维摩坐芳缛，散花别是一方壶。"
            ]
        },
        {
            "title": "王季海正言父宣义挽词",
            "content": [
                "三世儒科独隐沦，功名岂必在吾身。",
                "早看伯氏囊荷旧，晚喜郎君谏草新。",
                "绛县人存疑甲子，论衡书就困庚辛。",
                "遥知会葬车千两，絮酒淋漓卧冢麟。"
            ]
        },
        {
            "title": "赠栖贤藏主可升",
            "content": [
                "我比同年百不能，只馀霜鬓愧师兄。",
                "殷勤觅句无言说，共拨寒灰听水声。"
            ]
        },
        {
            "title": "陈叔进秘书送鹑分粟为谢乃辱佳句次韵发笑",
            "content": [
                "有鹑不博禾三百，却向枯河掷钓缗。",
                "他日陈平宰天下，如瑜翻作指囷人。"
            ]
        },
        {
            "title": "端午帖子·太上皇帝阁",
            "content": [
                "康寿高居德寿宫，天申元自近天中。",
                "千秋行献开元镜，五日先供扬子铜。"
            ]
        },
        {
            "title": "奉新宰杨廷秀携诗访别次韵送之",
            "content": [
                "诚斋诗名牛斗寒，上规大雅非小山。",
                "向来志气薄黄散，忽为五斗辍万卷。",
                "儿童笑君非良图，丈夫出处宁知渠。",
                "吴公适为南州起，昔日河南今在此。",
                "好贤荐士任以身，门下贾生子其人。",
                "鄙夫料事倘不误，早寄重修滕阁句。"
            ]
        },
        {
            "title": "乙卯冬杨廷秀访平园即事二首",
            "content": [
                "梅得诗翁八月歌，至今万朵压枝多。",
                "明年结子应无数，金鼎调时味正和。"
            ]
        },
        {
            "title": "致政杨图南佥判惠园亭石刻来索恶语寄题四首",
            "content": [
                "一见堂名忆豫州，岂知身在楚江头。",
                "主人久享园中乐，晚岁宜先天下忧。",
                "",
                ""
            ]
        },
        {
            "title": "教官福唐刘季新写陋质道以羽客索赞还乡福乃",
            "content": [
                "带山负海，都督全闽。",
                "临遣绣斧，言辍其行。",
                "梦想乐郊，或勤宵征。",
                "令威化鹤，会游辽城。",
                "",
                ""
            ]
        },
        {
            "title": "胡季怀有诗约群从为秋泉之集辄以山果助筵戏",
            "content": [
                "近诗通谱江西社，新酿才先天下秋。",
                "已许眼中窥一豹，可容杯里散千忧。",
                "",
                ""
            ]
        },
        {
            "title": "敷文阁学士李仁甫挽词十绝",
            "content": [
                "是是非非口即心，扫除人伪只天真。",
                "身全五福仍通贵，造物因公劝善人。"
            ]
        },
        {
            "title": "十月九日陈诚之送菊花小诗奉答",
            "content": [
                "十月风霜动，篱边菊始黄。",
                "从来司历过，失不闰重阳。"
            ]
        },
        {
            "title": "子中兄再示新诗以妃为僭次韵解嘲",
            "content": [
                "妃即嫔嫱非并后，公卿虽备要严徐。",
                "黄裳敢僣夫人服，紫袖聊瞻御坐裾。",
                "石韫山辉元倚玉，媠飞海运本名鱼。",
                "莫因韩李同佳传，便废千年太史书。"
            ]
        },
        {
            "title": "宣州蔡子平尚书淑人居氏挽词二首",
            "content": [
                "八座夫人贵，三刀刺史荣。",
                "共深偕老庆，忽寄悼亡声。",
                "寂寞闰门政，凄凉儿女情。",
                "亲交犹雪涕，况乃谢宣城。"
            ]
        },
        {
            "title": "端午帖子·皇帝阁",
            "content": [
                "殿阁南薰细，宫壶昼漏迟。",
                "皇恩隆宰辅，赐扇御书诗。"
            ]
        },
        {
            "title": "万安韦邦彦字俊臣携王民瞻杨廷秀谢昌国绝句",
            "content": [
                "后学争欹雨后巾，前贤久泽雾中文。",
                "韦郎勉力追三杰，他日人还傚五云。",
                "",
                ""
            ]
        },
        {
            "title": "甲申四月甲子夜梦以焦坑小团及宜春新芽送隆",
            "content": [
                "达上座，惺惺着，",
                "灵根一点便通神，败叶千林都扫却。",
                "",
                ""
            ]
        },
        {
            "title": "平园老叟周某敬读次对兄芙容绝句叹服不已效",
            "content": [
                "秋花少似春花红，眼明见此木芙蓉。",
                "斜临野水作清镜，似照晓妆浓未浓。",
                "",
                ""
            ]
        },
        {
            "title": "胡季怀有诗约群从为秋泉之集辄以山果助筵戏",
            "content": [
                "君家香醪蜜不如，试投木桃望瑶琚。",
                "敢夸所有易所无，潘郎一出果盈车。",
                "",
                ""
            ]
        },
        {
            "title": "次韵邦衡哭季怀",
            "content": [
                "谈锋激烈剑芒寒，素蕴光辉珠在箪。",
                "万里未行骐骥死，百围将半豫章残。",
                "山中宰相今谁继，地下修文古亦难。",
                "一读名章三太息，泪流何待雍门弹。"
            ]
        },
        {
            "title": "胡氏逢庆堂诗用秉成兄韵",
            "content": [
                "柿红萱花映阶浓，泥紫芝函带玺封。",
                "善积古称家有庆，身强今看子其逢。",
                "寿觞莫惜斟三雅，禄养犹期馔万钟。",
                "乐与乡人传盛事，老来醉笔任横纵。"
            ]
        },
        {
            "title": "送张端明赴召",
            "content": [
                "欲驱羸马从金鞍，顾藉微官进自难。",
                "但愿斯民均暖律，小儒不叹广文寒。"
            ]
        },
        {
            "title": "经略待制赵侍郎挽词",
            "content": [
                "仙系根蟠李，王孙种自龙。",
                "暮年都督府，早日大司农。",
                "密印加三品，朝冠挂四松。",
                "清晖遗迹在，山水为谁容。"
            ]
        },
        {
            "title": "题神冈庙其神盖六朝时刘竺使君也",
            "content": [
                "岸断川平拔一峰，丹青剥落古灵宫。",
                "邦人岁久忘遗爱，贾客时来乞好风。",
                "二水有情犹磬折，霜枫无数尚旗红。",
                "冈头故址宜亭榭，城郭江山尽眼中。"
            ]
        },
        {
            "title": "次韵陈叔晋舍人殿试笔记",
            "content": [
                "帝垂清问切恢图，士贡昌言敢导谀。",
                "高下共知归至鉴，考评聊许备先驱。",
                "四帷迥隔心常渴，三榻横连体匣舒。",
                "乌府凛然贤执法，紫垣籍甚古通儒。",
                "墨朱同异容兼采，等级从违得细书。",
                "尚酝时颁缸面酒，大官日馔腹前胪。",
                "天香漫炷熏常歇，贡茗虚沾样顿殊。",
                "晨壁摇风愁幕冷，夜窗透月喜帘疏。",
                "九宾屈指胪连句，千虑倾心智与愚。",
                "会待诏恩三日沐，湖山寻胜任舟舆。"
            ]
        },
        {
            "title": "立春帖子·太上皇后阁",
            "content": [
                "聚景贮壶春，仙关昼不扃。",
                "小桃无数发，好幸彩霞亭。"
            ]
        },
        {
            "title": "立春帖子·皇帝阁",
            "content": [
                "景龙学士赋新诗，剪彩宫花插鬓归。",
                "何似未央深驻辇，教吟春日得春衣。"
            ]
        },
        {
            "title": "闻西省赏酴醿芍药戏成小诗奉简泰之侍讲舍人",
            "content": [
                "满架冰肌合碧云，翻阶翠袖映红裙。",
                "玉堂只有金沙在，伴直明朝又属君。",
                "",
                ""
            ]
        },
        {
            "title": "彭孝求以绿野行送芍药数种鄙句为谢",
            "content": [
                "占断春光及夏初，琉璃剪叶朵珊瑚。",
                "休论花品同而异，且咏诗人乐且吁。",
                "北第莫辞金凿落，南禅争看玉盘盂。",
                "彭宣微恙何妨醉，自有娇痴婢子扶。"
            ]
        },
        {
            "title": "元宵煮浮圆子前辈似未尝赋此坐间成四韵",
            "content": [
                "今夕知何夕，团圆事事同。",
                "汤官寻旧味，灶婢诧新功。",
                "星灿乌云里，珠浮浊水中。",
                "岁时编杂咏，附此说家风。"
            ]
        },
        {
            "title": "渔父四时歌",
            "content": [
                "世人只咏江如练，此景何曾眼中见。",
                "露零月白人已眠，万顷风光侬自占。",
                "尊鲈况复生计优，酒醒还醉馀何求。",
                "有时闲看飞鸿字，斜倚篙竿不掉头。",
                "晓来谁误招招渡，一笑夤缘苇间去。"
            ]
        },
        {
            "title": "游元龄登仕写予真求赞",
            "content": [
                "休夸岁岁花相似，莫叹年年貌不同。",
                "闲伴长松与龟鹤，免将开落问东风。"
            ]
        },
        {
            "title": "夜梦次陈立夫韵",
            "content": [
                "惯伴山僧汲涧泉，懒随年少梦游仙。",
                "风流输与贤兄弟，朱阁临风教李娟。"
            ]
        },
        {
            "title": "端午帖子·太上皇后阁",
            "content": [
                "瑞雀巢珍木，双双枕石圆。",
                "翠娥谁采得，传旨赐金钱。"
            ]
        },
        {
            "title": "洪景卢内翰为甘叔怀作碧崖修造疏戏题小诗奉",
            "content": [
                "碧崖道士拍洪肩，白水真人觅玉泉。",
                "我似东轩无一物，阁山风月不论钱。",
                "",
                ""
            ]
        },
        {
            "title": "紫竹",
            "content": [
                "青紫从来岂异端，要看同傲折胶寒。",
                "若轻间色思方节，圆竹应须斩万竿。"
            ]
        },
        {
            "title": "进读三朝宝训终篇赐宴赐赉谢恩诗",
            "content": [
                "艺祖提剑开八荒，太宗混一垂衣裳。",
                "真皇破虑神武扬，夷夏亿宁法度彰。",
                "宝训成书纪宏纲，有典有则万叶昌。",
                "忆昔壬午神龙翔，季秋庚子辰集房。",
                "肇开讲席临青厢，赭袍玉斧光照廊。",
                "台司夹侍书案黄，翰林进读天容庄。",
                "微臣簪笔近御床，亲闻玉音义甚长。",
                "君子小人初何常，非关时运弱与强。",
                "祗系人主所否臧，当年记注此特祥。",
                "往来寒暑今一章，牙篦谬执心彷徨。",
                "终篇正值恩德洋，道山肆筵酌天浆。",
                "宫花压帽罗丝簧，砚来复古翰墨光。",
                "马出帝闲真骕骦，闽山正焙随宝香。",
                "君赐如天不可量，归美独愧词荒唐。",
                "恭惟圣治超百王，夙夜基命不敢康。",
                "文德既修锹可攘，俎豆永扫旄头芒。",
                "三圣勋烈同炜煌，万年亿载娱慈皇。"
            ]
        },
        {
            "title": "送赵富文粹洪州三首",
            "content": [
                "花发河阳政早成，策勋恩擢佐藩臣。",
                "鸡翘豹尾他年从，且作银章第一人。"
            ]
        },
        {
            "title": "太和县丞厅葺三亭于官廨曰真清曰特秀曰成溪",
            "content": [
                "古来丞尚涉文书，近世何曾识吏胥。",
                "不对溪山种桃李，官居真复似僧居。",
                "",
                ""
            ]
        },
        {
            "title": "太和宰赵嘉言造大舟付诸渡又停乡村酒坊代输",
            "content": [
                "争渡行人簇水边，水中鲛鳄惯垂涎。",
                "从今何待跛男子，共载谁非利涉川。",
                "",
                ""
            ]
        },
        {
            "title": "次韵程泰之正字奉祠惠照院咏雪五首",
            "content": [
                "造化平心混万殊，高低一色眩离朱。",
                "如何尚爱南枝瘦，偏以凝脂助曼肤。"
            ]
        },
        {
            "title": "端午帖子·太上皇后阁",
            "content": [
                "槛有榴花沼有莲，瑶池欢宴晚凉天。",
                "一年一度为重午，此去应须过万年。"
            ]
        },
        {
            "title": "端午帖子·太上皇帝阁",
            "content": [
                "清晖亭畔吸光亭，入眼湖光分外明。",
                "岂是荷花似云锦，都缘宝墨照檐楹。"
            ]
        },
        {
            "title": "英德邵守之纲记予衰颜戏题数语",
            "content": [
                "使君燕颔虎头，法当当城封侯。",
                "宜伯蜀而之广，绘象祠于两州。",
                "铃阁虽非麟阁，胡为画此猕猴。",
                "亦如杭人效穆仲献笑于坡代俳优耶。"
            ]
        },
        {
            "title": "次韵红白莲间生",
            "content": [
                "闲花不遣倚门墙，独挹芙蕖冉冉香。",
                "艳质施朱窥宋玉，冰姿傅粉试何郎。",
                "青茎翠盖元相映，缟袂霞裾各自芳。",
                "闻道金銮行豹直，炬莲先已兆嘉祥。"
            ]
        },
        {
            "title": "永新贺升卿携中原六图相过其论古名将出师道",
            "content": [
                "历历山河一卷书，博闻疑是古潜夫。",
                "金城未入职方考，玉座正披舆地图。",
                "取虢不应须假道，胜齐终恐用真儒。",
                "从来美玉劳三献，岂比巾箱袭碔砆。",
                "",
                ""
            ]
        },
        {
            "title": "端午帖子·太上皇帝阁",
            "content": [
                "此日天中节，它年赤伏符。",
                "只因昭火德，不为记荆吴。"
            ]
        },
        {
            "title": "丁酉二月二十日同部中诸公游下竺御园坐枕流",
            "content": [
                "清胜堂前花万重，玉堂署里两芳丛。",
                "应怜寓直清无侣，聊伴衰翁宿禁中。",
                "",
                ""
            ]
        },
        {
            "title": "送石似之仓部出粹漳州",
            "content": [
                "半刺临漳郡，荣归总不如，",
                "棠阴三世旧，梓里数程余。",
                "野老谈遗爱，儒先叩异书。",
                "依乌带东壁，从此照闽墟。"
            ]
        },
        {
            "title": "程元成待制书来叙别圃揽有亭葵心秀野二堂之",
            "content": [
                "烛引金莲白玉堂，宫垂银榜左春坊。",
                "毛曾久倚黄门树，武子今封召伯棠。",
                "揽有羡君花竹秀，课无怜我簿书忙。",
                "欲知两地相同处，亭午葵心向太阳。",
                "",
                ""
            ]
        },
        {
            "title": "同年刘辰告妻易氏挽词",
            "content": [
                "曾师班女颂兄功，何意安仁悼德宫。",
                "围解鸰原芳誉远，尘昏鸾镜玉容空。",
                "萧骚风棘悲诸子，寂寞笙歌泣舞童。",
                "莫讶无从出衰涕，良人契合四般同。"
            ]
        },
        {
            "title": "致政杨图南佥判惠园亭石刻来索恶语寄题四首",
            "content": [
                "七十归休古亦稀，谁濒四十挂朝衣。",
                "天如不发湖山閟，林下真无一士归。",
                "",
                ""
            ]
        },
        {
            "title": "次韵芮漕国器忆去年上元二首",
            "content": [
                "使节番禺重，中朝社稷臣。",
                "喜沉刁斗夜，远布玉墀春。",
                "古寺看红叶，蕃街试幻人。",
                "馀欢曾尽否，应记绕梁尘。"
            ]
        },
        {
            "title": "再赋羊羔酒",
            "content": [
                "日日茅柴帚扫愁，膻荤暂逐富儿游。",
                "山中万足天美禄，賸作酒材供拍浮。"
            ]
        },
        {
            "title": "七月十五日邦衡用前韵送薰衣香二贴次韵为谢",
            "content": [
                "天香犹带曳裙霞，银合行参到阙茶。",
                "賸馥欲沾吾臭味，普薰聊发善萌芽。",
                "心清此去夸僧舍，意可由来出内家。",
                "乞与博山添正气，崭岩曾辱更生嘉。"
            ]
        },
        {
            "title": "万安韦邦彦字俊臣携王民瞻杨廷秀谢昌国绝句",
            "content": [
                "卢溪笔力透天心，杨令文追正始音。",
                "更读池塘惠连句，识君何待接清襟。",
                "",
                ""
            ]
        },
        {
            "title": "送赵富文粹洪州三首",
            "content": [
                "南浦飞云绕栋桴，西山爽气入鱼须。",
                "公庭吏散文书静，许我他时解榻无。"
            ]
        },
        {
            "title": "彭永州夫人挽词",
            "content": [
                "梦虺端由庆阀钟，采萍来助大夫共。",
                "化行闺壶衣无绿，行应箴图管有彤。",
                "石窌方生汤沐邑，黄堈俄掩斧堂封。",
                "不须更续更生传，自有丰碑记肃雍。"
            ]
        },
        {
            "title": "邦衡置酒出小鬓予以官柳名之闻邦衡近买婢名",
            "content": [
                "浊水难攀清路尘，偶曾先后掌丝纶。",
                "归来久侍茵凭旧，至后初逢梅柳新。",
                "湖水欹斜应有意，春光漏泄不无因。",
                "绛帷幸许天荒破，日日当为问道人。",
                "",
                ""
            ]
        },
        {
            "title": "曾季饮少卿安序堂次朱希真韵",
            "content": [
                "行藏本同涂，明哲遇辄安。",
                "畎亩道可乐，肯思负鼎干。",
                "膰肉倘爱礼，岂遽涉汶川。",
                "大哉天地准，笑汝士女耽。",
                "丈人三吴秀，此理久已参。",
                "缅怀洛京老，知音赏英咸。",
                "佳名表栋宇，妙语来江山。",
                "至今编简香，不谓室有兰。",
                "君看为邦问，正在箪瓢间。",
                "阅世从川流，如愚安石磐。",
                "圣门惟若人，始可语易占。",
                "不见击辞中，岿然特书颜。"
            ]
        },
        {
            "title": "留题文氏双秀亭三首",
            "content": [
                "澄碧修眉固自奇，只愁门外苦喧早。",
                "要知心迹双清处，须待人稀月上时。"
            ]
        },
        {
            "title": "送纶丞郡章贡",
            "content": [
                "鸡犬新丰识，江山清献游。",
                "吾宁忘旧隐，汝且事贤侯。",
                "剩酌廉泉水，徐题戏彩楼。",
                "明年更强健，亦欲理方舟。"
            ]
        },
        {
            "title": "二月十七夜与诸弟小酌尝榧实误食乌喙乌喙堇",
            "content": [
                "伏神老芋不伤生，江蠏蟛蜞祸亦轻。",
                "我独好奇尝酒堇，误思榧实杀三彭。",
                "",
                ""
            ]
        },
        {
            "title": "池阳四咏",
            "content": [
                "天遣江山助牧之，谢材犹及杜筠儿。",
                "向来稍喜唐风集，今信樊川是父师。"
            ]
        },
        {
            "title": "茶园王琰求清暑堂诗次王民瞻敷文胡邦衡资政",
            "content": [
                "早遮西日觅王官，晚倚南窗审膝安。",
                "亹亹清风挥麈落，纷纷苍雪著笙寒。",
                "花前白酒倾云液，竹里行厨洗玉盘。",
                "江月上时凉意足，四弦三弄泻惊湍。",
                "",
                ""
            ]
        },
        {
            "title": "刘讷画庐陵三老图求诗",
            "content": [
                "同辞宦路返乡闾，两驌驦中间以驽。",
                "前后顾瞻羞倚玉，支干引从偶连珠。",
                "三人不用邀明月，九老何妨续画图。",
                "从汉二疏唐尹后，相新相近此应无。"
            ]
        },
        {
            "title": "永丰监税黄思义写予真于大椿之下戏题",
            "content": [
                "鬓发皤然八十春，若为百倍比庄椿。",
                "藉令十此如彭祖，亦是鸡窠九世人。"
            ]
        },
        {
            "title": "端明尚书汪圣锡挽词二首",
            "content": [
                "刻意追元佑，斯文未丧予。",
                "前生陈正字，今代傅中书。",
                "太末分携晚，东胶觌面初。",
                "追思二十载，痛哭泪盈裾。"
            ]
        },
        {
            "title": "金国贺会庆节使副到阙紫宸殿宴致语口号",
            "content": [
                "瑞气轻笼合殿香，上尊初破早寒霜。",
                "千秋节应千龄运，万岁声随万岁觞。",
                "境似华胥民气乐，梦如帝所乐声长。",
                "年年太史前期奏，南极星明圣历昌。"
            ]
        },
        {
            "title": "同年杨谨仲教授生日",
            "content": [
                "载酒过门欲寿公，酒杯有限寿无穷。",
                "玉樽只在天西北，不惜年年为一中。"
            ]
        },
        {
            "title": "寄题永新张氏无尽藏堂",
            "content": [
                "山间明月江上风，取之无禁用不穷。",
                "仇仙一发醯鸡蒙，往往择胜贪天功。",
                "斯堂飞梁挟双虹，坐客常满尊不空。",
                "翰林主人极形容，无奈圆缺雌与雄。",
                "岂如清都广寒宫，默存身已游其中。",
                "长春不夜四序同，御寇法善聊相从。"
            ]
        },
        {
            "title": "洪景严枢密挽词二首",
            "content": [
                "丙制摛文压缙绅，三吴耀武见经纶。",
                "桥留震泽居无扰，舟济沧溟捷有神。",
                "宥府嘉猷推乃后，陪都遗爱纪斯民。",
                "多才多艺无多寿，此理凭谁问大钧。"
            ]
        },
        {
            "title": "送徐漕移宪浙东二首",
            "content": [
                "满岁蹒跚泮水间，独公不作腐儒看。",
                "几陪佳客芙蓉幕，聊慰穷愁苜宿槃。",
                "此去高山空自仰，向来流水为谁弹。",
                "割鞭截镫知无益，但觉轮囷激肺肝。"
            ]
        },
        {
            "title": "陈君举示张孝恺行状且求诗孝恺尝摄令华亭有",
            "content": [
                "简惠唐苏令，文章汉甲科。",
                "满朝空慰藉，漫仕竟蹉跎。",
                "有命穷何病，无年理则那。",
                "挽讴嗟不及，留与邑人歌。",
                "",
                ""
            ]
        },
        {
            "title": "秋官少常伯失杯复得乃好客之报来诗误认天意",
            "content": [
                "郭釜知藏几百杯，韦籯何止一尊罍。",
                "冶金太盛应须跃，塞马重归岂是灾。",
                "车到门前如可却，客来梁上若为回。",
                "遂疑同舍真疏矣，明与刘叉亦壮哉。",
                "",
                ""
            ]
        },
        {
            "title": "绍兴庚午某与安成刘逢辰秋闱同荐逢辰四子伯",
            "content": [
                "丁年韦布逐槐忙，结绶王畿四纪强。",
                "只把衣冠挂神虎，梦回犹未熟黄粱。",
                "",
                ""
            ]
        },
        {
            "title": "信国太夫人慕容氏挽词二首",
            "content": [
                "门地荣听履，夫家世梦松。",
                "初终无一欠，富贵有三从。",
                "疾愈龙宫药，恩加象服封。",
                "乘鸾期忽至，谈笑返仙峰。"
            ]
        },
        {
            "title": "游云光寺李提举领客将至留二小诗",
            "content": [
                "来如负弩先，去为乘骢避。",
                "江左一片石，留伴幽人醉。"
            ]
        },
        {
            "title": "使臣俞允迪赴萍实税官写平园老叟真求赞",
            "content": [
                "往来四度过萍乡，斗实谁能辨有亡。",
                "尔欲常常如对我，莫增酒课罔征商。"
            ]
        },
        {
            "title": "南园筑小堂邻里侯旸献上梁文戏成小诗记实解",
            "content": [
                "半亩园林数尺堂，凡花疏竹小池塘。",
                "平泉绿野休相笑，事业功名合自量。",
                "",
                ""
            ]
        },
        {
            "title": "鱼儿牡丹得之湘中花红而蕊白状类双鱼累累相",
            "content": [
                "天教姚魏主芳菲，合有宫嫔次列妃。",
                "玉颈圆瑳宜粉面，霞裙深染学翚衣。",
                "枝头窈窕鱼双贯，风里蹁跹凤对飞。",
                "莫把根苗方芍药，留春不似送将归。",
                "",
                ""
            ]
        },
        {
            "title": "子中兄招饮次韵",
            "content": [
                "立朝共踏东华土，居里同抽北阙身。",
                "从此清风与明月，尊前真属两闲人。"
            ]
        },
        {
            "title": "寄题张元善总领新作楚观",
            "content": [
                "章华芜没岳阳城，风月不容此地分。",
                "目极洪流江接汉，胸吞大泽梦连云。",
                "年丰栖亩粮盈野，土饱腾槽马轶群。",
                "收取关河报明主，云台烟阁伫奇勋。"
            ]
        },
        {
            "title": "龙须道中",
            "content": [
                "客劳田头饷，渠怜马上郎。",
                "作劳并罄控，未用别闲忙。"
            ]
        },
        {
            "title": "新镇江通判蔡挽词",
            "content": [
                "计相声名久不磨，庆余丰报属君多。",
                "原鸰重遇非常主，庭鲤仍收最上科。",
                "但使家声常燀赫，不辞官路独蹉跎。",
                "仁人天岂惜眉寿，自要曾孙同逝波。"
            ]
        },
        {
            "title": "立春帖子·太上皇帝阁",
            "content": [
                "溥博参洪造，希夷法自然。",
                "鸿名称盛礼，玉册趁新年。"
            ]
        },
        {
            "title": "句",
            "content": [
                "竹多翻障月，木老只啼乌。"
            ]
        },
        {
            "title": "刘韶美监丞以予发策玉堂小诗送笔墨云腹囊英",
            "content": [
                "风雨惊呼未霁虹，笔精墨妙策新功。",
                "要令快草三千牍，故借泠然九万风。",
                "",
                ""
            ]
        },
        {
            "title": "送杨子止赴郴守罗达甫之招二首",
            "content": [
                "谁传衣钵付扬云，卿子文锋旧冠军。",
                "主合握兰宾折桂，来春吉语一时闻。"
            ]
        },
        {
            "title": "庐陵主簿李子贤东顷示长笺用刘元城主簿可教",
            "content": [
                "地跨江闽秀气兼，玉成界尺直方廉。",
                "西曹久处习凿齿，高士谁知孙子严。",
                "我愧元城题品重，君能楚些笔锋铦。",
                "天门底用相吹送，公道今方拔滞淹。",
                "",
                ""
            ]
        },
        {
            "title": "天池观文殊灯",
            "content": [
                "代马腥膻暗五台，南方世界且徘徊。",
                "一灯别是真知识，不用奔波学善财。"
            ]
        },
        {
            "title": "又金国贺会庆圣节使副到阙紫宸殿宴致语口号",
            "content": [
                "九陛天高辇下雕，千官云集履鸣嘲。",
                "霜迎爱日融城湿，香带祥风合殿飘。",
                "周宴恩浓鱼在藻，舜廷化洽凤仪箫。",
                "清台夜夜占南极，常有华星炳绛霄。"
            ]
        },
        {
            "title": "端午帖子·太上皇后阁",
            "content": [
                "丹篆钗符小，朱丝臂缕鲜。",
                "都无邪可辟，只有寿方延。"
            ]
        },
        {
            "title": "送刘子和教授赴赣州兼简府主洪景庐二首",
            "content": [
                "藉甚书诗帅，中和正尔歌。",
                "人留河内寇，帝念禁中颇。",
                "余事裒丁志，多闻重乙科。",
                "固无官长骂，解使客毡多。"
            ]
        },
        {
            "title": "立春帖子·太上皇帝阁",
            "content": [
                "殿阁无为日，朝廷有道时。",
                "椒淳重酝酒，花发万年枝。"
            ]
        },
        {
            "title": "寄题龙泉李氏万卷堂",
            "content": [
                "断简残编已可披，排签插架有馀师。",
                "五三载籍多为贵，九百虞初小不遗。",
                "润屋殊非阿堵物，传家自是宁馨儿。",
                "老来铅椠心犹在，每忆雠书馆殿时。"
            ]
        },
        {
            "title": "登仕郎张武来求一言因记衰颜就以勉之",
            "content": [
                "德人之容，如玉其温。",
                "参前倚衡，以瞻以仪。",
                "我愧于是，将焉取斯。",
                "所贵者三，归有馀师。"
            ]
        },
        {
            "title": "游庐山佛手岩雪霁望南山",
            "content": [
                "十日顽阴不见山，山中一夜雪封庵。",
                "伊予的有寻山分，日照北窗云在南。"
            ]
        },
        {
            "title": "池阳四咏",
            "content": [
                "夜泊清溪弄水亭，棹讴徐起月华明。",
                "水晶宫畔西湖上，除却两邦无此清。"
            ]
        },
        {
            "title": "立春帖子·皇帝阁",
            "content": [
                "延英议政恰朝还，选德观书时暂闲。",
                "昼漏稍衡高合报，教添内引两三班。"
            ]
        },
        {
            "title": "送杨伯子知南昌县",
            "content": [
                "往年饯尊公，出宰新吴县。",
                "仁爱驯桑雉，圣明遇禾绢。",
                "君今治南昌，家学世其官。",
                "密令行教化，明庭集孔鸾。",
                "煌煌牛斗间，宝气先后应。",
                "卓鲁聚一门，谁续职方乘。"
            ]
        },
        {
            "title": "中秋招王才臣赏梅花廷秀待制有诗次韵",
            "content": [
                "山中无历记时节，望月巡檐探花发。",
                "适看如来金粟布，旋观姑射肤凝雪。",
                "春自春兮秋自秋，总把繁枝插满头。",
                "那知上界碧瑶洞，也忆人世逍遥游。",
                "梅花雪片偏宜桂，手执新诗心已醉。",
                "淮阴若肯过舞阳，卢子不羞从若士。"
            ]
        },
        {
            "title": "次韵张安国二首",
            "content": [
                "子房思赤松，冠挂带不束。",
                "高风动缙绅，盛事争诵读。",
                "向来进匪锐，今退那得速。",
                "皇帝六载冬，熏燎郊再卜。",
                "均厘际盖壤，赍予首耆宿。",
                "煌煌旧使星，密映紫微北。",
                "要令对青黎，聊复寓天禄。",
                "人言骥虽老，万马未易逐。",
                "方为帝者师，敢请罢辟谷。",
                "鲁公从周公，荣哉佩联玉。"
            ]
        },
        {
            "title": "赠孙次山",
            "content": [
                "南涧有奇松，岁晚郁青苍。",
                "北陇有寒梅，同傲雪与霜。",
                "实大华更荣，二美乃相望。",
                "我从采樵归，闻此百步香。",
                "不辞践荒秽，所欣识孤芳。",
                "可玩不可折，折枝亦何伤。",
                "但恐入市门，羞薄时世妆。",
                "少须子含酸，且复成其章。",
                "味宜调鼎食，材可中虹梁。",
                "知音不难逢，会当贡明光。"
            ]
        },
        {
            "title": "十二月二十二日葛守送羊羔酒戏占小诗",
            "content": [
                "马乳三年隔大官，羊羔今日倒芳樽。",
                "浅基低唱非吾事，醉梦惟应踏菜园。"
            ]
        },
        {
            "title": "送陆务观赴七闽提举常平茶事",
            "content": [
                "暮年桑苎毁茶经，应为征行不到闽。",
                "今有云孙持使节，好因贡焙祀茶神。"
            ]
        },
        {
            "title": "安福欧阳绍之奉议桃花石二绝句",
            "content": [
                "蟠桃一绽岁三千，仙传荒唐未必然。",
                "何似此花留巧石，有开无落更长年。"
            ]
        },
        {
            "title": "冻头王氏艺芳堂",
            "content": [
                "一闻编简香，如入芝兰室。",
                "况将百尺楼，高贮三万帙。",
                "清芬蔼阶庭，賸馥沾党术。",
                "从渠海上夫，颠倒放李赤。"
            ]
        },
        {
            "title": "德回上人写予真求赞",
            "content": [
                "非律非禅自在身，免丁不纳没公凭。",
                "明知未是庞居士，且可题为破戒僧。"
            ]
        },
        {
            "title": "龙泉李宗儒师儒兄弟槐阴书院",
            "content": [
                "君不见汉京辟雍载黄图，博士直舍三千区。",
                "分行数百曰槐市，下有诸生讲唐虞。",
                "又不见本朝肇启迩英阁，稽古隆儒号经幄。",
                "西清枝翠似交舞，日暖花黄时细落。",
                "君家欣慕名书斋，伯仲方将与计偕。",
                "桥门且陪亿万计，朝路终驰十二街。",
                "义郴文章妙天下，引喻牛行相君舍。",
                "勉君植德企前修，他日儿孙攀逸驾。"
            ]
        },
        {
            "title": "立春帖子·太上皇帝阁",
            "content": [
                "一年好处是初春，十阁争先奉圣人。",
                "彩胜宝幡簪帽巧，兰芽蔬甲族盘新。"
            ]
        },
        {
            "title": "胡元之提刑寺丞迂涂相过宠示二诗次韵为谢兼",
            "content": [
                "外计初驰传，元戎久奏功。",
                "为牛非北海，鸡犬是新丰。",
                "梅萼三冬绿，榴花四季红。",
                "德星临越分，桂海即吴中。",
                "",
                ""
            ]
        },
        {
            "title": "天庆知观萧惟清写予真求赞",
            "content": [
                "尘满形容雪满头，分无仙骨到瀛洲。",
                "希夷更请旁人看，曾急流中勇退不。"
            ]
        },
        {
            "title": "次韵陆务观送行二首",
            "content": [
                "蓬阁虚生白，兰台汗杀青。",
                "英游迷岁月，神武动风霆。",
                "迁擢恩频忝，黔黎困未醒。",
                "空希范蠡去，羞对浙江亭。"
            ]
        },
        {
            "title": "寄题太和陈氏益龟堂",
            "content": [
                "讲堂昔日飞三鱣，学馆如今益十龟。",
                "文字上神君勿卜，明年春榜印累累。"
            ]
        },
        {
            "title": "杨廷秀送牛尾貍侑以长句次韵",
            "content": [
                "江南十月方肃霜，小槽初滴鹅儿黄。",
                "颇思指动异味尝，门正张罗谁末将。",
                "披绵强来推不去，枯虾欲进止之户。",
                "羊膻豕腥尤可厌，肪截脂凝在何处。",
                "草玄子云黄门郎，遗我黑质而白章。",
                "形之硬语弩力强，写以奇字侔史苍。",
                "愧无纖手色倾国，压糟磨刀走臧获。",
                "喜于左手持蟹黄，美胜八珍熟熊白。",
                "古来貍首歌侯门，名以牛后真屈君。",
                "从今玉汝洗俗谚，好与纨袖陪梁园。",
                "公诗如貂不烦削，我续狗尾句空着。"
            ]
        },
        {
            "title": "闻西省赏酴醿芍药戏成小诗奉简泰之侍讲舍人",
            "content": [
                "从来引玉即抛砖，自笔囊空百不堪。",
                "赖得酒酣须茗饮，聊将青子助回甘。",
                "",
                ""
            ]
        },
        {
            "title": "登九华山化城峰",
            "content": [
                "攀萝度险捷猱猿，石角钩衣屦尽穿。",
                "莫讶远寻金地藏，也曾徐步玉阶前。"
            ]
        },
        {
            "title": "次韵程泰之正字奉祠惠照院咏雪五首",
            "content": [
                "吻燥谁濡翰墨场，绝思齿烦漱甘芳。",
                "粉身莫信归汤鼎，要与团龙发暗香。"
            ]
        },
        {
            "title": "晨起有感二首",
            "content": [
                "内禅才成便乞身，营营众口尚成城。",
                "后来进退交相累，何似当初微罪行。"
            ]
        },
        {
            "title": "九日哭子柔弟",
            "content": [
                "自酹黄花酒，心酸苦泪零。",
                "常时爱鸣雁，从此不堪听。"
            ]
        },
        {
            "title": "胡邦衡相过赏金凤许诗未送邦衡复作木犀会二",
            "content": [
                "身闲端合醉秋光，两地名花况并芳。",
                "金作凤形如许巧，木成犀理若为香。",
                "髻头自笑辜钗色，沙面谁知识带黄。",
                "莫问诗坛偃旗鼓，天生的对欠平章。",
                "",
                ""
            ]
        },
        {
            "title": "刘共甫枢密挽词三首",
            "content": [
                "芸省翻黄卷，词垣赋紫薇。",
                "年华飞电过，耆德晓星稀。",
                "梅阁临风迥，滕城指日归。",
                "怀贤并感旧，衰涕一时挥。"
            ]
        },
        {
            "title": "月石屏蛾月砚诗",
            "content": [
                "欧公命苏公，吟咏月石屏。",
                "苏公与范子，酬唱涵星泓。",
                "两公文字祥，天畀子墨卿。",
                "嗟予何为者，而得二美并。",
                "屏也欧青毡，流传到柴荆。",
                "砚兮此尤物，秋月端正生。",
                "盘拏丹桂枝，琼绕白玉绳。",
                "姮娥寔天眼，皎皎不自呈。",
                "但留双蛾眉，下镇蟾兔精。",
                "我生月斯望，真契非强名。",
                "乌玦磨有光，玄云润无声。",
                "愿赓前贤句，透胁令人惊。"
            ]
        },
        {
            "title": "龙图阁直学士吴明可挽词二首",
            "content": [
                "忆昨经洪井，连朝点玳筵。",
                "东湖波浩荡，南苑月婵娟。",
                "偃饮惊三雅，恐吟羡百篇。",
                "祗今悲旧事，何日奠新阡。"
            ]
        },
        {
            "title": "福寿院僧净皋写予及子中兄真求赞次子中韵",
            "content": [
                "弟兄本自读儒书，晚外形骸付六如。",
                "摩诘文殊俱默默，从教似我与非吾。"
            ]
        },
        {
            "title": "萧彦育顷年示诗篇且求次诚斋待制所赠佳句之",
            "content": [
                "诗勿惊人日以昌，巍科只待赋阿房。",
                "源深元自流三峡，干老今谁敌豫章。",
                "肯向洛阳寻白傅，曾从江夏学黄香。",
                "漠廷结绶君家事，不羡弹冠贡与王。",
                "",
                ""
            ]
        },
        {
            "title": "登龟山",
            "content": [
                "注坡缘壁化城中，客愠奴嗔我亦慵。",
                "及至龟山还一上，为怜高阁对双峰。"
            ]
        },
        {
            "title": "寄题王公明枢使豫章佚老堂",
            "content": [
                "君不见当年卫武髦且期，尚欲进德形箴规。",
                "又不见潞公堂过九十，精神折冲夸德威。",
                "公今年才六士耳，朱颜绿鬓俨未衰。",
                "便从午桥乐暇佚，宁独不畏二老讥。",
                "恭惟中兴圣明主，焦心劳思抚四夷。",
                "山东河北因戎索，远民日夜思王师。",
                "楼号筹边宜属意，堂名佚老谁敢知。",
                "请赓方叔壮猷雅，第入宣王复古诗。"
            ]
        },
        {
            "title": "寄题赣簿彭南夫读书楼二绝",
            "content": [
                "江山不怕簿书迷，鸾凤何妨枳棘栖。",
                "公退读书消永夜，遥知太乙下青藜。"
            ]
        },
        {
            "title": "僧智印写乘成平园仰山三人真求赞",
            "content": [
                "四海弥天两诞夸，人三为众转周遮。",
                "明知诸相皆虚妄，弄假为真有甚巴。"
            ]
        },
        {
            "title": "祥符长老智华写余真求赞",
            "content": [
                "五蕴皆空，四大和合。",
                "昔者逢场，东涂西抹。",
                "今兹面壁，有问无答。",
                "似耶非耶，任师指拨。"
            ]
        },
        {
            "title": "邦衡生日用旧岁韵",
            "content": [
                "翊戴南阳第一春，驰驱北伐太原津。",
                "天开今代风云会，运应中兴岁月新。",
                "霖雨正宜苏大旱，清风未可作闲人。",
                "一杯安足为公寿，看饮思堂万斛醇。"
            ]
        },
        {
            "title": "太和贡士陈诚之记予颜欲置远明楼昔白傅年七",
            "content": [
                "巍楼必欲称元龙，须写褒公与鄂公。",
                "鹤毳鸡肤吾老矣，只宜簑笠钓船中。",
                "",
                ""
            ]
        },
        {
            "title": "答胡季亨",
            "content": [
                "未复中原近守淮，前朝该辅只时来。",
                "济川用砺我无是，作醴和羹何有哉。",
                "正喜春晴知岁美，顿招两蕊坐筵开。",
                "和诗更作齐儿语，老手屠龙合拊孩。"
            ]
        },
        {
            "title": "陈诚之以长句送扬州花仍催践快阁之约戏答",
            "content": [
                "清歌句句戛鸣球，红药年年具彩舟。",
                "更约倚晴登快阁，真成骑鹤上扬州。"
            ]
        },
        {
            "title": "金牛长老德铠写平园真求赞",
            "content": [
                "经传白马，寺假金牛。",
                "祖意西来，江水东流。",
                "于我何有，色见音求。",
                "千帆任过，长对沙洲。"
            ]
        },
        {
            "title": "赵山甫使君为所部七十老叟记颜索赞",
            "content": [
                "元亮无适俗韵，醉中强释形神。",
                "置我青原台上，不劳半道邀迎。"
            ]
        },
        {
            "title": "西昌陈诚之送黄楼芍药仍枉长篇老懒不能次韵",
            "content": [
                "六一先生旧帅扬，分宁太史尹西昌。",
                "只缘未睹红都胜，便似参谋待海棠。",
                "",
                ""
            ]
        },
        {
            "title": "汤孺人挽词",
            "content": [
                "叹息闺房秀，霜摧鬓未华。",
                "女功丞相念，妇道里人嗟。",
                "石窌脂田废，涛江粉旐斜。",
                "西风看花泪，寂寞小窗纱。"
            ]
        },
        {
            "title": "次杨子直使君韵",
            "content": [
                "雪茧冰丝结素华，天孙初织费缫车。",
                "花开金谷空千种，蕊叠瑶英自一家。",
                "下比山礬谁薄相，上攀琼木客雄夸。",
                "集仙翰苑须公等，归继唐贤植此花。"
            ]
        },
        {
            "title": "送杨子止赴郴守罗达甫之招二首",
            "content": [
                "使君为郡入苏天，六月清风更穆然。",
                "子到同吟仙井橘，公馀趁赏北湖莲。"
            ]
        },
        {
            "title": "吉水赞府王觐时可为平园写真口占小诗",
            "content": [
                "皓首相逢涉四年，君归鄱水我螺川。",
                "清风明月思玄度，试展丹青即俨然。"
            ]
        },
        {
            "title": "送陆先生赴春闱",
            "content": [
                "九重诏下选贤能，又见先生启远行。",
                "离恨暗随流水去，朔风稳送片帆轻。",
                "休嗟此日暌违事，预发来春晋锡荣。",
                "一去鹏程应九万，始知佳梦合金精。"
            ]
        },
        {
            "title": "方孺人挽词",
            "content": [
                "处士诗名满古今，外家文采切星辰。",
                "中郎有女曾传业，武子趋庭更慰人。",
                "谖草正开堂北向，扶桑莫返日西沦。",
                "可怜寂寞湘江路，燐走萤飞翠柏新。"
            ]
        },
        {
            "title": "明堂庆成二十韵",
            "content": [
                "亲飨严三岁，邦彝重九筵。",
                "祖宗垂统大，天地着功全。",
                "惟睿崇昭报，于时展吉蠲。",
                "发挥皇佑日，润色绍兴年。",
                "稽古千龄契，斋心十日专。",
                "揭名新扁榜，书册屏荤膻。",
                "假庙阴云剥，升禋皓月团。",
                "无风摇烛影，有瑞灿星躔。",
                "不值连宵雨，那彰倏霁天。",
                "贰觞犹翼翼，百拜愈乾坤。",
                "归次徒劳奏，回班特许朘。",
                "贺仪随仗入，霈泽御楼宣。",
                "献胙金丝合，簪花锦绣鲜。",
                "慈皇颜有喜，圣孝古无前。",
                "和气腾都邑，欢声遍海壖。",
                "祺祥应曼羡，寿禄自绵延。",
                "臣也刍荛贱，恩斯雨露偏。",
                "执绥华盖里，草赦玉堂边。",
                "第颂甘居后，逢辰幸独先。",
                "四方今日靖，申诵我将篇。"
            ]
        },
        {
            "title": "立春帖子·太上皇后阁",
            "content": [
                "早正中闱妇道成，曾裨内禅母仪新。",
                "如今永与勋华主，共享千春及万春。"
            ]
        },
        {
            "title": "端午帖子·太上皇帝阁",
            "content": [
                "午位符炎德，真人感赤精。",
                "诞弥佳节近，四海祝长生。"
            ]
        },
        {
            "title": "立春帖子·太上皇后阁",
            "content": [
                "铜史供新历，壶天报早春。",
                "桃花开阆苑，柳色动瑶津。"
            ]
        },
        {
            "title": "鹿鸣宴坐上次钱守韵",
            "content": [
                "制举巍科世有贤，闻孙传业中兴年。",
                "贡才合益诸侯地，宠饯真开刺史天。",
                "有弟已容诗布鼓，无能仍许鬻栀鞭。",
                "太平故事西崑体，指日皇都万口传。"
            ]
        },
        {
            "title": "端午帖子·太上皇帝阁",
            "content": [
                "浩荡天同泰，清虚日自长。",
                "诞辰才半月，因以颂无疆。"
            ]
        },
        {
            "title": "孝宗皇帝挽诗二首",
            "content": [
                "移御重华意，微臣粗探端。",
                "思陵三载服，文母万年欢。",
                "方侍瑶池宴，俄藏禹穴冠。",
                "余生卧江海，空有泪成丹。"
            ]
        },
        {
            "title": "和仲宁中秋赴饮庄宅",
            "content": [
                "方讶顽阴蔽月堂，坐看凉吹动枯肠。",
                "疾驱云阵千重翳，尽放冰轮万丈光。",
                "莫问蚌珠圆合浦，且听羯鼓打西凉。",
                "疏狂似我何须挠，挠取吹笙玉雪郎。"
            ]
        },
        {
            "title": "程元成待制宠示和篇其自序用乐天尹洛并一渔",
            "content": [
                "侍冠早已挂朝堂，乡县荣标昼锦坊。",
                "尚记香山曾尹洛，更同鲁国欲渔棠。",
                "春风醉客金丝缓，夜烛弹棋玉石忙。",
                "应笑汲卿犹未去，强扶衰病理淮阳。",
                "",
                ""
            ]
        },
        {
            "title": "程泰之下直某偶被宣锁相遇于途既到玉堂读所",
            "content": [
                "天街并踏软红尘，飞鞚交驰骇徼巡。",
                "椒殿敢期当制草，愧庭元拟用儒真。",
                "鬻方偶免冬龟手，适市深惭旦攫人。",
                "早夜祝公登相位，重沾润笔乃无贫。",
                "",
                ""
            ]
        },
        {
            "title": "隆兴癸未夏余年三十八自掖垣奉祠归道游麻姑",
            "content": [
                "古观今犹换采椽，壮游我合变华颠。",
                "方平再过凭相报，欲往从之问海田。",
                "",
                ""
            ]
        },
        {
            "title": "刘共甫枢密挽词三首",
            "content": [
                "勋在居留地，名高宥密庭。",
                "旄头期扫彗，箕尾倏骑星。",
                "不相知由命，占天忍促龄。",
                "平生经济策，付与简编青。"
            ]
        },
        {
            "title": "赣守郑舜举寄诗酒于答书中就附四句",
            "content": [
                "十七篇诗酒满壶，赣州风景塞绳枢。",
                "诗中有画今摩诘，安用当年八境图。"
            ]
        },
        {
            "title": "立春帖子·太上皇帝阁",
            "content": [
                "莫讶东风早，元从太极来。",
                "腊寒犹半月，花已满头开。"
            ]
        },
        {
            "title": "次韵胡邦衡相迎",
            "content": [
                "路逢驿使岭头回，喜得新诗胜得梅。",
                "情似春风缲楚柳，句如腊雪屑韩瑰。",
                "只今皇侧求贤席，底事公衔乐圣杯。",
                "台路六符行复焕，丹心一寸未应灰。"
            ]
        },
        {
            "title": "赠黄格非",
            "content": [
                "诗社飘零二十年，春官老子复登仙。",
                "豫章幸有横枝在，好觅鸾胶续断弦。"
            ]
        },
        {
            "title": "永新谈汉卿求筠坡书院诗用诚斋之韵之意而推",
            "content": [
                "轩窗弥望猗猗竹，有斐切蹉琢磨足。",
                "天籁鸣风异丝木，昼夜锵金戛球玉。",
                "碧梧空有栖凤枝，何如以实饲其儿。",
                "扶摇下视鸿鹄陂，附翼会集夔龙池。",
                "",
                ""
            ]
        },
        {
            "title": "端午帖子·皇帝阁",
            "content": [
                "暑衣先进圣皇宫，时服分颁百执同。",
                "惟有清躬衣浣濯，更令蚕织被华戎。"
            ]
        },
        {
            "title": "刘仙才仲子俊示其父醉庵诗集索鄙句",
            "content": [
                "蹇步媻珊到竹溪，病眸眩瞀乱金篦。",
                "清风满座无尘事，遗墨盈编有旧题。",
                "久羡山人居水北，今知诗社续江西。",
                "醉吟跌宕谁能写，髣髴琳瑯识介圭。"
            ]
        },
        {
            "title": "赣江",
            "content": [
                "迹落蛮夷地，艰危分饱经。",
                "盘涡随棹舞，惊浪溅船零。",
                "石乱舟才过，峰回眼谩青。",
                "晚来荒浦宿，愁绪转冥冥。"
            ]
        },
        {
            "title": "送光禄寺丞李德远得请奉祠",
            "content": [
                "君家临川我庐陵，两郡相望宜相亲。",
                "长安城中初结绶，石灰桥畔还卜邻。",
                "扣门问道日不足，篝灯照夜论心曲。",
                "寸莛那许撞洪钟，跛鳖逝将随骥騄。",
                "闻君上书苦求归，君今岂是当归时。",
                "满朝留君君不顾，我虽叹息何能为。",
                "莫攀杨柳涛江岸，莫唱阳关动凄断。",
                "行行但祝加餐饭，潮落风生牢击缆。"
            ]
        },
        {
            "title": "光宗皇帝挽诗二首",
            "content": [
                "仁爱周华夏，英聪贯古今。",
                "知人符日照，裕物称天临。",
                "闲退亲传子，忧劳旧损心。",
                "景光昭百世，昧谷谩西沉。"
            ]
        },
        {
            "title": "参政李秀叔挽词二首",
            "content": [
                "忆昨淳熙谨万微，再登耆哲贰繁机。",
                "谋猷入告宸心沃，俊刈旁招物望归。",
                "惠敛十连遗爱远，年开九秩近臣稀。",
                "全名备福公何憾，念旧伤情涕自挥。"
            ]
        },
        {
            "title": "恩许奉祠子中兄重寄臣字韵诗再次韵",
            "content": [
                "迂儒岂足助维新，日奉威颜谢主臣。",
                "可罢本非缘一事，致疑初不怨三人。",
                "弟兄有禄供温饱，畎亩何阶答圣神。",
                "此去读书真事业，向来正字误根银。"
            ]
        },
        {
            "title": "王才臣求园中六诗杨秘监谢尚书皆赋·南谷",
            "content": [
                "志士非匏瓜，焉能击不食。",
                "毋安白驹空，请放鸣驺入。"
            ]
        },
        {
            "title": "奉酬新剑南守朱叔止次旧韵宠寄之什",
            "content": [
                "竹使分符化剑川，政成应不俟期年。",
                "买臣聊引会稽绶，长倩即登廷尉仙。",
                "棋户虽高犹易敌，诗坛弥峻却难肩。",
                "通家有契无纖隙，恶语深藏莫遍传。"
            ]
        },
        {
            "title": "送广西谭景先经干兼简赵帅朱漕",
            "content": [
                "旧历南游上海航，今经铧觜上漓江。",
                "元戎正值诗书帅，廉使曾临父母邦。",
                "不惮客从南去再，要陪驿召北来双。",
                "水衡自古同丞拜，岂必红蕖映碧幢。"
            ]
        },
        {
            "title": "周愚卿江西美刘棠仲各赋江珧诗牵强奉答用一",
            "content": [
                "东海沙田种蛤珧，南烹苦酒濯琼瑶。",
                "馔因暂弃常珍变，指为将尝异味摇。",
                "珠剖蚌胎那畏鹬，枉呈马甲更名左虫右兆}。",
                "累人口腹吾何敢，惭愧三英喜且谣。",
                "",
                ""
            ]
        },
        {
            "title": "王才臣求园中六诗杨秘监谢尚书皆赋·松庵",
            "content": [
                "冬与滕六宜，夏与赵盾敌。",
                "更有茯苓功，保君千岁质。"
            ]
        },
        {
            "title": "慧海大师日智索诗",
            "content": [
                "人人饱食即安眠，惭愧师营粥饭缘。",
                "三篾绕身犹未解，斋厨已报爨无烟。"
            ]
        },
        {
            "title": "端午帖子·太上皇后阁",
            "content": [
                "午节人传百药良，三千玉女斗群芳。",
                "销忧萱草名空美，长乐宫中乐更长。"
            ]
        },
        {
            "title": "立春帖子·皇后阁",
            "content": [
                "新年佳节喜相重，屈指元宵五日中。",
                "雪柳巧装金胜绿，灯球斜映玉钗红。"
            ]
        },
        {
            "title": "立春帖子·太上皇后阁",
            "content": [
                "彤管播徽音，年年姒佐文。",
                "向来长乐注，溢美谩纷纭。"
            ]
        },
        {
            "title": "次韵江州林黄中上巳日会邛州刘侍郎梓漕任直",
            "content": [
                "牙旗排槛晓鸣风，楼上何人清宴同。",
                "东道主开军府盛，西都宾共圣贤中。",
                "词锋永日论坚白，辇路他年记软红。",
                "颇念平生故人否，羽觞寂寞坐谈空。",
                "",
                ""
            ]
        },
        {
            "title": "杨子直示还寿皇御批制草熟状将以新诗叹服匠",
            "content": [
                "病渴相如思苦迟，至今梦怯草麻时。",
                "鼎湖铸就龙新去，云汉章成露尚垂。",
                "冬日茅檐虽可曝，春风浴殿岂忘思。",
                "使君自有如纶笔，会踏金銮契主知。",
                "",
                ""
            ]
        },
        {
            "title": "留别金陵韩帅二首",
            "content": [
                "十二麟符玉截肪，腰间仍映带围黄。",
                "化行江国春常草，讼息阶除日自长。",
                "槐影缓趋三接昼，棠阴先满十连堂。",
                "子渊去踏长安道，待赋中和奏未央。"
            ]
        },
        {
            "title": "端午帖子·太上皇后阁",
            "content": [
                "聚远楼头面面风，冷泉亭下水溶溶。",
                "人间炎热何由到，真是瑶台第一重。"
            ]
        },
        {
            "title": "闻西省赏酴醿芍药戏成小诗奉简泰之侍讲舍人",
            "content": [
                "酒颁挏马莫分甘，金赐麟蹄敢搯尖。",
                "红白赏残堪底用，雨中折赠未伤廉。",
                "",
                ""
            ]
        },
        {
            "title": "游庐山吊大林",
            "content": [
                "上尽诸峰地转平，天低云近日多阴。",
                "古来南北通双径，此去东西启二林。",
                "虞世南碑从泯没，白居易序合推寻。",
                "匡庐第一真仙境，忍使如今遂陆沉。"
            ]
        },
        {
            "title": "芜湖宰沈约之端节惠诗编次韵为谢",
            "content": [
                "令君到处即文场，未怕簿书期会忙。",
                "神术有时朝赐履，赓歌无路赞垂裳。",
                "彭州篇什元飞动，工部交游更老苍。",
                "自古诗人贵磨琢，试看淇澳咏文章。"
            ]
        },
        {
            "title": "张朝宗挽词二首",
            "content": [
                "甲第开邻里，蜗庐遂不孤。",
                "相从期晚岁，太息奠生刍。",
                "凉吹飞丹旐，残阳咏白驹。",
                "伤心松柏路，螭首载龟趺。"
            ]
        },
        {
            "title": "端午帖子·太上皇后阁",
            "content": [
                "十椽水殿枕湖流，时从东皇御画舟。",
                "楚俗不须夸竞渡，新荷香处且夷犹。"
            ]
        },
        {
            "title": "范致能以诗求二色桃再次韵二首",
            "content": [
                "霓裳舞罢醉流霞，翠袖频揎眼欲花。",
                "丈室萧然那用此，春深料得客思家。"
            ]
        },
        {
            "title": "致政杨图南佥判惠园亭石刻来索恶语寄题四首",
            "content": [
                "有竹无花山泽癯，有花无竹雪肌肤。",
                "洛阳城里花连竹，迂叟规模定不迂。",
                "",
                ""
            ]
        },
        {
            "title": "同子中兄游龙须吉祥善生诸寺归至柞树渡大风",
            "content": [
                "遍寻山寺穿云子，归戏风波踏浪儿。",
                "事业如斯官给廪，庐陵米贵有人饥。",
                "",
                ""
            ]
        },
        {
            "title": "池阳四咏",
            "content": [
                "君葺城楼望九峰，我能遍踏九芙蓉。",
                "飞云卷雨输贤守，透月穿天乞老农。"
            ]
        },
        {
            "title": "次韵胡邦衡二首",
            "content": [
                "姚魏纷纷殆百家，天香一出自无譁。",
                "伤多莫厌扶头醉，贵少翻嫌满眼花。",
                "康乐旧闻宜水竹，翰林新调带烟霞。",
                "从渠草木呈新巧，终愧吾公正且葩。"
            ]
        },
        {
            "title": "安福欧阳绍之奉议桃花石二绝句",
            "content": [
                "武陵溪畔古桃源，洞合空劳记往还。",
                "晋代渔郎心不转，随花化石在人间。"
            ]
        },
        {
            "title": "余仲镛从辟广西示洪景卢所作松风阁记题诗反",
            "content": [
                "小松风飕飕，长松风冽冽。",
                "遥知蒙溪上，馀韵两清绝。",
                "宦游正可乐，归梦未应切。",
                "待生丁固腹，徐化庄周蝶。",
                "",
                ""
            ]
        },
        {
            "title": "端午帖子·太上皇后阁",
            "content": [
                "粉团菰黍族金盘，仙术昌阳滟玉樽。",
                "小小角弓夸射中，两宫欢燕似开元。"
            ]
        },
        {
            "title": "题刘讷画赵韩魏王文潞公司马温公欧阳文忠公",
            "content": [
                "勋业文章各致身，精神未易写丹青。",
                "八明三百年间事，付与承明著作廷。",
                "",
                ""
            ]
        },
        {
            "title": "赵粹彦璨写予真求赞",
            "content": [
                "王父当年此治中，嗟予鬓角未成童。",
                "只因阖郡攀泥轼，何事偏图鹤发翁。"
            ]
        },
        {
            "title": "次韵章茂献谢茶",
            "content": [
                "墨谈名高笔有花，胸中五色补皇家。",
                "谏书夜奏常焚稿，讲舌时乾每赐茶。",
                "秘祝重寻丹灶火，长生元笑紫河车。",
                "新诗有味知何似，双井春来试白芽。"
            ]
        },
        {
            "title": "读史二首",
            "content": [
                "洪乔晋名士，耻为致书邮。",
                "扁舟石头路，百函委湍流。",
                "惠固有费，俛从谅何尤。",
                "性也倘自异，却之尚为优。",
                "奈何负诺责，而令任沉浮。",
                "天报在尔子，晚解桓温仇。",
                "答谢岂不审，何至空函投。",
                "坐此竟弃绝，侘傺归山丘。",
                "乃知网恢恢，小恶靡不酬。",
                "寄语轻薄子，勿贻子孙忧。"
            ]
        },
        {
            "title": "敷文阁学士李仁甫挽词十绝",
            "content": [
                "我畏讥谗口屡缄，独公嗜好不酸咸。",
                "每倾苦酒思谈笑，万里何由奠巽严。"
            ]
        },
        {
            "title": "无心居士刘君挽词",
            "content": [
                "应物无心善自宽，临财有义肯儒酸。",
                "竹林逸老多馀庆，鸿苑奇书独饱观。",
                "名父平生淹簿领，佳儿他日绍衣冠。",
                "追思再世相逢旧，西望梅溪一永叹。"
            ]
        },
        {
            "title": "七月十四日江西美约周愚卿兄弟及许景阳相过",
            "content": [
                "起来汗浃似翻浆，容带清风变早凉。",
                "鹤子曳衣犹浅褐，鹅儿对酒已深黄。",
                "白莲近揖三千女，丹荔遐招十八娘。",
                "但把槐忙付年少，不妨老伴燕林塘。",
                "",
                ""
            ]
        },
        {
            "title": "徐稚山龙学挽词二首",
            "content": [
                "有美传清雅，无憬问介通。",
                "佥言宜仆射，累疏避司空。",
                "身后疏巾敛，生前浊酒中。",
                "吴钩无路挂，洒泪寄西风。"
            ]
        },
        {
            "title": "适蒙折简见约烹茶再次前韵",
            "content": [
                "清明过后日初迟，春服成时瑟渐希。",
                "浪蕊总随流水远，名花独待羽觞飞。",
                "催开已奏清平调，唱彻犹须金缕衣。",
                "活火新泉太清绝，何如沉醉咏而归。"
            ]
        },
        {
            "title": "又次韵二首",
            "content": [
                "宫槐分影直，官柳着行疏。",
                "画栋飞翚远，晴霞散绮馀。",
                "池邀山简马，水胜武昌鱼。",
                "只恐封泥召，骖鸾上帝居。"
            ]
        },
        {
            "title": "答欧阳宅之",
            "content": [
                "安流咫尺异逾淮，有兴何妨叠棹来。",
                "茗椀茅柴殊易耳，萍虀豆粥岂难哉。",
                "谈锋不怕通宵直，燕席宁辞逐日开。",
                "况是上元佳节近，华灯万点看莲孩。"
            ]
        },
        {
            "title": "江西美复送四景诗再次韵",
            "content": [
                "酉岁应知富酒浆，频年暂辍奏伊凉。",
                "沼莲不使红侵碧，池鹄聊容白护黄。",
                "照坐虽无骈火实，洁尊幸有络丝娘。",
                "西风早晚驱残暑，何日寻盟到野塘。"
            ]
        },
        {
            "title": "五月南山蛟坏民田百亩胡英彦有诗次韵",
            "content": [
                "旌阳昔屠蛟，勋塞天宇大。",
                "涵淹此遗种，千岁不悔过。",
                "良苗蔚怀新，倏作渺茫堕。",
                "懦夫愧鼻祖，无策祗愁卧。",
                "勇哉韩退之，切齿鳄为祸。",
                "雄词坐以逐，岂必劳左占右刂}剁。",
                "有如卫承我，经物谁能涴。",
                "清泉复化土，鱼鳖枯到剉。",
                "从今仕执珪，先已最郡课。"
            ]
        },
        {
            "title": "静庵曾伯虞挽词",
            "content": [
                "往闻郭林山，学易之指南。",
                "艮斋从其子，议论青出蓝。",
                "授徒兰溪上，妙理常穷探。",
                "真旨传何人，著录推静庵。",
                "称疾似玄晏，观复师老聃。",
                "芸芸已归根，吊客无多谈。"
            ]
        },
        {
            "title": "次韵徐元敏榷货同年",
            "content": [
                "当年驾鹤共骖鸾，对蹑丹梯上广寒。",
                "绿鬓旋同依帅府，华颠今并列王官。",
                "文才似我无多子，契分于君有四般。",
                "念旧不妨频枉驾，瓮头随意酌甘酸。"
            ]
        },
        {
            "title": "立春帖子·太上皇后阁",
            "content": [
                "两宫勤俭妇承姑，铺翠销金举世无。",
                "茧馆新蚕家法在，民间应有袴兼襦。"
            ]
        },
        {
            "title": "又次韵二首",
            "content": [
                "川流元滚滚，客至喜津津。",
                "卜筑新形势，逢迎旧主人。",
                "酒杯容我醉，诗句味君醇。",
                "大隐聊城市，岩耕笑子真。"
            ]
        },
        {
            "title": "次韵史院洪景卢检详馆中红梅",
            "content": [
                "红罗亭深宫漏迟，宫花四面谁得知。",
                "蓬山移植自何世，国色含酒纷满枝。",
                "初疑太真欲起舞，霓裳拂饰天然姿。",
                "又如东家窥墙女，施朱映粉尤相宜。",
                "不然朝云頩薄怒，自持似对襄王时。",
                "须臾燕支着雨落，整装俯照含风漪。",
                "游蜂戏蝶日采掇，嗟尔何异氓之蚩。",
                "提壶火急就公饮，他日堕马空啼眉。"
            ]
        },
        {
            "title": "简提刑吴大卿二首",
            "content": [
                "堆胜横看白鹭洲，青原稳着钓台幽。",
                "鲁公翰墨师川句，访古何妨与一游。"
            ]
        },
        {
            "title": "端午帖子·太上皇帝阁",
            "content": [
                "宝箑裁新样，团团玉柄寒。",
                "御书真翥凤，仙女莫乘鸾。"
            ]
        },
        {
            "title": "端午帖子·太上皇帝阁",
            "content": [
                "今月三长正，昌辰五日端。",
                "艾髯张绣户，菰黍簇金盘。"
            ]
        },
        {
            "title": "曾英发运干顷携二诗相过今复寄赠大篇且惠汉",
            "content": [
                "屡空不拟论钱神，多病惟思对药臣。",
                "骤获断碑胜与缟，徐观妙语可书绅。",
                "起予字字兴三叹，集古駸駸访九垠。",
                "欲寄佳州选何物，折杨聊复和韶钧。",
                "",
                ""
            ]
        },
        {
            "title": "立春帖子·太上皇帝阁",
            "content": [
                "聚景园林花万重，外家车骑极雍容。",
                "应讥汉戚多骄恣，马后徒劳戒濯龙。"
            ]
        },
        {
            "title": "罗主簿妻朱氏挽词二首",
            "content": [
                "素幕帷堂日，青乌甫竁时。",
                "薤凝朝露冷，树动晚风悲。",
                "七十年无憾，平生壶有仪。",
                "孝哉难与谷，犹恸蓼莪诗。"
            ]
        },
        {
            "title": "读乐天诗戏效其体",
            "content": [
                "侧足二三臣，平头六十人。",
                "胸中冰与炭，镜里雪兼银。",
                "岂有花经眼，何尝酒入唇。",
                "劳生成底事，胡不早收身。"
            ]
        },
        {
            "title": "立春帖子·皇帝阁",
            "content": [
                "昕陛延贤日彻曛，金莲阅奏夜常分。",
                "馀闲手点唐文粹，春昼长时分外勤。"
            ]
        },
        {
            "title": "太和芍药最盛有红都胜黄楼子为之冠昔山谷常",
            "content": [
                "红胜依稀如魏紫，缃楼彷佛似姚黄。",
                "元丰诗尹浑无语，岂是参谋阙海棠。",
                "",
                ""
            ]
        },
        {
            "title": "平园创三层楼子直秘书远贶新诗有山中宰之句",
            "content": [
                "弘景挂冠永明年，筑楼三层家政传。",
                "俯听松风辄欣然，时人望之疑是仙。",
                "天教轻捷游方外，自喜向来不为宰。",
                "耄期犹且有壮容，誓戒何妨临鄮海。",
                "",
                ""
            ]
        },
        {
            "title": "送张端明赴召",
            "content": [
                "心正能教笔不欹，古来书法独公知。",
                "颜筋柳骨留萧寺，总是甘棠去后思。"
            ]
        },
        {
            "title": "送陆务观赴七闽提举常平茶事",
            "content": [
                "汉皇亲召贾生还，京路争看北海贤。",
                "却畏神仙足官府，便思风采烁云烟。"
            ]
        },
        {
            "title": "留题文氏双秀亭三首",
            "content": [
                "身在江湖欲看山，山行还忆弄潺湲。",
                "谁知里许双奇绝，碧玉青罗一望间。"
            ]
        },
        {
            "title": "张履妻王氏挽词",
            "content": [
                "逮事尊嫜日以严，退从娣姒一何谦。",
                "不愁囊橐金珠减，但喜园林锦绣添。",
                "四德助成家赫赫，一身宁计病恹恹。",
                "归寻二稚应无憾，况有良人为发潜。"
            ]
        },
        {
            "title": "送张端明赴召",
            "content": [
                "家传圯上一编书，二纪论思只绪馀。",
                "此去筹帷方倚重，赤松那得便从渠。"
            ]
        },
        {
            "title": "乘成台观雪忆子上兄",
            "content": [
                "南雪霏微积便晞，儿童只惯管中窥。",
                "谁知今岁望不断，天与一台成此奇。",
                "苔护屐痕毡叠叠，松垂谈麈玉枝枝。",
                "团栾忽忆新令尹，天际帆飞归不疑。"
            ]
        },
        {
            "title": "廷秀再用韵见寄末句易檀为兰故亦不复从前韵",
            "content": [
                "修竹凌寒剑戟攒，何如绮绣媚千般。",
                "炉薰锦帐朝衣夹，花颤金钗舞袖禅。",
                "少态山茶空艳艳，多姿梅蕊恨栾栾。",
                "西清垂意君知否，应记青绫握旧兰。"
            ]
        },
        {
            "title": "次韵程泰之正字奉祠惠照院咏雪五首",
            "content": [
                "方丈仙人定好奇，行吟合璧作琼蕤。",
                "免园且就如今赋，凤沼重看异日诗。"
            ]
        },
        {
            "title": "五月三日游简寂食甜苦笋知观欧阳齐年求诗",
            "content": [
                "疏食山间荼亦甘，况逢苦笋十分甜。",
                "君看齿颊留馀味，端为森森正且严。"
            ]
        },
        {
            "title": "近会同年赏芍药尝樱桃杨谨仲教授有诗次韵为",
            "content": [
                "清晨自扫落花厅，小瓮亲篘竹叶青。",
                "簪盍同时过陋巷，胪传相与记彤庭。",
                "阶翻红叶曾重见，敕赐朱樱亦屡经。",
                "老去飘零无此梦，诗来有吟有余馨。",
                "",
                ""
            ]
        },
        {
            "title": "阁皂冲妙陈处和寄苍玉轩图仍枉佳篇小诗为谢",
            "content": [
                "鹅溪未易扫千寻，龙箨何曾看溢林。",
                "谁遣琅玕青我眼，道人披腹有高吟。"
            ]
        },
        {
            "title": "九月十八日夜忽梦作送王龟龄诗两句枕上足成",
            "content": [
                "匈奴何敢渡江东，一士真过万马雄。",
                "唐室安危谁可佩，雪山轻重属之公。",
                "天台不纳尚书履，乡县犹乘御史骢。",
                "行乐休嫌园小小，高歌幸有婢隆隆。",
                "",
                ""
            ]
        },
        {
            "title": "次韵汤朝美古意二首",
            "content": [
                "云间两鸣鹤，清声闻兰皋。",
                "洗我蛙黾耳，兴逐秋天高。",
                "颇欲从之游，安得六翮毛。",
                "归来三叹息，谁家闹檀槽。"
            ]
        },
        {
            "title": "游茅山道中望冈阜西南来势若连环既赴三茅而",
            "content": [
                "千峰溧阳来，势若西南奔。",
                "遥拱三茅峰，不敢迫至樽。",
                "三茅如轩恋，次序俨弟昆。",
                "正西辟夷涂，群仙之所门。",
                "",
                ""
            ]
        },
        {
            "title": "季怀设醴且示佳篇再赋一章以酬五咏",
            "content": [
                "卯饮高楼彻暮霞，绝胜茅屋己公茶。",
                "篛包句好逢真赏，荷叶瓯深称嫩芽。",
                "诗老坐中容我辈，朝贤乞处藉君家。",
                "从来佳茗如佳什，屡酌新烹味转嘉。"
            ]
        },
        {
            "title": "端午帖子·太上皇后阁",
            "content": [
                "水晶宫阙净无尘，姑射神仙绰有真。",
                "宝录自应表万善，冰台安用结双人。"
            ]
        },
        {
            "title": "送冯圆仲吏部出守邛州",
            "content": [
                "锥末藏铦利，刀头惬寝兴。",
                "为郎非白首，补郡有高能。",
                "交分看前辈，离愁愧老僧。",
                "亭亭望中塔，高处待重登。"
            ]
        },
        {
            "title": "敷文阁学士李仁甫挽词十绝",
            "content": [
                "鸣佩甘泉不乏人，谁能博古复通今。",
                "直如汲黯非游侠，忠似更生不铸金。"
            ]
        },
        {
            "title": "张朝宗挽词二首",
            "content": [
                "耆旧推西洛，於公见典刑。",
                "全名高白璧，利刃拂青萍。",
                "日者瞻卿月，天乎陨使星。",
                "平生精藻鉴，桃李半槐庭。"
            ]
        },
        {
            "title": "端午帖子·皇帝阁",
            "content": [
                "御前曾刻百篇书，可但常披无逸图。",
                "二帝三王俱宝鉴，江心百炼定何须。"
            ]
        },
        {
            "title": "初春岩桂着花诗人太和令君首赋佳篇才臣伯和",
            "content": [
                "蟾窟云根夜夜新，天台子落四时荣。",
                "君看月桂閒花草，犹似长春窃此名。",
                "",
                ""
            ]
        },
        {
            "title": "壬戌冬至胡季亨伯信仲威叔贤相过洛花一朵正",
            "content": [
                "霁色舒圭景，寒醅艳玉杯。",
                "关讥方且闭，国色已先开。",
                "幸有佳宾客，将何助笑咍。",
                "共言长至日，底事矮人来。",
                "",
                ""
            ]
        },
        {
            "title": "杨廷秀秘监万花川谷中洛花甚富乃用野人韵为",
            "content": [
                "万花川谷第芳菲，也许湘灵媵伏妃。",
                "翠叶迎风牵荇带，红绡浴日湿宫衣。",
                "共船不妒龙阳钓，警乘犹疑洛渚飞。",
                "谁把荒园一鱼目，换将五十六珠归。",
                "",
                ""
            ]
        },
        {
            "title": "十月十七日大椿堂小集胡从周季怀以予目疾皆",
            "content": [
                "畏疾甚畏威，目昏口止酒。",
                "尔来时一中，免使论薄厚。",
                "仪康业废祀，酿具散莫纠。",
                "采药山已焚，种秫时转后。",
                "门稀问字客，室乏借书缶。",
                "尚赖金石交，每顾贫病叟。",
                "前时相娱乐，如对疏广受。",
                "有浆不待乞，似验岁在酉。",
                "今日扫风轩，明日芼园蓛。",
                "白衣两不来，往往化乌有。",
                "颇闻继高会，沾醉牛马走。",
                "宁忘伐木诗，酤湑吝朋友。",
                "或疑决西江，耻复饷升斗。",
                "胡不玩易象，樽簋纳吾牖。",
                "二义倘未然，诺责何为负。",
                "君兮优阮籍，仆也减兖守。",
                "结交十五年，果可不饮否。",
                "食言能无肥，有孚乃免咎。",
                "速宜倒糟床，走送昔与搜扌换酉}。",
                "勿学比舍郎，夜半招吏部。",
                "",
                ""
            ]
        },
        {
            "title": "江西漕张送大有年堂酒百壶戏答小诗",
            "content": [
                "无何日饮口流涎，大有年堂酒满船。",
                "孔圣百觚谁敢比，仲由嗑嗑且希贤。"
            ]
        },
        {
            "title": "送冯圆仲吏部出守邛州",
            "content": [
                "战伐惊前日，安危决此时。",
                "诸侯今有望，万里子何之。",
                "市骏甘求骨，呼鹰苦待饥。",
                "寸心悬日月，不为去来移。"
            ]
        },
        {
            "title": "永新贺升卿著春秋会正论屡督跋戏往",
            "content": [
                "三传名家各是非，圣经元自许传疑。",
                "迟迟著语君知否，游夏犹难措一辞。"
            ]
        },
        {
            "title": "舟行忆永和兄弟",
            "content": [
                "一挂吴帆不计程，几回击缆几回行。",
                "天寒有日云犹冻，江阔无风浪亦生。",
                "数点家山常在眼，一声寒雁正关情。",
                "长年忽得南来鲤，恐有音书急遣烹。"
            ]
        },
        {
            "title": "次韵广东黄漕时闻其部中寇退而湖湘之民方避",
            "content": [
                "病废壶觞懒废诗，渐参禅悦学希夷。",
                "志非鸿鹄宁憎燕，路怯豺狼更畏貍。",
                "节物匆匆愁里度，人情扰扰静中知。",
                "已营二顷亲笞笠，何日三间看塈茨。",
                "",
                ""
            ]
        },
        {
            "title": "渔父四时歌",
            "content": [
                "朝霞沉绮乌鹊兴，钓车徐理桹一鸣。",
                "夕蟾散金鸥鹭浴，乘流荡桨清江曲。",
                "行人卓午汗如流，绿阴浓处杙扁舟。",
                "丝纶卷尽身无事，日长睡足风飕飕。",
                "觉来一觞仍起舞，未信人间有炎暑。"
            ]
        },
        {
            "title": "端午帖子·太上皇后阁",
            "content": [
                "暑衣初进满宫床，雾縠云绡五月凉。",
                "化洽周南无一事，尚吟絺綌葛覃章。"
            ]
        },
        {
            "title": "送梁山长老智显",
            "content": [
                "秦人溪畔汉人山，万木参天六月寒。",
                "写向汤休诗集里，老夫要作画图看。"
            ]
        },
        {
            "title": "送徐漕移宪浙东二首",
            "content": [
                "一去中台十九年，爱君忧国得华颠。",
                "久疑使节留江上，稍喜除书近日边。",
                "寒碧轩窗馀旧句，汗青简册奏新篇。",
                "文章入相公家旧，沙路从今稳着鞭。"
            ]
        },
        {
            "title": "题安成刘江报德堂白爵图",
            "content": [
                "孝行通穹壤，珍祥应鼓枹。",
                "是家飞白爵，谁子泥青乌。"
            ]
        },
        {
            "title": "孟郡王挽词二首",
            "content": [
                "炳灵崧岳古诸姜，令德高标对宠光。",
                "位冠西枢筹运幄，班高左棘绣为裳。",
                "丁年声誉佳公子，二纪功名异姓王。",
                "人物风流今已矣，空令吴越咏甘棠。"
            ]
        },
        {
            "title": "送芮国器察院漕广东",
            "content": [
                "星聚曾尊德，箕张客避风。",
                "别离双鬓异，邂逅一尊同。",
                "五岭皇华使，扁舟渔钓翁。",
                "江分鸿不到，书札若为通。"
            ]
        },
        {
            "title": "立春帖子·皇帝阁",
            "content": [
                "选德庭前柳，朝来漏泄春。",
                "等闲施御箭，穿叶捷于神。"
            ]
        },
        {
            "title": "送汤相守绍兴二十韵",
            "content": [
                "汉辟萧居守，周兴毕保厘。",
                "安危元注想，中外自随时。",
                "忆昨生戎马，谁知死佛貍。",
                "天其永我命，王乃大巡师。",
                "收拾炉锤手，经纶管籥司。",
                "南图忘震荡，北上得逶迤。",
                "铜刻新符兽，金涂旧印龟。",
                "从容时属耳，填抚效如斯。",
                "帝意仍调鼎，亲荣宁拥麾。",
                "班衣加画绣，通帛杂牙旗。",
                "馀力今循霸，洪钧昔相夔。",
                "斯民先已觉，此地更何为。",
                "玉帛涂山会，银黄越将垂。",
                "图经千古事，宾幕几人诗。",
                "有客叨恩顾，无才负己知。",
                "身留蓬岛直，梦度浙江湄。",
                "投劾难何有，登庸恐不迟。",
                "行逢三月禊，看即百钱赍。",
                "祖饶纷离席，班迎指后期。",
                "一夫非自喜，正为太平基。"
            ]
        },
        {
            "title": "立春帖子·皇后阁",
            "content": [
                "俭德闻中外，徽音继葛覃。",
                "化行人自劝，何待讲亲蚕。"
            ]
        },
        {
            "title": "徐商老参议直阁进书登瀛创儒荣堂来索鄙句许",
            "content": [
                "三孔三刘岁月赊，后来儒术数君家。",
                "五枝旧折燕山桂，八月新乘海上槎。",
                "方履圆冠无愧怍，西崑东观有光华。",
                "牙签纵许窥青简，银海何堪眩黑花。",
                "",
                ""
            ]
        },
        {
            "title": "次韵程泰之正字奉祠惠照院咏雪五首",
            "content": [
                "天女飞花现化城，禅房深处想神清。",
                "斋心正使无低唱，拥鼻何妨效洛生。"
            ]
        },
        {
            "title": "法华院僧祖月写余真戏赞",
            "content": [
                "老子七十七，到处遮人壁。",
                "住世更十年，化身千百亿。"
            ]
        },
        {
            "title": "端午帖子·皇帝阁",
            "content": [
                "尝记唐家逢五日，近臣藩镇贡衿鞶。",
                "吾君教朴无来献，却叠香罗赐百官。"
            ]
        },
        {
            "title": "夜坐困甚",
            "content": [
                "马通新熟夜炉深，拄膝承颏梦欲成。",
                "不记坐来汤沸鼎，却疑蓬底听滩声。"
            ]
        },
        {
            "title": "端午帖子·皇帝阁",
            "content": [
                "唐代重兹辰，王公各贡珍。",
                "忠诚惟李泌，只欲献其身。"
            ]
        },
        {
            "title": "六曹长贰观潮予以入直不预晡时大雷雨走笔戏",
            "content": [
                "雷轰万鼓勒潮回，无复亭前雪作堆。",
                "应为尚书悭且涩，盲风怪雨一时来。",
                "",
                ""
            ]
        },
        {
            "title": "丘成之司理明远阁二首",
            "content": [
                "榜题聊复借扬云，千古行藏本自明。",
                "此阁定非天禄阁，肯因寂寞便轻生。"
            ]
        },
        {
            "title": "送鹿伯可致政直阁兼简吴明可致政给事",
            "content": [
                "垂车七十苦来稀，况是丁年解鞅鞿。",
                "神虎衣冠洪景挂，都门供帐仲翁归。",
                "前衔新命俱郎宿，处士儒冠总少微。",
                "林下若逢龙阁老，为言台岭转光辉。"
            ]
        },
        {
            "title": "次韵马惟良亦乐园",
            "content": [
                "满腹诗书却灌园，固应浩养百忧宽。",
                "竹林松径长萧爽，柳色花光自际蟠。",
                "贡焙延曾春泛春，乡醪醉客夜倾丹。",
                "当年悔不分银菟，空把新诗反复观。"
            ]
        },
        {
            "title": "友人曾无疑示予真索赞",
            "content": [
                "懒逐溪风偶度云，聊同江月戏分身。",
                "谁知郑馹多佳客，也着骀佗一恶人。"
            ]
        },
        {
            "title": "又次邦衡长子总干韵",
            "content": [
                "乃公刚鲠迅词章，济美人推小赞皇。",
                "君实固难安洛汭，子虚亦合荐周行。",
                "牛屠十九看游刃，媠击三千始滥觞。",
                "早向秦淮迎辇辂，北征旗鼓正相望。"
            ]
        },
        {
            "title": "宗室公衡真赞",
            "content": [
                "信厚为质，温恭其仪。",
                "视此标的，盛哉本支。"
            ]
        },
        {
            "title": "过余干吴师中秀才以小诗惠歙砚次韵谢之",
            "content": [
                "旧曾起草向明光，独与罗文近赭黄。",
                "三载瓦池研灶墨，因君聊复梦仪凰。"
            ]
        },
        {
            "title": "立春帖子·太上皇帝阁",
            "content": [
                "溥博仁由性，诚明德乃真。",
                "岂能名荡荡，聊与万方春。"
            ]
        },
        {
            "title": "立春帖子·太上皇帝阁",
            "content": [
                "官家阅武向茅篱，供帐都亭看凯还。",
                "凤辇过门亲献寿，春风先已满人间。"
            ]
        },
        {
            "title": "龙图阁直学士吴明可挽词二首",
            "content": [
                "冠挂十年余，龄周八秩初。",
                "锦囊遗槁富，紫橐赐金虚。",
                "似白犹希白，如疏更景疏。",
                "清风并亮节，付与汗青书。"
            ]
        },
        {
            "title": "端明殿学士王日严挽词二首",
            "content": [
                "念昔登黄甲，公时上玉堂。",
                "焉知叨儤直，尚及对批章。",
                "二纪光阴速，三年别恨长。",
                "怀贤已惆怅，感旧更凄凉。"
            ]
        },
        {
            "title": "韩子温尚书以长句送江梅次韵",
            "content": [
                "忆昔归田友麋鹿，雪里寻梅踏瑶玉。",
                "巡檐屡作杜陵笑，穷路几为步兵哭。",
                "忽逢绿衣鬓如云，歌舞醉人睡昏昏。",
                "觉来但有风相袭，梦断初无香返魂。",
                "岂知重见长安雪，喜极丰年箫鼓咽。",
                "更读裴公东阁诗，仍分处士西湖月。",
                "皎如玉树临我傍，幸同待漏靴满霜。",
                "但愿和羹继先业，不辞草制搜枯肠。"
            ]
        },
        {
            "title": "五次韵",
            "content": [
                "客嘉合馈五先浆，竹好仍生一味凉。",
                "天与冰肌胜傅粉，星驰火齐捷飞黄。",
                "将雏华表疑丁冷，唤渡京江忆杜娘。",
                "屡枉新篇谁可拟，一川烟草贺横塘。"
            ]
        },
        {
            "title": "端午帖子·太上皇后阁",
            "content": [
                "挥笔将如解愠何，层冰列鉴谩峨峨。",
                "要知心地清无暑，端为全钟四气和。"
            ]
        },
        {
            "title": "又求胡忠简公赞",
            "content": [
                "春秋尊王，外攘夷狄。",
                "幼学壮行，终始惟一。",
                "凛然英气，尚父是匹。",
                "揭之徂征，可却回纥。"
            ]
        },
        {
            "title": "重九次七兄韵",
            "content": [
                "追叹尊有酒，适兴乐无荒。",
                "风雨如知节，埙箎共陟冈。",
                "恁高临雁翅，履险失羊肠。",
                "醉墨淋漓处，珍材费乐浪。"
            ]
        },
        {
            "title": "追挽胡季文知县",
            "content": [
                "万人竞渡一标归，乡国今犹记锦衣。",
                "芹藻再思俱有造，穀蒲连执总成非。",
                "风吹剑首空遗吷，日照禺中遽落晖。",
                "宿草纵存无路哭，追怀往事共歔欷。"
            ]
        },
        {
            "title": "再赋",
            "content": [
                "时节三吴重，匀圆万颗同。",
                "溲浮虽有法，烹煮岂无功。",
                "杜喜云抄白，徐妨酒复中。",
                "策勋俱是秫，适口不同风。"
            ]
        },
        {
            "title": "太和宰赵嘉言造大舟付诸渡又停乡村酒坊代输",
            "content": [
                "摊酒催钱吏打门，那堪嫁娶画朱陈。",
                "稍捐官府秋毫利，散作乡村浩荡春。",
                "",
                ""
            ]
        },
        {
            "title": "次胡邦衡韵",
            "content": [
                "右相虚来三见春，都人日夜望平津。",
                "骅骝开路云霄逼，霖雨思贤鼎鼐新。",
                "赤县尚多沦异域，潢池犹自扰齐人。",
                "公如不为苍生起，风俗何由使再醇。"
            ]
        },
        {
            "title": "端明尚书汪圣锡挽词二首",
            "content": [
                "性与天真合，心惟圣处求。",
                "有书皆默记，无事不冥搜。",
                "相业期黄发，祠官恃黑头。",
                "为霖几人望，谁料倏成休。"
            ]
        },
        {
            "title": "春日早起",
            "content": [
                "谩有衣冠已卷怀，本无车马可惊猜。",
                "春来早起关何事，点检园花几种开。"
            ]
        },
        {
            "title": "邦衡侍郎作一字韵诗赠麻姑观道士李惟宾次韵",
            "content": [
                "盖世成功陋汉黥，翩翩弨挂许谁檠。",
                "气凌霄汉哮崖鹘，文阔波澜掣海黥。",
                "囊水谩疑韩信怯，栅淮终畏晋兵勍。",
                "先生余事为诗老，天宇行将一柱擎。",
                "",
                ""
            ]
        },
        {
            "title": "次韵李得善学录需酒纳妇",
            "content": [
                "合好须凭曲米春，分甘那暇问醨醇。",
                "遥知北海招嘉客，共贺东床得好姻。"
            ]
        },
        {
            "title": "刘共甫枢密挽词三首",
            "content": [
                "世抱忠精节，心睎社稷臣。",
                "拖绅遗奏日，驰驿挟医辰。",
                "谠论留丹扆，清班閟紫宸。",
                "史鱼尸谏后，圣代不无人。"
            ]
        },
        {
            "title": "重九竹园见梨花怀子中兄",
            "content": [
                "春花着雨即尘埃，何似深秋耐久开。",
                "菊尚无多饶瑞质，霜如有意护香腮。"
            ]
        },
        {
            "title": "吉水县黄埙母欧阳氏挽词",
            "content": [
                "欧杜望螺川，遗风女亦贤。",
                "勉夫于两造，教子以三迁。",
                "彤管言无间，金籯业有传。",
                "好营高燥地，置此万家阡。"
            ]
        },
        {
            "title": "立春帖子·太上皇帝阁",
            "content": [
                "去年春日盛，七十庆仪新。",
                "今岁从头数，重过一万春。"
            ]
        },
        {
            "title": "文忠烈公居洛有丙午同甲会诗今执政府凡三位",
            "content": [
                "文公八十会伊川，盛事于今又百年。",
                "岂意苍颜华发叟，亦陪黄阁紫枢仙。",
                "府居末至容连栋，班路前瞻愧比肩。",
                "丁丙连干支合德，君臣庆会岂虚传。",
                "",
                ""
            ]
        },
        {
            "title": "次韵王仲行尚书宿直两绝句",
            "content": [
                "东省南宫切太微，夔龙行集凤凰池。",
                "更哦殿阁熏风句，坐觉微凉生桂枝。"
            ]
        },
        {
            "title": "八月十八日与客小集赏岩桂而红梅海棠金林檎",
            "content": [
                "壮观江潮拍岸时，肯来小圃访樊迟。",
                "天怜无以娱嘉客，并发春花伴桂枝。",
                "",
                ""
            ]
        },
        {
            "title": "钱守青原瑞霭图",
            "content": [
                "青原台成知几春，倚栏但爱江山新。",
                "那知遇事发奇秘，使君着眼惟忧民。",
                "鲁台当年有故事，首验云黄期岁美。",
                "凤翔仙伯记新亭，不志游观名雨喜。",
                "纷纷烟霭何足祥，丰年上瑞不可忘。",
                "江头白粲连万樯，賸与官家实太仓。"
            ]
        },
        {
            "title": "贺升卿年垂八十以诗寄平园新咏二十二篇又录",
            "content": [
                "文与年高岂乐天，字随心正亦公权。",
                "吟诗作赋晴窗里，问柳寻花野水边。",
                "喜我新巢三径就，劳君旧句一时编。",
                "雪舟有兴休回棹，共载期追李郭仙。",
                "",
                ""
            ]
        },
        {
            "title": "甲申中秋子中兄赋诗有人月分圆二十年之句盖",
            "content": [
                "世事浑如蚋过前，刀头喜对镜飞天。",
                "阴晴万里同兹夕，离别前时照几年。",
                "此去莫令疏会合，从来无意必腾骞。",
                "几思种秫迎佳节，穷鬼还来笑买田。",
                "",
                ""
            ]
        },
        {
            "title": "朱叔止通判屡示诗词绰有家法辄次年字韵一篇",
            "content": [
                "笔势奔腾决大川，谈锋激烈敌丁年。",
                "花开共入长春苑，柯烂争看不老仙。",
                "西笑君先听汉履，上征我未拍洪肩。",
                "从今日日亲渔钓，恐有三贤尺素传。",
                "",
                ""
            ]
        },
        {
            "title": "庆元庚申华隐楼成其下明农堂新接牡丹亦盛开",
            "content": [
                "花接门园记洛川，明农堂畔识丰年。",
                "自量拾级身犹健，共约楼居意欲仙。",
                "倚槛聊舒千里目，举头应侧万人肩。",
                "那知宾主非刘石，枉作沙河酒席传。",
                "",
                ""
            ]
        },
        {
            "title": "杨文甫主簿顷惠佳篇今赴松溪次韵送别",
            "content": [
                "投林倦翼久知还，尚客君家伯仲间。",
                "入市每嫌妨杖屦，临岐那忍问河山。",
                "家声好在金陵簿，人物争看玉笋班。",
                "他日银黄夸里后，不妨徐伴野夫闲。"
            ]
        },
        {
            "title": "次韵杨廷秀待制二首",
            "content": [
                "十年不侍殿东头，临水登山隐者流。",
                "一眼瞳方无异相，三层勾曲有巍楼。",
                "幸殊王粲非吾土，何事庞公不入州。",
                "至后腊前天欲雪，扁舟乘兴肯来不。"
            ]
        },
        {
            "title": "端午帖子·太上皇帝阁",
            "content": [
                "美景良辰二圣欢，时新络绎走雕盘。",
                "固应慈孝移风俗，安用枭羹赐百官。"
            ]
        },
        {
            "title": "临贺太守简挽词",
            "content": [
                "宣力曾扬善，何人范辖如。",
                "一身忘险阻，多士极吹嘘。",
                "幕府谁无敌，君才独有余。",
                "主宾俱已矣，怀旧渺愁予。"
            ]
        },
        {
            "title": "年家太夫人郑氏挽词",
            "content": [
                "早适王孙贵，中成令子名。",
                "齐眉馀妇顺，截发助交情。",
                "三釜应天相，重泉奈日倾。",
                "升堂今已矣，泪洒越溪横。"
            ]
        },
        {
            "title": "甲申四月甲子夜梦以焦坑小团及宜春新芽送隆",
            "content": [
                "睡起寻思鹿覆蕉，更将恶水向水浇。",
                "梦中妄语浑闲事，眼晕生花好一鍫。",
                "",
                ""
            ]
        },
        {
            "title": "七兄夜以小诗相戏走笔和韵",
            "content": [
                "小蛮未解啭莺簧，凿壁偷分富烛光。",
                "不是庞公灵照女，谁为作起予商。"
            ]
        },
        {
            "title": "故翰林汪公端明居零陵时尝作玩鸥亭今强中提",
            "content": [
                "贾生问鹏谩伤神，应愧先生入理深。",
                "肝胆何曾分楚越，心形真欲混人禽。",
                "亭邮永镇愚溪上，扁榜重开罨画阴。",
                "见说骑鲸游汗漫，倘凭鸥鸟一传音。",
                "",
                ""
            ]
        },
        {
            "title": "寄题安福朱景源景云所居二首",
            "content": [
                "四始昭垂棠棣诗，九江屹立义门碑。",
                "请君更学张公艺，忍字常为一字师。"
            ]
        },
        {
            "title": "端午帖子·太上皇后阁",
            "content": [
                "得道本无为，加餐亦应时。",
                "雕盘初荐冰，玉食更葅龟。"
            ]
        },
        {
            "title": "林顺卿教授两为玉蕊花赋长韵富赡清新老病无",
            "content": [
                "广文行实称才华，如节鸾和驭宝车。",
                "曾燕琼林天一握，却吟玉蕊示三家。",
                "大篇追补唐诗阙，盛事常留鲁頖夸。",
                "别有冰姿延客住，白池賸种白莲花。",
                "",
                ""
            ]
        },
        {
            "title": "刘氏兄弟写予真求赞时年七十",
            "content": [
                "骨相屯，气宇尘。",
                "浊不盈，臞不清。",
                "视汝形，肖汝身。",
                "无古心，无时名，",
                "乃久生，真幸民。"
            ]
        },
        {
            "title": "去年会庆节初定上寿仪敕差翰林承旨今枢密洪",
            "content": [
                "去岁兹辰侍赤墀，诏黄亲许奉瑶卮。",
                "如今不及封人贱，犹对君王效祝辞。",
                "",
                ""
            ]
        },
        {
            "title": "端午帖子·太上皇后阁",
            "content": [
                "炎官火伞谩高张，心静何妨五月凉。",
                "百和暖添香篆永，一编徐展道经长。"
            ]
        },
        {
            "title": "同年杨谨仲教授生日",
            "content": [
                "孝行阴功未易量，从来家住玉田坊。",
                "人间柳复三千岁，海上他时日更长。"
            ]
        },
        {
            "title": "直省官李端义求平园真赞",
            "content": [
                "形若性，皆天与。",
                "常用汝，不为虎。",
                "非诗苦，瘦如许。",
                "以貌取，失子羽。"
            ]
        },
        {
            "title": "华文阁学士沈持要挽词",
            "content": [
                "百篇奥穾上规姚，一代英灵水出苕。",
                "使节帅符周郡国，天台储禁切云霄。",
                "趋庭禄养连三组，御极恩章接四朝。",
                "行马施门兼五福，死生穷达只嚣嚣。"
            ]
        },
        {
            "title": "杨子直秘书以一诗送小儿归省又一绝及平园花",
            "content": [
                "老去何心悦盛华，观书无奈眼昏花。",
                "但思载酒扬雄宅，细问三州二部家。",
                "",
                ""
            ]
        },
        {
            "title": "往蒙丘宗元知县以佳句为寿今承解邱次韵赠别",
            "content": [
                "百里人人卧去轮，儿从父老季从昆。",
                "飞凫空恋古仙伯，展骥难留庞士元。",
                "蟾桂影圆人欲别，骊驹歌阕客无言。",
                "太微已动哀乌色，应待循良款相垣。"
            ]
        },
        {
            "title": "同前",
            "content": [
                "何幸天涯款绪馀，轩昂气概识雄图。",
                "滔滔腹稿盈千轴，凛凛词锋敌万夫。",
                "方对芝眉蒙数载，乍惊绛帐失规模。",
                "从兹稳步青云上，始信沙堤梦不诬。"
            ]
        },
        {
            "title": "立春帖子·太上皇后阁",
            "content": [
                "郁郁纷纷三素云，元君朝帝庆新春。",
                "琼楼玉女争迎拜，应许双成侍给轮。"
            ]
        },
        {
            "title": "元枢陈叔达挽词二首",
            "content": [
                "联事麟台里，论心鹤禁中。",
                "贤愚虽有异，出处不无同。",
                "解后桥山日，凄凉浙水风。",
                "儿孙看竞爽，闭户庆方隆。"
            ]
        },
        {
            "title": "李得善赋绝句疑为鹿按广韵注鹿云麞属注麞云",
            "content": [
                "麞头安得比麋茸，纹点胎斑更异同。",
                "尔雅昔尝窥郭璞，方言今试问杨雄。",
                "",
                ""
            ]
        },
        {
            "title": "留别苏仁仲通判",
            "content": [
                "公才岂合尚题舆，天遣寒儒此曳裾。",
                "午夜灯光曾共赏，三春乐事未全疏。",
                "尊前窈窕传新唱，耳畔澜翻听异书。",
                "此别不须勤怨惜，君王日日问严徐。"
            ]
        },
        {
            "title": "端午帖子·皇后阁",
            "content": [
                "尚酝泼醅琼作液，汤官屑粉玉为团。",
                "常娥应侍天公宴，一曲霓裳即广寒。"
            ]
        },
        {
            "title": "送邓漕移帅扬州二首",
            "content": [
                "闻道维扬地望雄，风流人物似江东。",
                "六龙前日临淮海，五马由来说醉翁。",
                "璧月几桥留夜色，珠帘十里待春风。",
                "遥知九日平山会，笑插茱萸满鬓红。"
            ]
        },
        {
            "title": "立春帖子·皇帝阁",
            "content": [
                "新历清台正，宽书薄海同。",
                "斯民如草木，一一被和风。"
            ]
        },
        {
            "title": "端午帖子·太上皇帝阁",
            "content": [
                "离明自昔照乾坤，太极如今道更尊。",
                "和气致祥禳百沴，艾人桃印谩垂门。"
            ]
        },
        {
            "title": "顷创棋色之论邦衡深然之明日府中花会戏成二",
            "content": [
                "局势方迷棋有色，歌声不发酒无饮。",
                "明朝一彩定三赛，国手秋唇双牡丹。",
                "",
                ""
            ]
        },
        {
            "title": "吉水周中显秀才相识二十余年来求永新谭焕主",
            "content": [
                "忆昨淳熙跻寿域，东朝长乐庆七十。",
                "谭家有子列冠裳，翁媪同时膺命秩。",
                "两宫今奉慈福宫，万有千岁三宫同。",
                "十年一讲庆寿礼，老人版授方重重。",
                "焕也曾试南宫里，一第终当慁子耳。",
                "从今更辟荣寿堂，他日郊封诏填委。",
                "",
                ""
            ]
        },
        {
            "title": "刘谏议挽词二首",
            "content": [
                "早习唐蕡策，中为汉辅官。",
                "伏蒲频尽节，当宁极隆宽。",
                "身荷甘泉橐，家仍陋巷箪。",
                "清名垂宇宙，犹足障狂澜。"
            ]
        },
        {
            "title": "走笔次李仁甫夜直观月韵二首",
            "content": [
                "玉堂清冷寐难频，月姊高寒远莫亲。",
                "伴直径频呼苦酒，不应觅句调他人。"
            ]
        },
        {
            "title": "次韵贺胡邦衡除龙图阁学士且为六月三日眉寿",
            "content": [
                "马负羲图二百春，荣光犹属大河津。",
                "细推班列论思旧，谁似耆英宠数新。",
                "龙图使为黄阁老，洞岩应继紫岩人。",
                "他年笑视孙思貌，只自开皇至永淳。",
                "",
                ""
            ]
        },
        {
            "title": "次韵芮漕国器忆去年上元二首",
            "content": [
                "门外人随月，窗前竹动风。",
                "老便佳节静，病幸绿樽空。",
                "春至鸿声北，人遥蝶梦东。",
                "隔年诗有债，生理固知穷。"
            ]
        },
        {
            "title": "立春帖子·太上皇后阁",
            "content": [
                "化国春偏好，慈闱日自长。",
                "仙韶喧法曲，齐劝万年觞。"
            ]
        },
        {
            "title": "次韵务观迎驾",
            "content": [
                "法驾朝西内，诸臣许后陪。",
                "跸烦民更喜，鸢载路无埃。",
                "我辈犹簪笔，君才合面槐。",
                "如何车九九，独不与偕来。"
            ]
        },
        {
            "title": "秘阁檐摧李监仁甫得湖北漕用温公故事作小诗",
            "content": [
                "台门屋坏中丞去，秘阁檐摧少令归。",
                "赖有温公遗事在，故应早晚入黄扉。",
                "",
                ""
            ]
        },
        {
            "title": "一甲子前与济源李綦仪之游从赣上今其婿谢幼",
            "content": [
                "早向短李客南康，晚识渠家玉润郎。",
                "自笑头颅并目睫，依然如鼠复如麞。",
                "",
                ""
            ]
        },
        {
            "title": "送张端明赴召",
            "content": [
                "公门如海亦如龙，解榻铃斋独见容。",
                "惭愧深知何以报，岁寒千尺涧边松。"
            ]
        },
        {
            "title": "寄题高仲一殿撰识山堂长韵",
            "content": [
                "买山老山间，乃识山之容。",
                "爱山无古今，此论谁非同。",
                "仇仙来匡庐，一转语独工。",
                "不识山面目，只缘在山中。",
                "譬之尘漠漠，又如水溶溶。",
                "人鱼居其间，孰识碍与通。",
                "我昔少年日，自携七尺筇。",
                "盘旋山南北，憩息林西东。",
                "朝看山之横，暮看山之纵。",
                "贪多眼为乏，陟险足已慵。",
                "拱揖且不暇，赏识良自蒙。",
                "方悟白司马，草堂对穹隆。",
                "彼既若献状，此亦如发蒙。",
                "秀甲天下山，至言出心胸。",
                "今君欲继之，筑堂会奇峰。",
                "何尝远城市，而能日迎逢。",
                "山形不动体，山色含真空。",
                "风云有蓄泄，气象无终穷。",
                "雨馀四面翠，日丽千仞红。",
                "氤氲香炉烟，挺拔双剑锋。",
                "最爱五老人，崚嶒美所钟。",
                "可望不可即，有意容相从。",
                "罗列皆儿孙，几席次第供。",
                "山虽跨两邦，兹焉实长雄。",
                "不为堂上客，讵信山有宗。",
                "寄语游山者，毋徒走憧憧。"
            ]
        },
        {
            "title": "紫竹",
            "content": [
                "曾到蓬山验异闻，浮筠翻动雪披纷。",
                "紫茎绿叶骚人句，不在秋兰在竹君。"
            ]
        },
        {
            "title": "立春帖子·皇帝阁",
            "content": [
                "淑气潜飞玉管灰，无情草木得先知。",
                "一如圣主行仁政，晨发岩廊夕海涯。"
            ]
        },
        {
            "title": "端午帖子·太上皇后阁",
            "content": [
                "两宫眉寿古来稀，节物年年盛禁闱。",
                "桃印巧镌虫篆古，艾针斜映虎形威。"
            ]
        },
        {
            "title": "予平生愿学忠恕既以自勉亦告于人王牒正则闻",
            "content": [
                "中心为忠，如心为恕。",
                "勉强行之，道其殆庶。",
                "",
                ""
            ]
        },
        {
            "title": "聂粹写真求赞",
            "content": [
                "三年监州再摄州，家置绘像争借留。",
                "便当紫绶朝冕旒，念我青笠操渔舟。",
                "携此鼠目而麞头，归来高阁包春秋。",
                "他年持节寻旧游，却校形容知似不。"
            ]
        },
        {
            "title": "次韵王仲谟仲宁唱酬二首",
            "content": [
                "别日无多似隔年，每逢佳句辄欣然。",
                "词倾江汉无留碍，语转珠玑更浑全。",
                "目共荆谿千里月，人居吴郡五湖天。",
                "兴来傥有山阴作，即上扁舟往执鞭。"
            ]
        },
        {
            "title": "陆务观病弥旬仆不知也佳篇谢邻里次韵自解",
            "content": [
                "闭户十日雨，陆居如坐舫。",
                "吾身固已困，未省子疾状。",
                "昨朝拜床前，不敏只自怆。",
                "萧然维摩几，高谢桓荣帐。",
                "是身本何有，更虑不已恙。",
                "全人豆肩肩，大瘿谁甕盎。",
                "掷杯蛇自去，静耳蚁为谅。",
                "乃知阅肘后，未免信纸上。",
                "大哉横气机，寄此语清壮。",
                "我虽问疾晚，可以无怅怏。"
            ]
        },
        {
            "title": "重阳预约三馆同舍登高于真珠园前数日李粹伯",
            "content": [
                "胜游元在十人中，健翮先培万里风。",
                "落帽有欢追戏马，峨冠无计屈乘骢。",
                "对门尚许官曹近，光馆犹期燕会同。",
                "幸可夸张少年在，未须细数菊花丛。",
                "",
                ""
            ]
        },
        {
            "title": "茅山刘先觉高士绘云琴图求诗次杨廷秀韵",
            "content": [
                "目送归云膝抱琴，山林犹恐不高深。",
                "应怜三十年前客，扰扰尘心损道心。"
            ]
        },
        {
            "title": "恭和御制幸秘书省诗二首",
            "content": [
                "蟠木离奇愧豫章，几年封植荷恩光。",
                "石渠久缀英髦后，金没深惭学识长。",
                "御墨奎文瞻列圣，雷尊篆鼎备三王。",
                "愿言夜德酬荣遇，宁复矜才似智囊。"
            ]
        },
        {
            "title": "使臣宋千龄写平园老叟真于松竹之间从以鹿鹤",
            "content": [
                "向来结绶事华勋，老去抽簪爱水云。",
                "但得松筠无异药，何妨鸟兽与同群。",
                "",
                ""
            ]
        },
        {
            "title": "和七兄秋浦韵",
            "content": [
                "遵渚迟鱼素，巡檐验鹊占。",
                "江云怀李白，篱菊咏陶潜。",
                "句好那容画，才高却道盐。",
                "皇华聊吏隐，清论付廷佥。"
            ]
        },
        {
            "title": "泰州守许寺正挽词二首",
            "content": [
                "昔在西京日，名臣数次公。",
                "人歌廷尉德，帝念颍川功。",
                "出处君何异，修良誉亦同。",
                "谁提班固笔，千古绍高风。"
            ]
        },
        {
            "title": "二月二十六日携家游青原归入阳园酴醾盛开诵",
            "content": [
                "偶从山寺赏春还，问讯名花已破悭。",
                "清绝比梅加馥郁，丰容似菊更妖娴。",
                "碧云重忆尊前句，红缬遥思醉后颜。",
                "寒食清明只旬日，绿斋芍药待君攀。",
                "",
                ""
            ]
        },
        {
            "title": "与崔序老步月青玉峡漱玉泉坐瀑布之石桥天气",
            "content": [
                "剑峰有时折，瀑水有时竭。",
                "我性等虚空，今古无生灭。",
                "",
                ""
            ]
        },
        {
            "title": "武岗太守罗挽辞二首",
            "content": [
                "富贵由身致，廉勤守自然。",
                "常珍惟脱粟，老伴只残编。",
                "天已偿高寿，人犹望百年。",
                "千车会葬者，谁间大夫贤。"
            ]
        },
        {
            "title": "胡邦衡赋琉璃灯帘诗次韵",
            "content": [
                "鸡林空诧夜明帘，鳌禁曾迎金炬莲。",
                "却向江城度元日，同看灯箔乐新年。",
                "盘红坐觉光如昼，鞍白端令意欲仙。",
                "归对短檠惟寂寞，酒醒漏永不成眼。"
            ]
        },
        {
            "title": "端午帖子·皇后阁",
            "content": [
                "宝典推重五，欢声沸六宫。",
                "等闲调玉瑟，聊助舜琴风。"
            ]
        },
        {
            "title": "走笔再次西美韵兼简季章",
            "content": [
                "天教尤物伴闲身，不为衣裳易介鳞。",
                "莫效卢亭思辟毒，且同李阁赋潜珍。",
                "釦金元重名兼器，饰带空号假象真。",
                "久侍尚方叨赐予，新凉来醉茇堂春。"
            ]
        },
        {
            "title": "立春帖子·太上皇后阁",
            "content": [
                "冰泮西湖里，人游玉烛中。",
                "非关风习习，端为乐融融。"
            ]
        },
        {
            "title": "杨谨仲教授和徐师川中秋赏月诗邀余次韵",
            "content": [
                "浥露清如洗，明河净不流。",
                "珠圆合浦夜，潮盛浙江秋。",
                "朗咏陈王赋，几成法善游。",
                "广寒非独冷，莫为客毡谋。"
            ]
        },
        {
            "title": "太行皇太后挽词二首",
            "content": [
                "瑞应兴沙麓，祥源发狶韦。",
                "东朝方母育，沧海倏尘飞。",
                "蟾蝉冰轮影，鳌翻地轴机。",
                "宸心怀慕处，箧有五时衣。"
            ]
        },
        {
            "title": "赠崇寿寺僧善修",
            "content": [
                "老僧九十视眈眈，二十年来不下山。",
                "我得九华充法供，亦能禁足老山间。"
            ]
        },
        {
            "title": "胡季亨圃中有观生亭取观天地万物生意杨诚斋",
            "content": [
                "只道春荣夏乃亨，谁知四序总生生。",
                "黄钟大吕还相处，上下方能著五声。",
                "",
                ""
            ]
        },
        {
            "title": "邦衡侍郎用洪范五行推薄命而成杰句叹仰大手",
            "content": [
                "五行陈范推箕子，三寿为朋及鲁申。",
                "二纪环周元附骥，四辰鳞次岂因人。",
                "交承紫掖追随旧，递宿金銮契分申。",
                "人事天时已如此，更看坯甈累陶钧。",
                "",
                ""
            ]
        },
        {
            "title": "送孙从之秘监归朝供职",
            "content": [
                "蚤看媠鹏万里风，晚陪剑履大明宫。",
                "谁知九郡提封广，还许三年使事同。",
                "我合挂冠寻旧隐，君当补衮用新功。",
                "中兴盛事人应说，五纪吾邦四少蓬。"
            ]
        },
        {
            "title": "太和彭孝求连年许芍药红都胜今方以唐律送一",
            "content": [
                "龙洲旧说红都胜，象罔今逢赤水珠。",
                "更挽春衫来比并，如缠十万上江都。",
                "",
                ""
            ]
        },
        {
            "title": "刘信叔太尉挽词二首",
            "content": [
                "不谓擒胡月，妖星犯将营。",
                "伊吾空有志，谓上不成耕。",
                "众议磨圭玷，他年听鼓声。",
                "何妨筑高冢，为象顺昌城。"
            ]
        },
        {
            "title": "又次韵醵饮",
            "content": [
                "层轩发天藏，初日照粉雘。",
                "雄观跨鹏背，烦促陋蚕箔。",
                "飞绥会兰亭，传觞写桑落。",
                "饮兴江海窄，逸气云天薄。",
                "虽无汉侯鲭，粗胜周礼醵。",
                "清欢谢丝竹，贺厦惊燕雀。",
                "围棋角胜负，献俳纷戏谑。",
                "凉风遍广坐，长夏失重熇。",
                "高会方继日，初筵今告朔。",
                "要令四难并，讵止一饷乐。",
                "明朝传绝唱，百年无此作。",
                "荐闻须狗监，赓绝愧鼠璞。",
                "今王驰蒲轮，之子尚莲幕。",
                "行参瑚琏用，归助栋梁托。",
                "读书照青藜，视草咏红药。",
                "回顾广文寒，莫忘鸡黍约。"
            ]
        },
        {
            "title": "王才臣求园中六诗杨秘监谢尚书皆赋·庄敬日",
            "content": [
                "曲礼毋不敬，圣门恭而安。",
                "少成复习惯，心广仍体胖。",
                "",
                ""
            ]
        },
        {
            "title": "答胡叔贤",
            "content": [
                "朱颜青绶忆秦淮，白鹭洲疑鳌驾来。",
                "侧畔交游欣作者，中间赓和负康哉。",
                "新春渐觉风光好，陈迹时将日记开。",
                "惟有诗情不如昔，旁观抚掌倒绷孩。"
            ]
        },
        {
            "title": "龙泉项汝弼字唐卿卢溪书院",
            "content": [
                "往闻澹庵评乡贤，有朋曰项如箎埙。",
                "是非褒贬乃枝叶，孝友忠信为本根。",
                "姓名不愿唱上第，诏旨特许旌高门。",
                "化行同邑得模楷，经授犹子留渊源。",
                "轻财重义续前烈，筑屋贮书贻后昆。",
                "谁能渐磨入我室，毋但涉猎游其藩。",
                "泉江况乃多侍从，远亲二郭近则孙。",
                "学成衮衮上台省，健翮万里看腾骞。"
            ]
        },
        {
            "title": "立春帖子·太上皇帝阁",
            "content": [
                "大巧都无迹可闚，春来物物自芳菲。",
                "不因亲御香山赋，谁识当年造化机。"
            ]
        },
        {
            "title": "杨昌英示性说次韵为谢",
            "content": [
                "圣学榛芜欠扫际，诚斋刻意绍渊舆。",
                "羊岐自昔迷多径，鸡甕从今识广居。",
                "西洛穷源谈近似，南宗投隙说真如。",
                "早知大道容方轨，何用危涂转栈车。"
            ]
        },
        {
            "title": "端午帖子·太上皇后阁",
            "content": [
                "清晓宫中献彩丝，盘龙结凤斗新奇。",
                "欲教嫔御知勤俭，闲说当年茧馆仪。"
            ]
        },
        {
            "title": "又次邦衡族侄长彦司户韵",
            "content": [
                "圣世恩荣盛孝章，北窗自欲傲羲皇。",
                "通家喜燕鸡豚社，治郡愁亲雁鹜行。",
                "陌上花开人斗草，瓮头酒熟客传觞。",
                "及时行乐君休厌，召驿相将项背望。"
            ]
        },
        {
            "title": "池阳四咏",
            "content": [
                "地占齐山最上头，州城宛在水中洲。",
                "蜿蜒正作长虹堕，吸信江河万里流。"
            ]
        },
        {
            "title": "送刘公度县丞赴江陵",
            "content": [
                "投分复连墙，闲居味更长。",
                "送春慵斲句，惜别怕传觞。",
                "我正群麋鹿，君当骛骕骦。",
                "但令同臭味，不必共行藏。"
            ]
        },
        {
            "title": "敷文阁学士李仁甫挽词十绝",
            "content": [
                "病后精神更湛然，挂冠刚欲及生前。",
                "去来自在浑无碍，抚掌僧徒浪学禅。"
            ]
        },
        {
            "title": "彭孝求以诗送芍药云今年厄闰不佳且许红都胜",
            "content": [
                "厄闰黄杨古所传，翻阶红药岂其然。",
                "明年果得真都胜，便是双鶬一箭穿。",
                "",
                ""
            ]
        },
        {
            "title": "权州杨粹子直方以诗惠鹤雏次韵为谢",
            "content": [
                "未解连轩赋鲍昭，且陪茫荡醉东皋。",
                "初非日浴身原洁，何待天冲志已高。",
                "羽服便能随羽扇，霜翎正合伴霜毛。",
                "使君今是徐州守，会宴云龙乐且遨。"
            ]
        },
        {
            "title": "三月六日中宫生辰二府例以前四日就孤山四圣",
            "content": [
                "东华正踏软红尘，却趁西湖祓禊辰。",
                "历似明天时令正，春逢闰岁物华新。",
                "流连花柳输豪侠，判断湖山愧隐沦。",
                "尚拟鸣銮一游豫，还陪英衮奉严宸。",
                "",
                ""
            ]
        },
        {
            "title": "次韵张真父著作游湖山",
            "content": [
                "今休阁铅黄，昔念长安远。",
                "出游写我忧，驾言岂顾返。",
                "撑舟度平湖，蜡屐试叠巘。",
                "境幽客更佳，风静日亦烜。",
                "尔仆毋告劳，我足尚忘蹇。",
                "眼明见孤山，地禁接上苑。",
                "却登灵隐寺，岩壑此其本。",
                "经行尽精舍，一一为排键。",
                "胜游固可继，况乃春未晚。",
                "所嗟虮虱臣，无术助龙衮。",
                "颇闻议深讨，将士不及饭。",
                "古称格苗顽，不必侵自阮。",
                "吾民战吾地，瓯脱未少损。",
                "愿言休王师，岁熟禾自稛。"
            ]
        },
        {
            "title": "南城吴氏记予七十三岁之颜",
            "content": [
                "蟠木离奇，病鹤摧颓。",
                "以若形骸，而卜襟怀。",
                "无才无能，不竞不猜。",
                "十目所视，人焉廋哉。"
            ]
        },
        {
            "title": "陆务观编修以石芥送刘韶美吏部刘饮以劲酒二",
            "content": [
                "芥辛酒苦却多情，田舍翁成妩媚名。",
                "屋角风号天欲雪，胸中浩浩正春生。",
                "",
                ""
            ]
        },
        {
            "title": "乐顺之司理用杨韵赞予去岁江行游山之乐再次",
            "content": [
                "遡洄险过峡中船，赖有名山寄静便。",
                "丘壑遂将从栗里，功名何敢梦凌烟。",
                "吾贤才术今谁敌，野老风流未可传。",
                "趁取桃花日千里，蓬莱方丈会群仙。",
                "",
                ""
            ]
        },
        {
            "title": "同年杨谨仲教授以诗庆予得郡次韵二首",
            "content": [
                "才气峥嵘早断鳌，诗豪不独酒中豪。",
                "其谁代匠频伤斲，之子良庖却善刀。",
                "莫叹广文官独冷，绝胜州郡职徒劳。",
                "泮宫方采僖侯藻，高士休寻仲蔚蒿。"
            ]
        },
        {
            "title": "李子西乙卯秋试毕携家兄旧诗相过索次韵",
            "content": [
                "三日挥毫迥出群，贰师西伐有奇勋。",
                "便从蟾窟升金掌，休恋江东赋暮云。"
            ]
        },
        {
            "title": "余石月挽词",
            "content": [
                "学重今颜子，年高汉伏生。",
                "鲤庭传道德，鱣序列公卿。",
                "忠孝平生事，诗书后世名。",
                "于公无一憾，多士自伤情。"
            ]
        },
        {
            "title": "丘成之司理明远阁二首",
            "content": [
                "家传秘籍慕班斿，有子当追嗣与彪。",
                "好事一瓻如许借，楼前百榼果为丘。"
            ]
        },
        {
            "title": "梁光远以予真置邱壑中",
            "content": [
                "野岩非汝肖，山泽称吾臞。",
                "珍重梁高士，深知谢幼舆。"
            ]
        },
        {
            "title": "访胡邦衡庭前四菊茂其因赋二绝",
            "content": [
                "大杓亲分两玉瓶，东篱手植万金英。",
                "荒园有酒愁无菊，拟乞繁华助眼明。"
            ]
        },
        {
            "title": "二月十七日葛守钱粹出所和胡邦衡羊羔酒诗再",
            "content": [
                "德似羊羔春共颁，政如醇酎野多欢。",
                "属厌靖节杯中物，屡费将军竹里槃。",
                "畴昔调饥惟饮湿，祗今软饱不言寒。",
                "唱酬妍丽归公等，自笑梅翁语带酸。",
                "",
                ""
            ]
        },
        {
            "title": "次韵芮国器正字馆中木樨三首",
            "content": [
                "多生定自为黄卷，一念无如鱼蠹何。",
                "今度前身散金粟，芸香从此不须多。"
            ]
        },
        {
            "title": "次韵孙从之侍郎寄题新喻周氏用德堂",
            "content": [
                "醉经饮德乐厌厌，馀味莼羹豉下盐。",
                "安得同为堂上客，共繙三万轴牙签。"
            ]
        },
        {
            "title": "萧端伟挽词",
            "content": [
                "二顷良田数亩居，笔耕学殖世名儒。",
                "兰闱初喜携儿去，蒿里旋悲与妇俱。",
                "四季浇花非实相，百年种德是宏模。",
                "素车会葬空闾巷，试问他人得尔无。"
            ]
        },
        {
            "title": "同年杨谨仲示芗林诸帖皆以老杜相期惟童敏德",
            "content": [
                "过江人物向汪曾，一世龙门未易登。",
                "常恐斯文无砥柱，独推佳句有师承。",
                "波澜正使来西蜀，廉陛何妨逼少陵。",
                "天遣百年如卫武，会赓懿戒颂中兴。",
                "",
                ""
            ]
        },
        {
            "title": "邦衡侄季怀亦惠二诗再次韵二首一颂其叔侄之",
            "content": [
                "萧散玄真吏少霞，樵青日日为煎茶。",
                "莫因闽粤皋芦叶，却厌神仙掌上芽。",
                "竹户胜棋非我事，菊潭试水是君家。",
                "不须更酹苹洲塚，世以诗鸣句自嘉。",
                "",
                ""
            ]
        },
        {
            "title": "陆务观编修以石芥送刘韶美吏部刘饮以劲酒二",
            "content": [
                "自移家具失连墙，不复灯前共咏觞。",
                "手里有诗怜指动，甕边无分笑头方。",
                "",
                ""
            ]
        },
        {
            "title": "安福宗子师共兄弟五人作慈顺堂养母求诗",
            "content": [
                "五窦曾夸擢桂枝，从今天族更光辉。",
                "会看鼓吹喧龟洛，何止三人从伏妃。"
            ]
        },
        {
            "title": "立春帖子·太上皇帝阁",
            "content": [
                "青阳布治周三纪，黄屋非心正九年。",
                "圣子有为今出震，天公不宰旧乘乾。"
            ]
        },
        {
            "title": "庆东宫生辰",
            "content": [
                "圣祖基长发，皇家庆远覃。",
                "金轮常御极，银榜夙占男。",
                "萸节辰迟五，蓂阶荚度三。",
                "英姿同父祖，秀气集舆堪。",
                "仁孝由天纵，温文亦性涵。",
                "两宫今并事，三善此谁惭。",
                "玉佩班昕肃，牙篦道日谈。",
                "俭宁从节苦，正每斥言甘。",
                "甲观兰开殿，南阳菊映潭。",
                "名参周发诵，寿百古彭聃。",
                "政省叨峨弁，宫僚阻盍簪。",
                "宾筵应秩秩，钟鼓梦韽韽。"
            ]
        },
        {
            "title": "前岁冬至与胡邦衡小语端诚殿下道值夏旧事今",
            "content": [
                "青城小语庆新阳，共向红云拜玉皇。",
                "六日七分惊岁月，五更三点忆班行。",
                "属车谁从黄麾仗，钓艇还飞白羽觞。",
                "犹胜去年三馆客，十人八处耿相望。",
                "",
                ""
            ]
        },
        {
            "title": "青原祖灯监寺屡问予久不入山写真戏题",
            "content": [
                "欲作青原挂搭僧，传闻米价逐时增。",
                "绕腰三篾非难事，空腹何能念葛藤。"
            ]
        },
        {
            "title": "徐子礼宗丞挽词",
            "content": [
                "符节何妨彩服斑，专心温靖宁求闲。",
                "宾朋忽吊西河上，父子继游东岱间。",
                "前日台门哭瓜葛，同时华屋落丘山。",
                "不须更问相从旧，行道人之亦涕潸。"
            ]
        },
        {
            "title": "廷透用进退韵格赋奉祠喜罢感思诗次韵",
            "content": [
                "寿宫均逸跨三年，谏纸停书剩几番。",
                "闻道君王开献纳，岂容公子散神仙。",
                "东华行踏京尘软，南涧休贪钓石温。",
                "三字底须论十字，券钱何似给餐钱。"
            ]
        },
        {
            "title": "新光州守赵师奭字国佐才高一世仕京口以谗废",
            "content": [
                "籍甚天支万事通，伤哉人爵一生穷。",
                "飞英北固谗何极，游刃西昌秩未终。",
                "千骑绝怜成画饼，八人乃忍助融风。",
                "只因快阁长流水，遗恨滔滔向浙东。",
                "",
                ""
            ]
        },
        {
            "title": "端午帖子·皇帝阁",
            "content": [
                "东城谩祀汉苍梧，南楚空怜屈大夫。",
                "何似贤才遍中外，自然朝野足欢娱。"
            ]
        },
        {
            "title": "敷文阁学士李仁甫挽词十绝",
            "content": [
                "千卷长编已刻闽，争传副墨价兼金。",
                "冠篇不得同迂叟，遗恨犹应记玉音。"
            ]
        },
        {
            "title": "同年杨谨仲教授以诗庆予得郡次韵二首",
            "content": [
                "谬向初元从九旒，坐狂朝迹自宜收。",
                "虚名谁竞两蜗角，懒性敢居千骑头。",
                "闻道宵衣劳圣主，有时夜舞忆神州。",
                "二千石禄犹前却，何事真封万户留。"
            ]
        },
        {
            "title": "送张端明赴召",
            "content": [
                "归粟招提刻翠珉，羯胡稽首叹名臣。",
                "今闻整辔登廊庙，应有先声讋四隣。"
            ]
        },
        {
            "title": "张待制挽词",
            "content": [
                "桂籍声名早，松门岁月赊。",
                "镇东多惠爱，使北有光华。",
                "岂料寻春骑，翻成会葬车。",
                "珠园旧亭馆，细雨泫新花。"
            ]
        },
        {
            "title": "过邬子湖",
            "content": [
                "万顷湖光似镜平，蜿蜒得得导舟行。",
                "从来仕路风波恶，却是江神不世情。"
            ]
        },
        {
            "title": "奉词还家侄驿以诗相迎次韵",
            "content": [
                "圣朝有道合羞贫，清昼那容裹路珍。",
                "金马玉堂辞汉殿，桃花流水访秦人。",
                "敢吟莫莫休休句，且佚胶胶扰扰身。",
                "高会竹林欣有日，剩篘玉友钓溪鳞。"
            ]
        },
        {
            "title": "胡原仲正字特改官除宫观馆中置酒饯别会者七",
            "content": [
                "西伯王业兴，海滨归二老。",
                "汉家念羽翼，坐致商山皓。",
                "恭惟陛下圣，尊德继雍镐。",
                "先生学孔孟，不但遗编抱。",
                "致身虽苦晚，闻道固已早。",
                "昨随弓旌招，着脚历蓬岛。",
                "夜陪藜杖青，朝奏囊封皂。",
                "第令坐台阁，不减照乘宝。",
                "思归独何事，岂为子规恼。",
                "祠官厚禀假，命秩略资考。",
                "恩荣固无愧，出处吾有道。",
                "漫漫七闽路，去去春风好。",
                "都门送别处，怀抱要倾倒。",
                "相思常情耳，再拜请善祷。",
                "临雍有故事，乞言非草草。",
                "指期裹蒲轮，未可迹如扫。",
                "",
                ""
            ]
        },
        {
            "title": "端午帖子·太上皇帝阁",
            "content": [
                "日到蓬户已自长，身闲那更傲羲皇。",
                "薰弦旧解无穷愠，箑脯今摇不尽凉。"
            ]
        },
        {
            "title": "泰州守许寺正挽词二首",
            "content": [
                "身袭黄门庆，腰悬紫绶龟。",
                "未登知命岁，遽逼盖棺期。",
                "风咽哀笳恨，云凝断垄悲。",
                "只应潘岳泪，重忆悼亡时。"
            ]
        },
        {
            "title": "抵苏台寄季怀",
            "content": [
                "江浙相望寄此身，临风回首叹离群。",
                "吴云目断君思我，楚树天遥我忆君。",
                "别后酒尊应独酌，旧时棋局对谁分。",
                "狂言欲吐还须茹，俗子纷纷可得闻。"
            ]
        },
        {
            "title": "予年十四五侍子中兄读书赣州寿量寺久之寺为",
            "content": [
                "志学今经六十年，招提仍对旧山川。",
                "令威化鹤重来日，顶似初颜雪被肩。",
                "",
                ""
            ]
        },
        {
            "title": "端午帖子·太上皇后阁",
            "content": [
                "雾縠含风细，云绡叠雪香。",
                "虽膺天下养，犹服浣衣裳。"
            ]
        },
        {
            "title": "端午帖子·皇帝阁",
            "content": [
                "扇暍仁风广，蠲烦瑞露瀼。",
                "万芳沾润泽，安用沐兰汤。"
            ]
        },
        {
            "title": "端午帖子·皇帝阁",
            "content": [
                "缕缯采药谩区区，谁似君王用意殊。",
                "仁政便为医国艾，德威那假辟兵符。"
            ]
        },
        {
            "title": "顷在道中闻邦衡侍郎将进周礼新解尝赋诗就为",
            "content": [
                "九十谈经似子春，三公虚位待平津。",
                "礼文元秉周邦旧，义训重颁楚老新。",
                "鸱阁行看迎太宰，象篦应记讲庖人。",
                "太平致了阴谋息，方信儒真道粹醇。",
                "",
                ""
            ]
        },
        {
            "title": "三次韵答江西美",
            "content": [
                "菲饮箪壶食与浆，淡交非复世炎凉。",
                "佳名谁合戎州绿，妙语端由太史黄。",
                "无怨不须移孔议，有情未可老徐娘。",
                "荷香袭坐忘归兴，不觉昏鸦影渡塘。"
            ]
        },
        {
            "title": "送王嘉叟编修通判洪州",
            "content": [
                "籍甚西枢掾，居然出处光。",
                "人犹思贺监，天未起张良。",
                "南浦云应碧，东湖柳正黄。",
                "古来求别驾，不是薄星郎。"
            ]
        },
        {
            "title": "张渊道侍郎挽词二首",
            "content": [
                "籍甚中兴日，归欤载戢秋。",
                "周旋黄石法，邂逅赤松游。",
                "名与衡山埒，身随楚水流。",
                "若为窥智勇，家世本留侯。"
            ]
        },
        {
            "title": "四禽",
            "content": [
                "人言百舌巧，暑至辄无声。",
                "不如鸠虽拙，四时知阴晴。",
                "提壶劝我饮，我醉谁解酲。",
                "布谷独可听，要当早归耕。"
            ]
        },
        {
            "title": "赵正则司户沿檄而归玉蕊已过追赋车字韵诗奉",
            "content": [
                "春深游客竞繁华，宝马香轮带曲车。",
                "不为来看招隐树，有谁肯顾野人家。",
                "飞飞粉蝶须相映，皎皎银蟾色共夸。",
                "今得审言诗胜画，传神何必赵昌花。",
                "",
                ""
            ]
        },
        {
            "title": "立春帖子·太上皇帝阁",
            "content": [
                "东郊何必舞云翘，太史休劳望斗杓。",
                "欲识皇都春色动，两宫和气舜承尧。"
            ]
        },
        {
            "title": "送七兄监庙赴南宫兼吾大兄知县二首",
            "content": [
                "河梁曾诵送行篇，蜗角牛毛十五年。",
                "毕竟中间皆梦尔，祗今相对各苍然。",
                "萧萧暂隔连床雨，荡荡初行万斛船。",
                "谁近上林看跃马，东阳诗句定先传。"
            ]
        },
        {
            "title": "从驾过德寿宫马上得程泰之次庚寅玉堂旧韵有",
            "content": [
                "推敲也复从鸣銮，凤沼诗盟故未寒。",
                "两制空烦舍人样，外郎争比大夫官。",
                "翰林今夜仍连直，讲殿明朝岂两般。",
                "毕竟五金如五味，莫因黄白议咸酸。",
                "",
                ""
            ]
        },
        {
            "title": "端午帖子·太上皇后阁",
            "content": [
                "赫奕蕤宾月，宫庭乐事频。",
                "便从端午节，排当过天申。"
            ]
        },
        {
            "title": "舣舟清江镇从任子严运使求菊",
            "content": [
                "陶令思归未得归，黄花想见绕东篱。",
                "满头须插何容易，且向盘园乞一枝。"
            ]
        },
        {
            "title": "送张端明赴召",
            "content": [
                "春殿曾收最上科，甘泉扈驾早鸣珂。",
                "金陵已奏三年课，玉烛宜调四气和。"
            ]
        },
        {
            "title": "次韵真父著庭缃梅",
            "content": [
                "茧黄织就费天机，付与园林晚出枝。",
                "东观奇童承诏后，南昌故尉欲仙时。",
                "芳心向日重重展，清馥因风细细知。",
                "诗老品题犹误在，红梅未是独开迟。"
            ]
        },
        {
            "title": "罗主簿妻朱氏挽词二首",
            "content": [
                "早岁从孙宝，中年训孟轲。",
                "节高资内助，机断激儒歌。",
                "枳棘鸾先逝，云霄鹤正摩。",
                "即看膺命服，何遽掩卷阿。"
            ]
        },
        {
            "title": "次韵邢怀正通判游蒋山",
            "content": [
                "仙人薄蓬莱，乘槎度河浒。",
                "旧观桑田变，今访钟山古。",
                "驾言出东门，恍若之帝所。",
                "朝曦霁青霜，枫叶落红雨。",
                "亭亭望浮图，隐隐插天宇。",
                "坡垂北溟鳌，石卧南山虎。",
                "遥闻饭后钟，绝胜紞如鼓。",
                "薛惟布金地，草木谁敢侮。",
                "孤芳破冰雪，喜见梅萼吐。",
                "同游皆大雅，缁素竞先睹。",
                "巾车似元亮，漱石杂孙楚。",
                "相将挹灵泉，何用照牛渚。",
                "西方化人国，未觉道修阻。",
                "法筵盛龙象，一一会心侣。",
                "茗盌散午梦，蒲团便软语。",
                "悬知雨花社，重辩风幡舞。",
                "相投甚针芥，味道真酷乳。",
                "从来草堂灵，俗驾回吾祖。",
                "况如云仍辈，么麽那复数。",
                "后车倘许随，未羡黄金坞。"
            ]
        },
        {
            "title": "次子中兄韵三首",
            "content": [
                "黄道初开日月新，容光应不间孤臣。",
                "左螭立近焚香案，右掖名参视草人。",
                "三圣深恩空刺骨，几年归梦已通神。",
                "阿兄念我勤招忆，好为丹炉养汞银。"
            ]
        },
        {
            "title": "立春帖子·太上皇后阁",
            "content": [
                "徽音有永坤宁殿，内助无劳德寿宫。",
                "未问夭桃与秾李，先须歌咏二南功。"
            ]
        },
        {
            "title": "淮东兵马钤辖赵公挽词",
            "content": [
                "籍甚宣王七世孙，麟题信厚典型存。",
                "青云事业成难弟，黄甲科名付后昆。",
                "炊臼方悲鸾镜舞，奠楹俄掩毳衣璊。",
                "翩翩双旐余杭路，细雨西风总断魂。"
            ]
        },
        {
            "title": "次韵杨廷秀待制寄题朱氏涣然书院",
            "content": [
                "诚斋万事悟活法，诲人有功如利涉。",
                "嗟我大类醯鸡然，时复一窥甕中天。"
            ]
        },
        {
            "title": "使臣周允写平园老叟真于松竹龟鹤间戏赞",
            "content": [
                "松可以傲霜雪，竹可以延风月。",
                "龟巢叶而养气，鹤鸣皋而戢翼。",
                "置闲身于四物，聊窃名于五一。"
            ]
        },
        {
            "title": "端午帖子·太上皇后阁",
            "content": [
                "积雨收梅夏，清风度麦秋。",
                "六宫争献寿，不觉月沉钩。"
            ]
        },
        {
            "title": "端午帖子·皇后阁",
            "content": [
                "筒黍尝思时献稑，彩丝击处忆亲蚕。",
                "女红躬俭今犹昔，应有诗人赋二南。"
            ]
        },
        {
            "title": "再次韵送杨昌英赴麻阳宰",
            "content": [
                "未结絇丝侍玉除，聊纡墨绶奉安舆。",
                "诸君相尚耻为令，明府何妨大所居。",
                "岁美莫忧君不足，日长当念民无如。",
                "玉床箭镞何劳寄，只愿章交使者车。"
            ]
        },
        {
            "title": "走笔次七兄韵戏奉新新庄",
            "content": [
                "腊月更兼逢腊日，满江飞雪兆丰年。",
                "从兄预借南昌米，多酿新醪醉乐天。"
            ]
        },
        {
            "title": "端午帖子·太上皇后阁",
            "content": [
                "命缕五丝长，菖醪九节香。",
                "尧年方有永，文母共无疆。"
            ]
        },
        {
            "title": "留题文氏双秀亭三首",
            "content": [
                "汀兰烟树两佳哉，六曲屏帏坐上开。",
                "南浦彩云飞画栋，西山爽气在朝来。"
            ]
        },
        {
            "title": "又金国贺正旦使副到阙紫宸殿宴致语口号",
            "content": [
                "绛阙嵯峨映五云，华簪合遝会芳宸。",
                "尽收残腊严凝气，散作新年浩荡春。",
                "盏斝频宣恩意重，金丝徐韵乐声纯。",
                "欲知朝野欢娱处，听取三呼万岁人。"
            ]
        },
        {
            "title": "送胡子远出守汉州分韵得万字",
            "content": [
                "三釜贵及亲，万户岂吾愿。",
                "君今二千石，荣禄尚何论。",
                "而况蜀汉间，相望两宿顿。",
                "鹿轓从版舆，鸠杖杂戟鐏。",
                "斑衣父老夸，昼锦士夫劝。",
                "遥知四境内，和气销愁恨。",
                "却应念主恩，未遽忘一饭。",
                "试于温凊余，款款话缱绻。",
                "仍谈西湖胜，幸及老人健。",
                "相将下三峡，看复抟九万。"
            ]
        },
        {
            "title": "予刻文苑英华千卷颇费心力使臣王思恭书写校",
            "content": [
                "倚树而吟据槁梧，自怜尔雅注虫鱼。",
                "汝曹更作书中蠹，不愧鲲鹏海运欤。",
                "",
                ""
            ]
        },
        {
            "title": "横州太守赵持挽诗",
            "content": [
                "忆驱千骑过田间，充国年耆鬓未斑。",
                "遗事剧谈黄阁老，旧游追记玉门关。",
                "横槎只道南通海，妖梦那知夜裂山。",
                "宿将如今几人在，稍听鼙鼓涕先潸。"
            ]
        },
        {
            "title": "立春帖子·太上皇后阁",
            "content": [
                "兴庆唐仪重，东朝汉会尊。",
                "帝家春更好，日月照乾坤。"
            ]
        },
        {
            "title": "西昌陈诚之送黄楼芍药仍枉长篇老懒不能次韵",
            "content": [
                "芍药名先记郑风，那因嘉木辨雌雄。",
                "姚黄后出今亡矣，合把黄楼列上公。",
                "",
                ""
            ]
        },
        {
            "title": "东宫出示和御制秋怀诗恭和二首",
            "content": [
                "沛宫歌风云，威德加四海。",
                "雄词照千古，编简亦光彩。",
                "惟皇与同符，兴寄秋序改。",
                "宸章振远响，寂寞喑众籁。",
                "有如凉飚来，残暑去安在。",
                "愿言扫氛曀，廓廓天宇大。"
            ]
        },
        {
            "title": "致政杨图南佥判惠园亭石刻来索恶语寄题四首",
            "content": [
                "不向山林不背村，清江东畔邑东门。",
                "雨馀徐步看山罢，植杖沙边试水痕。",
                "",
                ""
            ]
        },
        {
            "title": "能仁监寺智超为予写真求赞",
            "content": [
                "前生坐下一高僧，失脚中元自怨辰。",
                "但记本来真面目，何须悔现宰官身。"
            ]
        },
        {
            "title": "许陆务观馆中海棠未与而诗来次韵",
            "content": [
                "莫嗔芳意太矜持，曾得三郎觱篥吹。",
                "今日若无工部句，殷勤犹惜最残枝。"
            ]
        },
        {
            "title": "中秋古梅盛开次子中兄韵",
            "content": [
                "抱瓮畦夫破井苔，炎天日日灌陈荄。",
                "探支春夜无声雨，赢得冰花带叶开。"
            ]
        },
        {
            "title": "戴子微运使出使湖北约以恶语送行而未遣也佳",
            "content": [
                "早日逍遥侍从间，重来奉引近威颜。",
                "倦趋北阙晨霜冷，思上南楼夜月闲。",
                "直指不夸新衣绣，曲台只记旧班联。",
                "岂知隔面心犹渴，空讶相如下笔悭。",
                "",
                ""
            ]
        },
        {
            "title": "答李达可",
            "content": [
                "浊泾不必羡清淮，社燕宾鸿任去来。",
                "老子何曾凭日者，后生正合竞时哉。",
                "圆规枉把方心凿，尘世常令笑口开。",
                "八十老翁行未得，不如能说小儿孩。"
            ]
        },
        {
            "title": "次韵杨廷秀待制二首",
            "content": [
                "官府新辞上界仙，碧瑶沿口晋桃源。",
                "默存常在清都境，归去休芜靖节园。",
                "为问隆楼并杰阁，何如易野及平原。",
                "明年大作南溪社，会访拾遗花柳村。"
            ]
        },
        {
            "title": "端午帖子·皇后阁",
            "content": [
                "逮下深恩浃后宫，斯蠡五月咏豳风。",
                "麝香草斗宜男绿，安石榴簪多子红。"
            ]
        },
        {
            "title": "觉报长老道谌写予兄弟真求赞次七兄韵",
            "content": [
                "身凡心圣古卢能，未着袈裟已是僧。",
                "冷暖自知师莫问，但看老色几分增。"
            ]
        },
        {
            "title": "病中次务观通判韵",
            "content": [
                "老眼乱蝉翼，乐事叹何有。",
                "经年不衔杯，更暇问濡首。",
                "爱山空在山，擿埴讵容走。",
                "尘埃登高帽，生涩弹棋手。",
                "三年一蒲团，近者坐欲朽。",
                "朝来独何事，乾鹊窥甕牖。",
                "开门得新诗，刮膜如释负。",
                "卷舒几百回，呼舞骇邻友。",
                "吾曹交以淡，悠久或采韭。",
                "此味只自知，他人薄玄酒。"
            ]
        },
        {
            "title": "端午帖子·太上皇帝阁",
            "content": [
                "甲库供团扉，宸毫御古诗。",
                "龙蟠仍凤翥，谁数晋羲之。"
            ]
        },
        {
            "title": "慧海大师日智索诗",
            "content": [
                "径山说法口澜翻，慧海精勤三十年。",
                "他日宣城传僧宝，莫分禅律一时编。"
            ]
        },
        {
            "title": "寄题太和胡氏福荣堂",
            "content": [
                "福备天教百顺并，应须富贵又长生。",
                "九霄庆泽沾身润，五色纶章照眼明。",
                "翁媪岁时称寿礼，儿孙昼夜读书声。",
                "来春更看新先辈，绿绶斑衣分外荣。"
            ]
        },
        {
            "title": "多叶白牡丹一干两花其一重台其一每叶之上间",
            "content": [
                "品极王封壶有妃，其馀国艳视诸姬。",
                "上黄贵紫知无敌，藏白分青合付谁。",
                "旧谱由来虚爵邑，新名此去备藩维。",
                "古之兄弟方华鄂，今以公侯属缥枝。",
                "",
                ""
            ]
        },
        {
            "title": "送赵富文粹洪州三首",
            "content": [
                "期集分携五载前，冲泥各上浙江船。",
                "如今再赠城南柳，依旧黄梅夜雨天。"
            ]
        },
        {
            "title": "程泰之昨有金带银章之句十月二十八日乃因押",
            "content": [
                "甚日重黄侍玉銮，几时八座佩金寒。",
                "殿庭属目夸新贵，部曲低头拜旧官。",
                "五日尹京非细事，四时仕宦固多般。",
                "重行隔品诗仍健，应笑官卑语带酸。",
                "",
                ""
            ]
        },
        {
            "title": "严宽桂岩堂二绝句",
            "content": [
                "岩桂标名本在山，城居翻以桂为岩。",
                "香浮仙籍书生事，早拜恩袍映彩衫。"
            ]
        },
        {
            "title": "再用邦衡韵赞其闲居之乐且致思归之意",
            "content": [
                "一别龙门不计春，思公梦渡太皋津。",
                "遥知绿野朱颜好，应笑红尘白发新。",
                "午茗亲烹留上客，夜棋酣战调佳人。",
                "道腴有味诗弥胜，何止冰凝与蜜淳。"
            ]
        },
        {
            "title": "端午帖子·皇帝阁",
            "content": [
                "三殿晨开锡宴初，太官顺节进龟鱼。",
                "微臣笔力惭燕许，谩赋群官上玉除。"
            ]
        },
        {
            "title": "曾英发运干顷携二诗相过今复寄赠大篇且惠汉",
            "content": [
                "君家奕叶播芳馨，室有图书暴两荣。",
                "诗什编成风雅颂，宝章临遍草真行。",
                "兴来文阵千军扫，醉后谈锋一座倾。",
                "已许春风来过我，从今日日听严程。",
                "",
                ""
            ]
        },
        {
            "title": "次韵芮国器正字馆中木樨三首",
            "content": [
                "怪底花已两回，先生儤直未衔杯。",
                "若犹不领渠侬意，犹向阶前一再开。"
            ]
        },
        {
            "title": "寄题新居罗长卿观澜阁兰堂二首",
            "content": [
                "君不见汉家筑台临咸京，图籍排比如鱼鳞。",
                "又不见晋人创亭稽山阴，群贤毕集罗簪绅。",
                "古今名兰固多矣，而此二者常不泯。",
                "乃知草木本无取，必假人物始可珍。",
                "夫君名高斗以南，筑台宛在江之漘。",
                "楚人盈要竞服艾，羌独滋兰真绝伦。",
                "风摇绿叶剑戟舞，雨折香苞檀麝新。",
                "不宁充帏悦鼻观，正自纫佩持吾身。",
                "堂奥藏书三万轴，尽校鱼鲁分根银。",
                "堂中延客三千履，可结侨札参雷陈。",
                "定知斯堂阅千载，与昔台亭知共振。",
                "仆也生憎鲍鱼肆，扣门屡作君家宾。",
                "小槽珠滴不待满，有时旋漉头上巾。",
                "醉留恶语涴君壁，有客如此君勿嗔。"
            ]
        },
        {
            "title": "送毛平仲",
            "content": [
                "父祖同登六十春，相逢草草大江濆。",
                "羡君不使囊锥见，笑我空将芰制焚。",
                "闻道都人时载酒，未容俗客细论文。",
                "他年小筑柯山畔，泉石风光賸欲分。"
            ]
        },
        {
            "title": "安福县岳兴院希琦求予真赞",
            "content": [
                "僧坊何事俗尘同，索我精神阿堵中。",
                "有相要知皆是妄，发真那更陨虚空。"
            ]
        },
        {
            "title": "晨起有感二首",
            "content": [
                "楚尹三为礼未衰，汤衡五就欲持危。",
                "翱翔不作奔陈计，接淅何堪去鲁时。"
            ]
        },
        {
            "title": "信国太夫人慕容氏挽词二首",
            "content": [
                "早暮闚游识，曾饕截发餐。",
                "升堂乖宿约，禊洛罢荣观。",
                "女史新彤管，宗臣泣素冠。",
                "哀荣谁可拟，嘉佑富之韩。"
            ]
        },
        {
            "title": "次韵杨文发承议",
            "content": [
                "才思春江下濑船，腹藏经笱更便便。",
                "坐观林谷升初日，吟到云山合暮烟。",
                "忆昨倾囊携过我，知君得句总堪传。",
                "古来虚诞相如赋，枉使刘郎意欲仙。"
            ]
        },
        {
            "title": "次韵杨廷秀待制瑞香花",
            "content": [
                "濡桥忍冻两眉攒，汉殿含香别一般。",
                "粉面固宜垂紫袖，锦裳何必著中禅。",
                "禁庭侍史令同宿，宫帽花枝故自栾。",
                "咀嚼新诗怀旧直，刺贪宁不愧何檀。"
            ]
        },
        {
            "title": "乙卯冬杨廷秀访平园即事二首",
            "content": [
                "乘兴不回安道舟，销忧同倚仲宣楼。",
                "莫嫌四面酸风射，犹胜三场渖汗流。"
            ]
        },
        {
            "title": "显学尚书楼大防奉九十六岁之亲戏彩未央古今",
            "content": [
                "萱堂眉寿正增川，手种蟠桃莫计年。",
                "得道身陪金母宴，应缘居近宝陀仙。",
                "煌煌八座欢承膝，济济诸孙戏叠肩。",
                "家庆新图争快睹，愿将摹本寄邮传。",
                "",
                ""
            ]
        },
        {
            "title": "二老堂会七兄乐语口号",
            "content": [
                "早似机云入帝乡，晚如广受出咸阳。",
                "旧游应忆鱼同队，倦翼还欣雁著行。",
                "甲子八百九十朔，醉乡三万六千场。",
                "新阳渐漏春消息，二老风流日月长。"
            ]
        },
        {
            "title": "庆东宫生辰四首",
            "content": [
                "季秋日在房，房心乃明堂。",
                "煌煌心前星，于兹侍天王。",
                "休符协上象，九月诞元良。",
                "太史言有证，重晖照无疆。"
            ]
        },
        {
            "title": "丞相余端礼挽词",
            "content": [
                "勋业良平亚，声名丙魏齐。",
                "擎天空玉座，推毂聚金闺。",
                "乡墅休鹏翼，沙堤望马蹄。",
                "新麾辞海上，旧治乐湘西。",
                "岂料占飞鵩，其成梦白鸡。",
                "九重思汝砺，三镇有儿啼。",
                "昔者同朝久，公乎不我睽。",
                "八哀空日诵，一束几时携。"
            ]
        },
        {
            "title": "送蔡德辉教授三首",
            "content": [
                "晓折台城杨柳枝，夕登瓜步佛貍祠。",
                "请君收拾江山助，归和薰风殿阁诗。"
            ]
        },
        {
            "title": "恭和御制赐史浩古诗",
            "content": [
                "粤从三代还，岁月过千左礻右冀}。",
                "时岂无贤君，道未契寰旨。",
                "煌煌唐太宗，勋业在所喜。",
                "寇攘既扫除，蛮貊毕至止。",
                "循良布郡邑，惠政宽狱市。",
                "忠贤俨班联，切谏柅浮靡。",
                "关辅罗府兵，岩穴聘奇士。",
                "民生覆盂安，国势泰山倚。",
                "皇心期过之，风下九万里。",
                "忠厚培本根，文物粲华蕊。",
                "淳熙视贞观，何啻相表里。",
                "属车尚涛江，列障隔淮水。",
                "蚕兹獯鬻氏，作我太清滓。",
                "坐令营屯众，久费糗粮峙。",
                "中原厌狼贪，诸将空虎视。",
                "安得贯砮楛，来贡尺有咫。",
                "六合混一家，耕桑盛生齿。",
                "愿言讲治道，先务当有几。",
                "欲仁斯仁至，患在未举趾。",
                "而况前史中，遗事可寻理。",
                "卫英爪与牙，王魏目兼耳。",
                "处中赖房杜，虚受忘彼此。",
                "不闻国异政，但见车同轨。",
                "孰云古道难，佥曰今王是。",
                "寸阴胜所竞，盛德日方起。",
                "舞干格三苗，其效七旬尔。",
                "轲称仁无敌，传谓礼可已。",
                "东鞮及北女，会见朝玉戺。",
                "南山竹易殚，陛下功难纪。",
                "儒馆谩献歌，将奈词之骳。"
            ]
        },
        {
            "title": "立春帖子·太上皇后阁",
            "content": [
                "柳色花光动建章，从今步辇日寻芳。",
                "亭亭红繖随黄屋，万里驰驱笑穆王。"
            ]
        },
        {
            "title": "端午帖子·皇帝阁",
            "content": [
                "日长珠箔漏声疏，案上苏文恣卷舒。",
                "时有佳篇符睿思，便将团扇作行书。"
            ]
        },
        {
            "title": "吊大林寺",
            "content": [
                "上尽诸峰地转平，天低云近日多阴。",
                "古来南北通双径，此去东西启二林。",
                "虞世南碑从泯没，白居易序合推寻。",
                "匡庐第一金仙境，忍使如今遂陆沉。"
            ]
        },
        {
            "title": "己丑二月七日雨中读汉元帝纪效乐天体",
            "content": [
                "照君颜如花，万里度鸡漉。",
                "古今罪画手，妍丑乱群目。",
                "谁知汉天子，袨服自列屋。",
                "有如公主亲，尚许穹庐辱。",
                "况乃嫔嫱微，未得当獯鬻。",
                "奈何弄文士，太息争度曲。",
                "生传琵琶声，死对青塚哭。",
                "向令老后宫，安得载简牍。",
                "一时抱微恨，千古留賸馥。",
                "因嗟当时事，贤佞手反覆。",
                "守道萧傅死，效忠京房戮。",
                "史臣一张纸，此外谁复录。",
                "有琴何人操，有塚何人肃。",
                "重色不重德，聊以砭世俗。"
            ]
        },
        {
            "title": "行舟忆永和兄弟",
            "content": [
                "一挂吴帆不计程，几回击缆几回行。",
                "天寒有日云犹冻，江阔无风浪亦生。",
                "数点家山常在眼，一声寒雁正关情。",
                "长年忽得南来鲤，恐有音书急遣烹。"
            ]
        },
        {
            "title": "合宫歌",
            "content": [
                "圣明朝，旷典乘秋举。大飨本仁祖。九室八牖四户。敕躬齐戒格堪舆。盛牲实俎。并侑总稽古。玉露乍肃天宇。冰轮下照金铺。燎烟嘘呼。郁尊香，云门舞。仿佛翔坐，灵心咸嘉娱。众星俞美，光属照熉珠。清晓御丹凤，湛恩遍浃率溥。欢声雷动岳镇呼。徐命法驾，万骑花盈路。献胙慈极，寿同箕翼，事超唐虞。看平燕云，从此兴文偃武。待重会诸侯，依旧东都。"
            ]
        },
        {
            "title": "导引",
            "content": [
                "合宫亲飨，青女肃长空。精意与天通。后皇临顾谁为侑，文祖暨神功。亟蒙祉福岁长丰。声教被华戎。两宫眉寿同荣乐，戬谷永来崇。"
            ]
        },
        {
            "title": "导引",
            "content": [
                "新阳初应，乐事起彤庭。和气满吴京。帝家来庆东皇寿，西母共长生。金书玉篆灿龙文。前导沸欢声。修龄无极名无尽，一岁一回增。"
            ]
        },
        {
            "title": "导引",
            "content": [
                "重华真主，晨夕奉庭闱。禋祀庆成时。乾元坤载同归美，宝册两光辉。斑衣何似赭黄衣。此事古今稀。都人欢乐嵩呼震，圣寿总天齐。"
            ]
        },
        {
            "title": "西江月",
            "content": [
                "藉甚新除刺史，岿然鲁殿灵光。诏书催发棹讴忙。沙路从今稳上。有喜刊除戎索，无劳远抚闽疆。日高龙影转槐廊。想见清光注望。"
            ]
        },
        {
            "title": "西江月",
            "content": [
                "三月群贤毕集，二天五马生光。传觞击鼓底匆忙。画鷁将飞江上。鲁国方虚两社，齐人要复侵疆。延英引对上东廊。应念幽人相望。"
            ]
        },
        {
            "title": "醉落魄/一斛珠",
            "content": [
                "才高句杰。飞黄却应鸾和节。新词聊卷波澜阔。泉玉淙铮，犹不比清切。相逢未稳愁相别。南园烟草南楼月。阳关西出重吹彻。垂柳新栽，宁忍便攀折。"
            ]
        },
        {
            "title": "醉落魄/一斛珠",
            "content": [
                "山川迥别。赤城自古雄东越。锺英储秀簪绅列。何事黄扉，殊未相黄发。如今衮职那容缺。人心恰与天时合。看看孚号彤庭发。初破天荒，留与後来说。"
            ]
        },
        {
            "title": "朝中措",
            "content": [
                "九重深念朔庭空。良弼梦时中。擢第难遵常制，筑岩直继高风。明年东府，金钗珠履，列鼎鸣钟。良酝傥分焦革，早禾休浸曹公。"
            ]
        },
        {
            "title": "朝中措",
            "content": [
                "月眉新画露珠圆。今夕正相鲜。欲导唐家诞节，先生汉相韦贤。悬知此去，莺迁春谷，鹗在秋天。班首算来旬岁，状头看取明年。"
            ]
        },
        {
            "title": "点绛唇",
            "content": [
                "秋夜乘槎，客星容到天孙渚。眼波微注。将谓牵牛渡。见了还非，重理霓裳舞。都无误。几年一遇。莫讶周郎顾。"
            ]
        },
        {
            "title": "庆元丁巳予与伯威欧阳兄德源葛兄三讲丙午齐",
            "content": [
                "三为众，一日寿。",
                "粃糠前，珠玉后。",
                "非面朋，乃益友。",
                "松竹鹤，同耐久。",
                "",
                ""
            ]
        },
        {
            "title": "立春帖子·皇帝阁",
            "content": [
                "彩胜年年巧，椒盘岁岁新。",
                "君王千万寿，长与物华春。"
            ]
        },
        {
            "title": "点绛唇",
            "content": [
                "踏白江梅，大都玉斫酥凝就。雨肥霜逗。痴了闺房秀。莫待冬深，雪压风欺後。君知否。却嫌伊瘦。仍怕伊僝僽。"
            ]
        },
        {
            "title": "点绛唇",
            "content": [
                "醉上兰舟，羡他沙暖鸳鸯睡。月波金碎。愁海深无底。太守新词，解释无穷意。高歌起。浮云闲事。浑付烟中翠。"
            ]
        },
        {
            "title": "谒金门",
            "content": [
                "梅乍吐。趁寿席、香风度。人与此花俱独步。风流天付与。好在青云歧路。愿共作、和羹侣。归访赤松辞万户。莺花犹是主。"
            ]
        },
        {
            "title": "满庭芳",
            "content": [
                "天壤茫茫，人心殊观，未免因欠思馀。太山邱垤，同载一方舆。那更长沙下湿，祝融峰、才比吾庐。秋风冷，攀缘汗浃，应叹苦区区。登高，聊尔耳，何须蜡屐，谁暇膏车。默存处，清都宛在须臾。笑约乘鸾羽客，窥倒景、拊掌崎岖。归来把，萸囊菊盏，一为洗泥涂。"
            ]
        },
        {
            "title": "朝中措",
            "content": [
                "乘成台上晓书云。黄色映天庭。已谢浮名浮利，也知来应长生。边亭卧鼓，馀粮栖亩，朝野欢声。从此四时八节，弟兄常醉金觥。"
            ]
        },
        {
            "title": "入直",
            "content": [
                "绿槐夹道集昏鸦，敕使传宣坐赐茶。",
                "归到玉堂清不寐，月钩初上紫薇花。"
            ]
        }
    ]
}