{
    "dynasty": "宋",
    "author": "张耒",
    "intro": "张耒（1054-1114） 字文潜，号柯山，楚州淮阴（今江苏清江）人。神宗熙宁进士，历任临淮主簿、著作郎、史馆检讨。哲宗绍圣初，以直龙阁知润州。徽宗初，召为太常少卿。后被指为元佑党人，数遭贬谪，晚居陈州。苏门四学之一。诗学白居易、张籍，平易舒坦，不尚雕琢，但常失之粗疏草率，其词仅传六首，风格与柳永、秦观相近。著有《柯山集》、《宛邱集》。词有《柯山诗余》，赵万里辑本。",
    "items": [
        {
            "title": "屈原",
            "content": [
                "楚国茫茫尽醉人，独醒惟有一灵均。",
                "餔糟更遣从流俗，渔父由来亦不仁。"
            ]
        },
        {
            "title": "青桐道中值雨凡数里舟行久之颇有江湖之思二",
            "content": [
                "系马操舟问◇师，却疑淮口挂帆时。",
                "人间迁改何须问，便作江湖未可知。",
                "",
                ""
            ]
        },
        {
            "title": "淮阴",
            "content": [
                "芦梢林叶雨萧萧，独卧孤舟听楚谣。",
                "生计飘然一搔首，西风沙上趁归潮。"
            ]
        },
        {
            "title": "秋晓",
            "content": [
                "老人不睡秋夜长，五更鼓角鸣东堂。",
                "悲蛩床下欲无语，黄叶瓦清新有霜。",
                "雁声相应江南北，北杓欲下天中央。",
                "老人山尊有美酒，岸巾先酌一杯尝。"
            ]
        },
        {
            "title": "雪中狂言五首",
            "content": [
                "江乡密雪常在春，异哉今腊已再白。",
                "风严无声掠树过，茅檐飞霰鸣策策。",
                "老农饱食莫畏寒，天意在汝田中麦。",
                "我虽无田助尔喜，来岁不忧汤饼窄。"
            ]
        },
        {
            "title": "发金陵折柳亭二首",
            "content": [
                "桃李蕃晴日，江山秀晚春。",
                "孤舟多病客，长道未归人。",
                "豪俗竞行乐，倦游慵问津。",
                "南山还暮雨，疑有楚台神。"
            ]
        },
        {
            "title": "冬日怀竟陵管氏梅桥四首",
            "content": [
                "他日华陵迹已陈，嘉辰怀旧一销魂。",
                "小园幽径谁相念，应有新梅觅故人。"
            ]
        },
        {
            "title": "三乡怀古",
            "content": [
                "清洛东流去不还，汉唐遗事有无间。",
                "庙荒古木连空谷，宫废春芜入乱山。",
                "南陌絮飞人寂寂，空城花落鸟关关。",
                "登临几度游人老，又对东风鬓欲斑。"
            ]
        },
        {
            "title": "人家",
            "content": [
                "人家依古木，鸡犬乱山深。",
                "积雪暗犹壮，寒云晚易阴。",
                "断荷欹冻水，孤月战风林。",
                "稍稍栖乌定，饥啼何处禽。"
            ]
        },
        {
            "title": "乞竹赠邠老",
            "content": [
                "与君共一山，修竹居其间。",
                "义当给两家，潘子不得悭。",
                "带甲十万夫，不战终日闲。",
                "辱使支敝庐，令我愧满颜。",
                "代竹为洗竹，义取洗益繁。",
                "乞我万之一，令君风月宽。",
                "裒多以益寡，天道自古然。",
                "诗成复自笑，诗礼资儒奸。"
            ]
        },
        {
            "title": "冬怀三首",
            "content": [
                "悲笳奏已罢，落月在西壁。",
                "卧闻中林鸟，先晓鸣啧啧。",
                "尔求亦易供，固合事安息。",
                "夜归陵旦起，何尔更劳役。",
                "乾坤扰万物，不使轻有获。",
                "无求良独难，何以休吾力。"
            ]
        },
        {
            "title": "夜坐三首",
            "content": [
                "门庭草草是客，寝室泠泠似僧。",
                "春寒犹须篝火，夜书颇复明灯。"
            ]
        },
        {
            "title": "观音泉",
            "content": [
                "岩松偃盖不知年，寂寂秋灯宝供前。",
                "清彻一源传万古，空山长伴白衣仙。"
            ]
        },
        {
            "title": "对酒奉怀无咎二首",
            "content": [
                "城门失火池鱼穷，树头风声酒榼空。",
                "虽贫家妇有旨蓄，一一可口不待丰。",
                "往来曳杖两足健，醉后哦诗双颊红。",
                "最忆南都晁别驾，高歌大笑声如钟。"
            ]
        },
        {
            "title": "堂下幽草",
            "content": [
                "烈日三万里，所至坏金石。",
                "嗟哉庭中草，独不改佳色。",
                "日中虽暂萎，晨露发鲜碧。",
                "深根通九地，变化有微测。",
                "应知一气移，不得常炎赫。"
            ]
        },
        {
            "title": "寓寺八首",
            "content": [
                "平晓春云失半山，蒙蒙小雨暗江干。",
                "寺楼倚遍消残醉，只有春愁伴薄寒。"
            ]
        },
        {
            "title": "柳",
            "content": [
                "永丰坊里旧腰支，曾见青青初种时。",
                "看尽道边离别恨，争教风絮不狂飞。"
            ]
        },
        {
            "title": "雨夜怀陈永源山庄",
            "content": [
                "陈君为生廉易足，水石田园藏一曲。",
                "畦田已作故侯业，种竹未享封君禄。",
                "干名懒复观书卷，济病时能开药箓。",
                "夜来秋雨如决渠，不寐忧君玉川屋。"
            ]
        },
        {
            "title": "晨起",
            "content": [
                "晓色淡朦胧，园林白露浓。",
                "寒丛蛩响畔，秋屋叶声中。",
                "更老心犹壮，虽贫尊不空。",
                "浮生仗天理，不拟哭途穷。"
            ]
        },
        {
            "title": "感春三首",
            "content": [
                "我昨西来到昌谷，主人致酒留我宿。",
                "坐中少年美如玉，高歌清欢春夜促。",
                "还家病酒对残春，东风落花吹满屋。",
                "出无与语归闭门，安得万里驰吾足。"
            ]
        },
        {
            "title": "效二谢体",
            "content": [
                "弃斥非高隐，林居值晚秋。",
                "风云日惨变，感彼岁月遒。",
                "秀蔓依檐槁，陈叶当窗投。",
                "晚花弄余秀，畦菜枝新柔。",
                "闲居妙观物，贫贱吾何忧。",
                "寂念师竺瞿，齐物信蒙周。"
            ]
        },
        {
            "title": "题海州怀仁令藏春亭",
            "content": [
                "闻道山中贤长官，种花不肯放春还。",
                "故知车马红尘地，催促东风不得闲。"
            ]
        },
        {
            "title": "东方曼倩",
            "content": [
                "轩冕功名何足为，先生聊作易农资。",
                "汉庭诛死皆卿相，犹说才能胜滑稽。"
            ]
        },
        {
            "title": "春日怀淮阳六首",
            "content": [
                "西城门外古壕清，太昊祠前春草生。",
                "早晚粗酬身计了，长为闲客此间行。"
            ]
        },
        {
            "title": "寓居春日书事",
            "content": [
                "禅宫寂寂白昼长，出门江山悲异乡。",
                "歌檐日暖好鸟语，空庭客稀春草长。",
                "红树人家隔修竹，青芜村路达横塘。",
                "欲向东城踏青去，碧云何处水茫茫。"
            ]
        },
        {
            "title": "落日",
            "content": [
                "落日西风急，空山客独惊。",
                "夕云寒不动，秋水暮多声。",
                "粟厌周人饭，莼思故国羹。",
                "南飞有征雁，羡尔羽毛轻。"
            ]
        },
        {
            "title": "写情二首",
            "content": [
                "人闲漏永报春晖，日过檐牙梦未回。",
                "隔夜雨飘梅蕊尽，入帘风卷柳花来。"
            ]
        },
        {
            "title": "晚春初夏八首",
            "content": [
                "吹尽成蹊桃李尘，兔葵燕麦一番新。",
                "只应解箨抽青玉，霜节棱棱尚可人。"
            ]
        },
        {
            "title": "发安州作",
            "content": [
                "积雨陂塘秀，南风蒿艾肥。",
                "乌犍立横陇，白鸟下深畦。",
                "云木叫杜宇，晓林啼竹鸡。",
                "平生倦游兴，赖有浊醪携。"
            ]
        },
        {
            "title": "和晁应之悯农",
            "content": [
                "南风吹麦麦穗好，饥儿道上扶其老。",
                "皇天雨露自有时，尔恨秋成常不早。",
                "南山壮儿市兵弩，百金装剑黄金缕。",
                "夜为盗贼朝受刑，甘心不悔知何数。",
                "为盗操戈足衣食，力田竟岁犹无获。",
                "饥寒刑戮死则同，攘夺犹能缓朝夕。",
                "老农悲嗟泪沾臆，几见良田有荆棘。",
                "壮夫为盗羸老耕，市人珠玉田家得。",
                "吏兵操戈恐不锐，由来杀人伤正气。",
                "人间万事莽悠悠，我歌此诗闻者愁。"
            ]
        },
        {
            "title": "次韵子夷兄弟十首",
            "content": [
                "愔愔坐岁晏，忽枉故人书。",
                "颇说清淮滨，卜筑有幽居。",
                "归兴浩满怀，端如果投狙。",
                "功名系遇合，不遇欲何如。"
            ]
        },
        {
            "title": "离京后作七首",
            "content": [
                "水谙送客浑无浪，风解留人却有情。",
                "今夜榆林系帆宿，却从北斗望天心。"
            ]
        },
        {
            "title": "自海至楚途次寄马全玉八首",
            "content": [
                "萧萧晚雨向风斜，村远荒凉三四家。",
                "野色连云迷稼穑，秋声催晓起蒹葭。",
                "愁如夜月长随客，身似飞鸿不记家。",
                "极目相望何处是，海天无际落残霞。"
            ]
        },
        {
            "title": "望龟山二首",
            "content": [
                "日落龟山山更清，原头啼鸟已春声。",
                "可怜山近不能到，尽日与山相对行。",
                "云里人家自来往，天边楼阁远分明。",
                "白鸥不解游客意，惊起碧烟深处横。"
            ]
        },
        {
            "title": "福昌官舍后绝句十首",
            "content": [
                "翠竹留人不忍还，暖泉春涨已潺潺。",
                "寄言山鸟休归去，与尔同来乐此间。"
            ]
        },
        {
            "title": "送杨补之赴鄂州支使",
            "content": [
                "相逢顾我尚童儿，二十年来鬓有丝。",
                "涕泪两家同患难，光阴一半属分离。",
                "扁舟又作江湖别，千里长悬梦寐思。",
                "何日粗酬身世了，卜邻耕钧老追随。"
            ]
        },
        {
            "title": "少年",
            "content": [
                "朱绳缚天狗，白羽射旄头。",
                "新佩将军印，初成甲第楼。",
                "绮罗诸院夜，鞍马五陵秋。",
                "惟有如霜鬓，令君览镜愁。"
            ]
        },
        {
            "title": "步蔬圃",
            "content": [
                "荒城繁草木，落日下牛羊。",
                "巍亭俯蔬圃，秋物半青黄。",
                "敢爱雄鸡冠，殷鲜如激昂。",
                "黄葵贵且丽，薄夜掩其房。",
                "低篁掩蟋蟀，枯苇巢螳螂。",
                "落落中畦枣，垂实半老苍。",
                "深行乱飞蝶，时亦掇芳香。",
                "况复携妇子，笑言何乐康。",
                "归溪踏新月，到家灯烛光。",
                "田园兴偶动，疏懒意何长。"
            ]
        },
        {
            "title": "醉宿慈氏院晨起",
            "content": [
                "痛饮淋漓半夜醒，披衣坐得晓窗明。",
                "风松一夕清无限，垆火三更暖有情。",
                "孤阁鸣钟天黯惨，寒山戴雪晚峥嵘。",
                "年来渐向深杯怯，强学刘伶欲解酲。"
            ]
        },
        {
            "title": "送丁宣德赴邕州佥判",
            "content": [
                "邕南亭障久消兵，莫厌扁舟万里行。",
                "岭外山川从古秀，幕中谈笑属时平。",
                "天连涨海鹏飞近，风卷孤城飓母生。",
                "勿为跕鸢思款段，古来男子重功名。"
            ]
        },
        {
            "title": "初冬小园寓目",
            "content": [
                "独树翘寒色，闲云澹落晖。",
                "新霜黄菊重，久雨翠梧稀。",
                "暝雀鸣还啄，高乌定更飞。",
                "敝貂犹故在，卒岁免无衣。"
            ]
        },
        {
            "title": "送丁秀才侍竹之邕州",
            "content": [
                "五岭天南极，扁舟到几时。",
                "山川故国远，猿鸟异乡悲。",
                "书史传家旧，功名及壮期。",
                "相携有佳客，莫负锦囊时。"
            ]
        },
        {
            "title": "冬日杂兴六首",
            "content": [
                "水落桥痕在，沙干岸草枯。",
                "霜余槐老壮，风际竹清疏。",
                "啄木高逾响，鹡鸰飞且呼。",
                "二年亲友绝，惟有对禽鱼。"
            ]
        },
        {
            "title": "春阴二首",
            "content": [
                "漠漠重云向晚低，腊寒新去有余威。",
                "风捎檐滴难开幌，润引炉香易着衣。",
                "把酒自倾金错落，探春谁污锦障泥。",
                "山城冷落无歌舞，只有芳醪取次携。"
            ]
        },
        {
            "title": "离黄州",
            "content": [
                "扁舟发孤城，挥手谢送者。",
                "山回地势卷，天豁江面泻。",
                "中流望赤壁，石脚插水下。",
                "昏昏烟雾岭，历历渔樵舍。",
                "居夷实三载，邻里通假借。",
                "别之岂无情，老泪为一洒。",
                "篙工起鸣鼓，轻橹健于马。",
                "聊为过江宿，寂寂樊山夜。"
            ]
        },
        {
            "title": "离泗州冒大雪",
            "content": [
                "阴风驾长淮，铁马一百万。",
                "孤舟犯其垒，白羽一挥散。",
                "崩腾中夜雪，千里照组练。",
                "乾坤合冥蒙，远色辨波面。",
                "云端数寸塔，仅若簪出弁。",
                "寒飞不远林，瘦植冻依岸。",
                "龟山晚沽酒，旅食烹野雁。",
                "惜哉吾里丰，一亩不素办。"
            ]
        },
        {
            "title": "偶成",
            "content": [
                "许君踏月夜相过，此语当时恨已多。",
                "但愿相逢休怨老，不妨白发听新歌。"
            ]
        },
        {
            "title": "大暑戏赠希古",
            "content": [
                "去年挥汗对淮流，寒暑那知复一周。",
                "土润何妨兼伏暑，火流行看放清秋。",
                "鬓须总白难相笑，观庙俱闲好并游。",
                "只怕樽前夸酒量，一挥百盏不言休。"
            ]
        },
        {
            "title": "故仆射司马文正公挽词四",
            "content": [
                "黼座方恭点，邦家付老臣。",
                "颂歌民一口，形势国千钧。",
                "富庶新田里，忠臣旧搢绅",
                "裴公恨不早，丘祷叹无神。"
            ]
        },
        {
            "title": "偶成",
            "content": [
                "须知庖手有真如，合遣轮人笑读书。",
                "拥褐蒲团深闭目，老人于此有工夫。"
            ]
        },
        {
            "title": "萧萧",
            "content": [
                "萧萧风雨五更初，枕上秋声独井梧。",
                "只有菊花犹灼灼，苦教摧拉就荒芜。"
            ]
        },
        {
            "title": "冬日",
            "content": [
                "忽忽新冬无一旬，自怜憔悴楚江滨。",
                "满前魑魅何曾御，尚愧无功作逐臣。"
            ]
        },
        {
            "title": "故仆射司马文正公挽词四首",
            "content": [
                "辞爵浮云外，安民反手中。",
                "山林独往意，衮绣太平功。",
                "布被终身俭，貂冠一命崇。",
                "他年两行泪，碑下泣羊公。"
            ]
        },
        {
            "title": "重九考罢试卷书呈同院诸公",
            "content": [
                "回首登高行复冬，后时只合叹龙钟。",
                "愁须白酒来酣战，诗为黄花吊不逢。",
                "十日飞腾过眼疾，万签甲乙定谁从。",
                "共应净扫氍毹榻，深炷炉香午睡浓。"
            ]
        },
        {
            "title": "赵德麟有诗言过万寿县得玉芝乃以供一醉之味",
            "content": [
                "王孙憔悴食无肉，天遣枯肠出双玉。",
                "荒园夜饮供一醉，仙物无乃遭轻辱。",
                "王孙高名满天下，剸脍龙蛟刀几熟。",
                "眼高不为小物变，采掇仅同葵薤属。",
                "怜君十年清颍客，年少未甘窥药录。",
                "再逢灵药慎勿轻，不死问君安可独。",
                "",
                ""
            ]
        },
        {
            "title": "自南京之陈宿柘城",
            "content": [
                "荒城人稀荆棘老，野兔惊跳出寒草。",
                "苍苍落日黄云西，驱马城边寻古道。",
                "入门四顾皆桑田，居民三五依道边。",
                "暮投佛寺下马立，冲眼满屋燃萁烟。",
                "老僧自言八十余，老矣不能营所居。",
                "村僮依灶展败席，上有空梁悬木鱼。",
                "旋汲新泉濯双手，青灯照客黄昏后。",
                "群儿烂漫眠我前，新月欲倾光入牖。",
                "夜敲僧室借酒壶，不惜青钱取次沽。",
                "酒香入户推枕起，剔灯吹火燃铜盂。",
                "大杯一沃不留滴，满眼棼然睡来集。",
                "明朝上马倒残壶，不怕新霜败裘湿。"
            ]
        },
        {
            "title": "寒食",
            "content": [
                "风云虽不定，日雨亦易干。",
                "残春犹凛凛，助我朝食寒。",
                "想见芳野田，士女游班班。",
                "去者日以疏，更为来者欢。",
                "青红间车马，日暮醉墙间。"
            ]
        },
        {
            "title": "秋",
            "content": [
                "日落星稀河汉微，清秋一点水萤飞。",
                "凉风白露愁先觉，可待梧桐报即知。"
            ]
        },
        {
            "title": "对莲花戏寄晁应之",
            "content": [
                "平池碧玉秋波莹，绿云拥扇青瑶柄。",
                "水宫仙女鬬新妆，轻步凌波踏明镜。",
                "彩桥下有双鸳戏，曾托鸳鸯问深意。",
                "半开微敛竟无言，裛露微微洒秋泪。",
                "晁郎神仙好风格，须遣仙娥伴仙客。",
                "人间万事苦参羞，吹尽清香不来摘。"
            ]
        },
        {
            "title": "题寒溪长老方丈",
            "content": [
                "满坐绳床百事贫，荒溪古屋四无邻。",
                "为生易足君无笑，渠是人间得计人。"
            ]
        },
        {
            "title": "寄陈履常二首",
            "content": [
                "近闻彭泽令，旅饭寄招提。",
                "杜老不厌赋，韦郎犹愧妻。",
                "得州惭牧养，怀友负招携。",
                "只学新诗好，高吟独醉泥。"
            ]
        },
        {
            "title": "阳翟道中",
            "content": [
                "客行趋阳翟，驱马登高岗。",
                "群山拱西都，回首瞰许昌。",
                "原田秀且润，烟水远分行。",
                "荒冢卧石兽，古祠摧画墙。",
                "我行日已远，风物非故乡。",
                "随俗强饮食，所求肢体强。",
                "儿生事弧矢，有志行四方。",
                "秣马访前古，吾将问兴亡。"
            ]
        },
        {
            "title": "四月一日同潘何小酌",
            "content": [
                "今晨一杯酒，相属送归春。",
                "明年东风至，何处复迎新。",
                "悬知柯山下，犹作未知人。",
                "来者事如梦，未至难预论。",
                "且使饮此酒，陶然付大钧。"
            ]
        },
        {
            "title": "夏日十二首",
            "content": [
                "陶令抛官易，庞公去隐深。",
                "由来浮世事，可见昔人心。",
                "卜筑闲多思，奔驰病不禁。",
                "檐楹来燕雀，鸾鹤自山林。"
            ]
        },
        {
            "title": "昼卧口占三首",
            "content": [
                "康济朝饥进汤饼，谁何午睡属新茶。",
                "读书隐几聊复尔，谢客扃门岂不佳。"
            ]
        },
        {
            "title": "冬至后三日三首",
            "content": [
                "梅柳有情态，江城过岁除。",
                "山村见霜橘，江市出寒鱼。",
                "谪久衣冠懒，身闲故旧疏。",
                "傍篱挑翠甲，忆我故园蔬。"
            ]
        },
        {
            "title": "至日有感",
            "content": [
                "前年至日在何处，寒事萧萧客许昌。",
                "乞火夜温行客酒，披裘晓冒五更霜。",
                "暮投阳翟荒凉驿，正见人家灯火光。",
                "饥马卧嘶毛瑟缩，羸童晓对色苍茫。",
                "二年旅宦孤村僻，东望归心洛水长。",
                "佳节几逢长索寞，我生何事苦凄凉。",
                "更无宾客青山满，只有风霜老树苍。",
                "昭代宁须厌留滞，冯公白首任为郎。"
            ]
        },
        {
            "title": "食菜",
            "content": [
                "大雨困淋漓，小雨伤霢霈。",
                "哀哉南亩人，日夜涂手足。",
                "入仓无一粒，敢望祈报福。",
                "余功归老圃，畦菜青满目。",
                "长官却野馈，性命赦鸡鹜。",
                "何须问清白，荐德刍一束。",
                "归来辍食叹，每悔釜炊玉。",
                "青衫尚如此，何况膏粱腹。",
                "愿君少自宽，谋远须食肉。"
            ]
        },
        {
            "title": "所居有梅一株在堂东荒秽中正月二十六日已谢",
            "content": [
                "平生常恨逢梅少，及时江梅无好诗。",
                "寂寞荒山少风味，直须云鬓插斜枝。",
                "",
                ""
            ]
        },
        {
            "title": "闻红鹤有感",
            "content": [
                "东风吹晓麦青青，柯山树头红鹤呜。",
                "窗间梦断客叹息，忆我去年临汝城。",
                "平池朱阁花如雪，岘山少室两奇绝。",
                "岂知崎岖黄土岗，茅屋芦篱风雨折。",
                "殷勤寄语望嵩楼，此身强健会重游。",
                "陈迹再寻难料得，正如三到旧黄州。"
            ]
        },
        {
            "title": "白纻词二首效鲍照",
            "content": [
                "回纤腰，出素手，",
                "髻堕鬓倾钗欲溜，为君歌舞君饮酒。",
                "岁云暮矣七泽空，汤汤汉沔天北风。",
                "玉壶之酒乐未终。"
            ]
        },
        {
            "title": "食杞",
            "content": [
                "江皋春气足，佳杞蕃新苗。",
                "老枿饱霜露，余滋发柯条。",
                "青青被修冈，若若缘空壕。",
                "僮归必盈筐，一杯劝尔劳。",
                "神农不吾期，夸誉何忉忉。",
                "坚筋及奔马，莹目察秋毫。",
                "余功补阳干，清利胜堇椒。",
                "老臞天随翁，空斧无脂膏。",
                "饭成资尔荐，长对颜家瓢。"
            ]
        },
        {
            "title": "冬日怀竟陵管氏梅桥四首",
            "content": [
                "小小园林点点梅，如今绰约为谁开。",
                "只应清夜新霜里，依旧横斜倒影来。"
            ]
        },
        {
            "title": "迟日",
            "content": [
                "迟日花光乱，东风酒浪深。",
                "天道为客恨，老去惜春心。",
                "起舞狂犹在，悲歌病不禁。",
                "高楼见千里，不醉莫登临。"
            ]
        },
        {
            "title": "九月下旬有作二首",
            "content": [
                "惨惨岁云暮，寒日无停光。",
                "况复阴晦多，景短重云长。",
                "梳头坐清晓，朝饭熟黄粱。",
                "官闲无事业，终日偃空堂。",
                "经时不跨马，门径秋芜荒。",
                "惟有霜后山，当帘对苍苍。"
            ]
        },
        {
            "title": "暮春书事四首",
            "content": [
                "漠漠山云合，檐风透薄帷。",
                "柳藏阴后絮，樱压雨中枝。",
                "坐暖晨杯罢，香浓午睡时。",
                "薄寒犹故在，再取紫貂披。"
            ]
        },
        {
            "title": "岁暮福昌怀古四首其三{李贺宅}",
            "content": [
                "少年词笔动时人，末俗文章久失真。",
                "独爱诗篇超物象，只应山水与精神。",
                "清溪水拱荒凉宅，幽谷花开寂寞春。",
                "天上玉楼终恍惚，人间遗事已埃尘。"
            ]
        },
        {
            "title": "新霁",
            "content": [
                "园门几日断行踪，新霁欣然路小通。",
                "晚萼有情开宿雨，长林尽日舞高风。",
                "后皇佳植宁无橘，鸾凤求栖亦有桐。",
                "不惜园林娱逐客，此情谁似主人翁。"
            ]
        },
        {
            "title": "秋日即事三首",
            "content": [
                "萧萧衰草傍墙生，中有寒虫白日鸣。",
                "秋物荒凉禾稼熟，悠悠驱马水边行。"
            ]
        },
        {
            "title": "题扇二首",
            "content": [
                "弯弯凉月帖淮天，露湿蒲梢风堕莲。",
                "松盖草茵迎不至，南山桂子老秋烟。"
            ]
        },
        {
            "title": "谢仲闵惠友于泉",
            "content": [
                "地吉泉甘庆所钟，直疑遥与惠山通。",
                "曲肱烦暑都消尽，如卧萧萧紫竹风。"
            ]
        },
        {
            "title": "立春三首",
            "content": [
                "苍龙阙角回金斗，文德门南散晓班。",
                "车马纷纷残雪里，镂银剪彩舞新幡。"
            ]
        },
        {
            "title": "用欧阳文忠韵雪诗",
            "content": [
                "密雪当残腊，冲风到荜门。",
                "洒窗惊纸湿，入竹觉声繁。",
                "天阔飘无界，城高积有痕。",
                "气和归麦陇，水味到茶轩。",
                "广陌无游骑，空邮有滞辕。",
                "炎炉聊自暖，浊酒仅能温。",
                "野迥征鞍设，边寒塞甲屯。",
                "振奇歌历历，回袖舞蹲蹲。",
                "客至须驼褐，相逢赖酒樽。",
                "晴明占草木，春意到闲园。"
            ]
        },
        {
            "title": "舟行六五绝",
            "content": [
                "船尾初回转野湾，波平天净惜投竿。",
                "飞飞小蝶秋花晚，啧啧沙禽野水闲。"
            ]
        },
        {
            "title": "暮春三首",
            "content": [
                "红点蔷薇架，绿深桃李蹊。",
                "语莺知果熟，忙燕聚新泥。",
                "节物有常态，羁游无定栖。",
                "宁须说鹏鷃，物理固应齐。"
            ]
        },
        {
            "title": "霅溪道至四安镇",
            "content": [
                "苕霅清秋水底天，夜帆灯火客高眠。",
                "江东可但鲈鱼美，一看溪山直万钱。"
            ]
        },
        {
            "title": "昼卧口占三首",
            "content": [
                "甘风远集闻朝嘒，怨月深栖有夜鸣。",
                "凉牖疏明稀老翠，雨畦幽独立新清。"
            ]
        },
        {
            "title": "巫臣二首",
            "content": [
                "咫尺山河不易知，无言莫谓即无思。",
                "人间只见枝头茧，不悟春蚕暗理丝。"
            ]
        },
        {
            "title": "泊楚州锁外六首",
            "content": [
                "流落相逢二十年，羞将白发对婵娟。",
                "如何见我都依旧，添得尊前一惘然。"
            ]
        },
        {
            "title": "九月末大风一夕遂安置火炉有感二首",
            "content": [
                "风声一夜下林端，遽作霜天十月寒。",
                "三伏炎蒸不可过，北风粟烈亦何难。",
                "人情何待常从缓，天令难移古不刊。",
                "幸有布裘毡履在，雪深高卧更安闲。"
            ]
        },
        {
            "title": "己未早春有感",
            "content": [
                "南国柳黄莺未知，人情何事憾春迟。",
                "雪抽宿麦晴来叶，雨长枯榆烧后枝。",
                "载酒有谁寻寂寞，受薪只合学支离。",
                "近知壁观安心法，亦拟平治不作诗。"
            ]
        },
        {
            "title": "江南曲",
            "content": [
                "平湖碧玉烟波阔，芰荷风起秋香发。",
                "采莲女儿红粉新，舟中笑语隔烟闻。",
                "高系红裙袖双卷，不惜浮萍沾皓腕。",
                "争先采得隐船篷，多少相欺互相问。",
                "吴儿荡桨来何事，手指荷花示深意。",
                "郎指莲房妾折丝，莲不到头丝不止。",
                "月上潮平四散归，舟轻楫短去如飞。",
                "断肠脉脉两无语，寄情流水传相思。"
            ]
        },
        {
            "title": "喜晴",
            "content": [
                "朝看东南云物好，便有清风收浊潦。",
                "吾知天意将悔祸，约束蛟龙便粳稻。",
                "山川转眼异明晦，冠屦宜人亦轻燥。",
                "微凉人堂酒味好，一杯径醉愁如扫。",
                "清幽枕簟东窗下，晓睡老鸡呼不觉。"
            ]
        },
        {
            "title": "遣兴次韵和晁应之四首",
            "content": [
                "洛阳宫殿锁埃尘，翠辇东还几度春。",
                "双阙晓云连太室，九明晴影动天津。",
                "地藏宝鼎宁无祲，龙护灵书固有神。",
                "游豫此时期圣主，保厘从古仗元臣。"
            ]
        },
        {
            "title": "壬午腊月下旬偶作二首",
            "content": [
                "啄块饥禽傍短篱，风鸢一笑起高枝。",
                "君看草树冰霜里，即是东风欲到时。"
            ]
        },
        {
            "title": "舟行即事二首",
            "content": [
                "古岸生微霭，空休挂夕阳。",
                "霞辉明野色，天影战波光。",
                "集鸟村墟暗，鸣虫禾黍荒。",
                "秋高孤月静，天末巧云长。",
                "沙晚横归艇，川晴列去樯。",
                "登临自多感，何必寄他乡。"
            ]
        },
        {
            "title": "杂咏三首",
            "content": [
                "隆中卧龙公，平昔事耕钓。",
                "无言顾同侪，高视独长啸。",
                "彼宁惜开口，顾尔非同调。",
                "何事逢玄德，曹孙一言料。"
            ]
        },
        {
            "title": "八盗",
            "content": [
                "挟弓持矛八人者，暮出永宁循白马。",
                "袁村饮酒呼主翁，主翁仓皇问以弓。",
                "朝饭南山民献彘，主人赠刀其姓李。",
                "道逢两夫捕鹰隼，胁之以威使从己。",
                "晚投民居迫之馈，坐有三夫愿从事。",
                "其徒新故十有三，驱使两夫前探伺。",
                "谍知小水无徼巡，弯弓长呼苍市门。",
                "传声市人恣诱胁，扰扰坐致几千人。",
                "一盗登床坐而视，四盗执兵环以卫。",
                "八夫露刃入民居，敛聚金珠致之帅。",
                "搜罗抉剔凡八户，淫污妇女累其主。",
                "烹羊致酒来纷纷，钱币满前随赐与。",
                "一盗扬声集市人，我怜市人常苦贫。",
                "居民积财尚余羡，恣尔攫取舍无嗔。",
                "市人听令喜且舞，肩负囊担谁复数。",
                "须臾散去闾里空，犬逝鸡逃无敢语。",
                "八盗连谋诏其五，为我鸣金南取路。",
                "人闻金声谓盗南，八盗西驰下山去。",
                "长吏飞书呵有司，坐欲捕获如吾期。",
                "洛阳大牓如匹帛，一百万钱赏能获。",
                "一朝两卒扣吾门，自言有密人不闻。",
                "我知小鼠群偷地，二盗今居洛之涘。",
                "立呼吏兵给戈弩，期以朝擒夜驰去。",
                "可怜鼠子不知逃，犹复持矛起相拒。",
                "一士挥刀身首离，复取傍盗如携儿。",
                "八夫获二亡其六，尽取党人付诸狱。"
            ]
        },
        {
            "title": "次韵子由舍人先生追读迩英绝句四首",
            "content": [
                "恭默谁聆金玉音，陶甄万物付无心。",
                "君王好学真天意，忧国论思不厌深。"
            ]
        },
        {
            "title": "东堂夜坐偶成示秬秸和",
            "content": [
                "东堂岁云暮，永夜有余清。",
                "月暗雁程急，霜严鸡梦惊。",
                "微月旁舍火，断续戍楼更。",
                "老眼浑无睡，偏闻晓雨声。",
                "野水菰蒲秀，荒陂荠麦长。",
                "卑田留积雨，荒寺掩斜阳。",
                "远树连云梦，群山近武昌。",
                "言归日已夕，村径度牛羊。"
            ]
        },
        {
            "title": "题陆羽祠堂兼寄李援援有诗殊佳二首",
            "content": [
                "陆子不可招，寥寥风月魂。",
                "空堂掩遗像，幸此配老禅。",
                "举世人浇薄，云谁知子贤。",
                "竟陵樵牧地，陈迹岂复存。",
                "我欲歌子诗，三叹抚无弦。",
                "瓦登荐秋菊，酌此石井泉。"
            ]
        },
        {
            "title": "残春三绝",
            "content": [
                "阑干倚遍更消魂，春到淮南得几分。",
                "袅袅柳枝烟雨湿，画楼残角送黄昏。"
            ]
        },
        {
            "title": "太宁庭柏",
            "content": [
                "微风起清籁，烈日交翠阴。",
                "荫兹金仙居，楼殿郁沉沉。",
                "永日燕雀下，有时钟梵音。",
                "谁能悟斯道，来此契无心。"
            ]
        },
        {
            "title": "书馆直舍",
            "content": [
                "紫禁断人声，蓬山转春日。",
                "楼外晚鼓传，城阴卫番出。",
                "循除撷新秀，红紫间疏密。",
                "倚天黄金阙，龙虎气郁律。",
                "明时赋铅椠，寓直守编帙。",
                "疏闲谢裨补，岁月感飘忽。",
                "谢公山林赏，不为轩冕屈。",
                "体道无朝野，达情惭利物。"
            ]
        },
        {
            "title": "东斋杂咏{竹}",
            "content": [
                "袅袅墙阴竹数竿，秋风尽日舞青鸾。",
                "平生爱尔缘潇洒，莫作封君渭上看。"
            ]
        },
        {
            "title": "题寿阳楼二首",
            "content": [
                "渺渺长淮去不休，行人独上寿阳楼。",
                "一阕长歌不须唱，山川都是旧时愁。"
            ]
        },
        {
            "title": "湖上成绝句呈刘伯声四首",
            "content": [
                "野岸北风归客愁，浮烟不动雨飕飕。",
                "围成野色萦纡岸，点破湖光三四鸥。"
            ]
        },
        {
            "title": "酬同年徐正夫司户时欲卜筑嵩洛间",
            "content": [
                "少别老相见，无言空惘然。",
                "功名属多病，诗酒乐衰年。",
                "釜厌颜公粥，囊须赵壹钱。",
                "归装何日办，嵩少好林泉。"
            ]
        },
        {
            "title": "雪中狂言五首",
            "content": [
                "我家中州食嗜面，长罗如船硙如电。",
                "烂银白璧照中厨，膳夫调和随百变。",
                "江乡种麦几数粒，强进腥鱼蒸粝饭。",
                "雪深麦好定丰登，明年一饱偿吾愿。"
            ]
        },
        {
            "title": "早春",
            "content": [
                "辉辉暖日弄游丝，风软晴云缓缓飞。",
                "残雪暗随冰笋滴，新春偷向柳梢归。",
                "可怜鬓发蹉跎老，每惜梅花取次稀。",
                "何事都城轻薄子，买欢酤酒试春衣。"
            ]
        },
        {
            "title": "陈履常惠诗有曾门一老之句不肖二十五岁谒见",
            "content": [
                "南丰冢木已萧萧，犹有门人守一瓢。",
                "文彩自应传壶奥，典刑犹可想风标。",
                "纷纷但见侏儒饱，寂寂谁歌隐士招。",
                "十载敝冠弹未得，簪缨知复为谁彯。",
                "",
                ""
            ]
        },
        {
            "title": "福昌官舍",
            "content": [
                "小园寒尽雪成泥，堂角方池水接溪。",
                "梦觉隔窗残月尽，五更春鸟满山啼。"
            ]
        },
        {
            "title": "瓦器易石鼓文歌",
            "content": [
                "周纲既季宣王作，提剑挥呵天地廓。",
                "朝来吉日差我马，夜视云汉忧民瘼。",
                "桓桓方召执弓钺，蔼蔼申韩赐圭爵。",
                "北驱猃狁走豺狼，南伐淮夷斩鲸鳄。",
                "明堂车马走争先，清庙笙镛尸载乐。",
                "岐阳大猎纪功伐，石鼓岩岩万夫凿。",
                "千年兵火变朝市，后世纸笔传冥漠。",
                "迹荒事远贵者寡，叹惜风霜日摧剥。",
                "君诚嗜古更过我，易以瓦器尤奇卓。",
                "满盘苍玉列我前，制古形奇异雕琢。",
                "羲黄已亡巧伪起，采椽土木消纯朴。",
                "何为获此上古器，经历万古遭搜掠。",
                "寥寥墨翟骨已朽，尚有遗风传隐约。",
                "又疑晏子矫齐俗，陶土抟泥从俭薄。",
                "或云古者宗庙器，斥弃金玉先诚确。",
                "是时此物参鼎俎，蒉桴土鼓诚为乐。",
                "呜呼二物信奇绝，赖有吾徒与提握。",
                "不然乌瓦与荒碑，坐见尘埃就零落。"
            ]
        },
        {
            "title": "春日杂兴四首",
            "content": [
                "昔我游京室，交通五陵间。",
                "主客各英妙，袍马相追攀。",
                "千金具饮啜，百金顾吹弹。",
                "缨弁罗广席，当头舞交竿。",
                "鲜妆耀渌酒，锦缬生风澜。",
                "灯烛暗夜艾，士女纷相班。",
                "欢娱易徂歇，转盼如飞翰。",
                "亹亹负孤愿，离离衔永叹。",
                "山鸟窥茗饮，檐花笑蔬餐。",
                "弃捐勿重陈，事定须盖棺。"
            ]
        },
        {
            "title": "冬日放言二十一首",
            "content": [
                "灵通古丛林，他日休吾车。",
                "出门循古城，荒圃畦寒蔬。",
                "手种堂下花，颇已数尺余。",
                "何人揽其华，故人应念予。"
            ]
        },
        {
            "title": "秋日二首",
            "content": [
                "黄帘朱户狭洞房，何事易知独难忘。",
                "相思故人云间月，凉夜皎皎出东厢。"
            ]
        },
        {
            "title": "和苏适春雪八首",
            "content": [
                "不死松篁劳借问，未开桃李与催妆。",
                "已饶艳女纤腰舞，偏犯贫儒百结裳。"
            ]
        },
        {
            "title": "十二月十七日移病家居成五长句",
            "content": [
                "水国穷冬犹未雪，木牙草色似春余。",
                "医教治嗽停朝饮，目为方眠废夜书。",
                "众醉羞随人鼓舞，天知谁怕鬼揶揄。",
                "久已率野由吾道，又信从来德不孤。"
            ]
        },
        {
            "title": "山舍",
            "content": [
                "萧萧山舍静，谁复与相亲。",
                "琴酒忘尘事，诗书有古人。",
                "岁丰民事少，地辟土风淳。",
                "聊乐身无事，功名丧我真。"
            ]
        },
        {
            "title": "有所叹五首",
            "content": [
                "蝎能毒人不能死，人能捕蝎残其类。",
                "世人意恶蝎为虐，人蝎相残竟谁至。",
                "不参彼已怨一方，自古诗人以为刺。",
                "我疑人酷蝎所羞，何暇区区论蝎罪。"
            ]
        },
        {
            "title": "吴王郊台",
            "content": [
                "异时随举孝廉郎，旗盖相承据一方。",
                "肠绕阊门祥已定，将军毕竟是吴王。"
            ]
        },
        {
            "title": "冬日自福昌之渑池",
            "content": [
                "群岗洛阳西，势若海浪翻。",
                "连岭起我左，层阜当我前。",
                "采如兽腾突，缭若蛇蜿蜒。",
                "外高陟缥缈，却下逼重渊。",
                "老崖忽中断，俯视毛骨寒。",
                "百丈未见底，立土如岩峦。",
                "登高望四垠，目断无平川。",
                "崩腾万马群，出没相后先。",
                "虽有貔虎军，顾步安得前。",
                "我观绝塞处，块土万雉坚。",
                "崤渑自古险，秦人有重关。",
                "信哉天作固，扃键谁敢干。",
                "时平战伐息，地辟村落闲。",
                "唯阜何茫茫，耕桑莽相连。",
                "平生喜壮观，吊古重悲叹。",
                "山川只自尔，兴废何多端。"
            ]
        },
        {
            "title": "感遇二十五首",
            "content": [
                "江湖有潜鳞，颇厌沮泽陋。",
                "朅来游沧溟，矫首观宇宙。",
                "是时三神山，忽陨巨鳌首。",
                "奔波走仙圣，龙蜃纷格斗。",
                "重渊沸日月，万类错昏昼。",
                "掉尾归去来，莲巢以为友。"
            ]
        },
        {
            "title": "食菝葜苗",
            "content": [
                "江乡有奇蔬，本草记菝葜。",
                "驱风利顽痹，解疫补体节。",
                "春深土膏肥，紫笋迸玉裂。",
                "烹之芼姜橘，尽取无可辍。",
                "应同玉井莲，已过猫头茁。",
                "异时中州去，买子携根拨。",
                "免令食蔬人，区区美薇蕨。"
            ]
        },
        {
            "title": "所居有梅一株在堂东荒秽中正月二十六日已谢",
            "content": [
                "冷落疏枝寒草冈，欲攀先怕踏榛荒。",
                "异时折处何堪说，临水高城倚女墙。",
                "",
                ""
            ]
        },
        {
            "title": "寄集节二首",
            "content": [
                "北风号空庭，山雪鸣急霰。",
                "是时我与子，倾盖初相见。",
                "相逢两恨晚，语罢喜复叹。",
                "明灯照红炉，杯酌方烂漫。",
                "刘公摩霜鬓，气若初捷战。",
                "喜我两人交，深杯手持劝。",
                "纵横恣谈笑，一醉便侵旦。",
                "想子病酒容，蓬头不能饭。",
                "那知会日少，告别不容恋。",
                "出门送子归，惨若失侣雁。",
                "终朝或不语，妻子怪相问。",
                "别来三得书，日月去如箭。",
                "栗亭在何处，山川浩千万。",
                "吾将理南棹，遂我江湖愿。",
                "两如随风云，那复计聚散。",
                "迟君秣骊驹，别我过穷县。"
            ]
        },
        {
            "title": "马巨济董役魏王坟作诗寄之",
            "content": [
                "城北牛脾山，千丘压其麓。",
                "事皆有司办，圣世数厚族。",
                "园林迫复土，百役兴甚速。",
                "烦我别驾公，侵星次空谷。",
                "邮亭旧客去，闲日睡颇足。",
                "闻莺有佳兴，徙倚近乔木。",
                "樱◇味鼎来，管弦调渐熟。",
                "期归酌烧酒，及此未炎燠。"
            ]
        },
        {
            "title": "遣兴次韵和晁应之四首",
            "content": [
                "老去诗书倦讨论，一樽相对尚殷勤。",
                "锻炉放荡狂中散，书阁萧条老子云。",
                "要路交亲嗟隔阔，他乡耆旧饱知闻。",
                "衰知多病头风甚，解寄新文独有君。"
            ]
        },
        {
            "title": "病肺齿痛对雪",
            "content": [
                "拥庭晴雪照高堂，卧病悠悠废举觞。",
                "肺疾仅同园令渴，齿伤不为幼舆狂。",
                "交飞翠斝知谁醉，独嗅乌巾认旧香。",
                "惟有烹茶心未厌，故知淡泊味能长。"
            ]
        },
        {
            "title": "夏日十二首",
            "content": [
                "蛩怨青莎老，萤飞秋水深。",
                "庭除延夜色，砧杵发愁心。",
                "雄剑鸣初匣，寒衣补硬针。",
                "老来词赋懒，从使二毛侵。"
            ]
        },
        {
            "title": "和天启惠橘诗",
            "content": [
                "十年不摘洞庭霜，喜见新苞照眼黄。",
                "但对典刑休嗜味，虎贲犹得作中郎。"
            ]
        },
        {
            "title": "秋雨独酌三首",
            "content": [
                "羲和隔重云，不复知下土。",
                "商羊何为者，得时方鼓舞。",
                "老人闲不出，秋草生环堵。",
                "况兹阴霖时，块坐谁与语。",
                "江人雨不鱼，鲂鲤不登俎。",
                "晨烹亦何有，藜藿恣烹煮。",
                "壶中有芳春，造物不得与。",
                "一醉兴未终，连延忽三举。"
            ]
        },
        {
            "title": "蕲水道中二首",
            "content": [
                "蚕老麦枯田舍忙，谁令四月雨浪浪。",
                "未容乌鸟私遗粒，鸣蚓跳蛙欲满场。"
            ]
        },
        {
            "title": "和苏仲南邵湖会饮三首",
            "content": [
                "交友不在眼，逢君怀抱开。",
                "主人容客醉，樽酒犯寒来。",
                "老境侵霜鬓，羁愁付酒杯。",
                "身闲不易得，相与且徘徊。"
            ]
        },
        {
            "title": "孝感县",
            "content": [
                "萧索江千县，林端见客樯。",
                "山川错吴楚，人物混荆杨。",
                "风略寒芦阵，云迷夕鸟行。",
                "故乡同见月，谁记白头郎。"
            ]
        },
        {
            "title": "和天启画古木山石诗",
            "content": [
                "有待云雨在，无伤斤斧余。",
                "将军漫弓箭，居士或眉须。",
                "缺记共工怒，深资夸父腴。",
                "攀条感衰变，恨汝亦非夫。"
            ]
        },
        {
            "title": "和大雪折木",
            "content": [
                "季秋木叶未全落，西风卷云飞雪作。",
                "奔腾倾倒来不停，顷刻山川失寥廓。",
                "白头老翁仰天叹，一生未见可吁愕。",
                "但悲无食饥冻死，何暇更议阴阳错。",
                "樵车不来椽数尽，仰彻屋茅烹苋藿。",
                "坐愁穷腊安可度，律管未改初冬朔。",
                "我居堂前有大榆，百年老干龙鳞剥。",
                "夜声疑是神物伐，参天大枝脆如斮。",
                "披檐掷瓦事未测，起坐明灯彻其幄。",
                "命乖久遭穷鬼笑，当虑压覆崩厥角。",
                "鹿山长官当此时，高楼大饮纵欢谑。",
                "两邦相邻无百里，谁谓同时异忧乐。",
                "尚能怨嗟念穷苦，喜君于物心不薄。",
                "百里饥寒仰长官，勉充此心救民瘼。"
            ]
        },
        {
            "title": "次韵苏翰林送黄师是赴两浙",
            "content": [
                "昔见君纳妇，今见君抱孙。",
                "先公力种德，子合大其门。",
                "何为亦如我，有抱不得言。",
                "峥嵘胸中气，默默自吐吞。",
                "谁如东坡老，感激论元元。",
                "欲将洛阳裘，尽盖江湖村。",
                "既系海若颈，又鞭江胥魂。",
                "意令仰天民，不隔顶上盆。",
                "我独乞禅床，一气中夜存。"
            ]
        },
        {
            "title": "夏日七首",
            "content": [
                "蕲簟纱厨与夏宜，法曹腰腹大何为。",
                "重云到地翻盆雨，却是幽人稳睡时。"
            ]
        },
        {
            "title": "赠无咎以既见君子云胡不喜为韵八首",
            "content": [
                "黄子少年时，风流胜春柳。",
                "中年一钵饭，万事寒木朽。",
                "室有僧对谈，房无妾持帚。",
                "此道人人事，谁令予独不。"
            ]
        },
        {
            "title": "送程德孺赴江西",
            "content": [
                "程侯治楚我独知，去时民作婴儿啼。",
                "归来明光见天子，还把一节来江西。",
                "年来屡下宽大诏，赤子未免寒与饥。",
                "恩如忧病政如药，知病无药何由治。",
                "朝廷法度寄吏手，付授得所乃合宜。",
                "事如黑白初易睹，敢以容悦相蒙欺。",
                "此行委寄意不浅，列城数十受指挥。",
                "任官轻外最弊法，省阁无补真何为。",
                "遥知敏手多暇日，不废樽俎环蛾眉。",
                "从君多乞歙州纸，岁晏天禄供吟诗。"
            ]
        },
        {
            "title": "腊月书事",
            "content": [
                "荆棘连昌路，珠玑久化尘。",
                "青山飞白鸟，野水渡行人。",
                "寂寂繁华尽，悠悠草木春。",
                "人间有兴废，何事独伤神。"
            ]
        },
        {
            "title": "晓赴秘书省有感",
            "content": [
                "桃李欲开时，长安春正好。",
                "晴空倚阊阖，朝日散驰道。",
                "云收龙蛇榜，烂烂金碧晓。",
                "清都不容尘，虎士守洒扫。",
                "家无当关警，襟袂免颠倒。",
                "何惭驱款段，吾事不须早。",
                "儒生近卜祝，本自异时好。",
                "圣朝尚文雅，诏使窥鸿宝。",
                "平生一杯酒，江海送吾老。",
                "静喧非人事，不得守怀抱。",
                "跳梁干造物，乃取镆铘诮。",
                "委怀随所遭，千叶才一笑。"
            ]
        },
        {
            "title": "视盗之南山",
            "content": [
                "穷冬策羸马，只役走南山。",
                "原野势忽尽，并溪屡回沿。",
                "列石如牛羊，流泉鸣佩环。",
                "两峡忽壁立，仰失团圆天。",
                "浅涧冻欲绝，层冰洌我泉。",
                "跻攀越前岭，危石万丈悬。",
                "衣薄近翠壁，云低上层颠。",
                "谷深日无辉，地绝风更寒。",
                "百里不逢人，我徒互悲叹。",
                "但见女几峰，万寻戈剑攒。",
                "淋漓锁冰雪，冷射狐裘穿。",
                "日暮投主人，茅茨起孤烟。",
                "燃薪不计束，未解手足拳。",
                "主人前致辞，问官来苦艰。",
                "我答岂得已，王事不可闲。",
                "馈我脱粟饭，殷勤为加餐。",
                "山家无酒肉，粗粝味亦甘。",
                "月出万岭光，夜归霜满鞍。",
                "回视所历途，猿鸟应愁颜。",
                "暗想酸两股，夜眠惊梦魂。",
                "人生亦可贵，何事恋微官。"
            ]
        },
        {
            "title": "饭昭果寺",
            "content": [
                "飘然乘兴游，殽酒笑俗具。",
                "僧居致野饭，草草亦有趣。",
                "山僧惯迎客，煮茗新泉注。",
                "岩花得春迟，晚秀见红素。",
                "萧萧野市井，人物自来去。",
                "溪光送孤舟，石色照素树。",
                "题名扫高壁，岁月记所遇。",
                "书罢迹已陈，出门犹反顾。"
            ]
        },
        {
            "title": "观鱼亭呈陈公度二首",
            "content": [
                "猎猎微风波面开，近人鸥鹭不相猜。",
                "樽前忽起扁舟兴，新管江南山水来。"
            ]
        },
        {
            "title": "发孝感",
            "content": [
                "袅袅樯乌转晚空，娟娟霜月入窗栊。",
                "岸头杨柳如怜客，犹舞萧萧五两风。"
            ]
        },
        {
            "title": "遣兴次韵和晁应之四首",
            "content": [
                "蓬门鸟雀啅黄昏，归径牛羊各有群。",
                "水阔鱼龙阴后出，山空虎豹夜深闻。",
                "西来客引秦川雨，南去秋连楚泽云。",
                "唐汉废兴无处问，西风禾黍但丘坟。"
            ]
        },
        {
            "title": "晨起二首",
            "content": [
                "穷居无远念，暇日亲庖厨。",
                "泽国富滋味，春江出嘉鱼。",
                "鬻市有悬羔，撷园得嘉蔬。",
                "虽无五鼎烹，荐俎颇有余。",
                "导和资一杯，径使愁肺苏。",
                "条味以实气，卿以强吾躯。",
                "圣贤戒求饱，丰德任形臞。",
                "彼皆勤励智，我独懒求愚。"
            ]
        },
        {
            "title": "摇落",
            "content": [
                "摇落已可悲，况复值秋晏。",
                "山深云物阴，所向皆惨淡。",
                "疏枝缀陈叶，风至时一散。",
                "坏壁昼蛩啼，衰草飞虫恋。",
                "嗟余守穷谷，秋物已三见。",
                "胡为久淹留，不自厌贫贱。",
                "由来人间事，利害喜相半。",
                "优游归隐约，富贵足忧患。",
                "安行吾不迷，夷路坦可践。",
                "保此顽钝姿，悠哉复谁怨。"
            ]
        },
        {
            "title": "书寺中所见四首",
            "content": [
                "江市樵苏早散，山家灯火常昏。",
                "纱帽搘筇独立，龛中佛像无言。"
            ]
        },
        {
            "title": "项城道中",
            "content": [
                "尘壁苍茫有旧题，十年重见一伤悲。",
                "野僧欲与论前事，自说年多不复知。"
            ]
        },
        {
            "title": "元忠学士八兄耒离京师远蒙追送许惠服丹法托",
            "content": [
                "身逐孤舟似断云，故人追送尚殷勤。",
                "秋城夜泊西风岸，落叶悲虫独自闻。",
                "",
                ""
            ]
        },
        {
            "title": "苏先生诗云芒鞋青竹杖自挂百钱游何事春山里",
            "content": [
                "斋心礼仙圣，不是爱山游。",
                "山中笑何等，白发故诸侯。",
                "",
                ""
            ]
        },
        {
            "title": "次韵孔舍人曝书",
            "content": [
                "图书陈秘奥，樽俎肆雍容。",
                "玉殿朝回答，蓬山深处峰。",
                "探囊图轴旧，题壁姓名重。",
                "盛世年年事，新篇莫厌供。"
            ]
        },
        {
            "title": "古意效东野二首",
            "content": [
                "扇不风自凉，身不兰自香。",
                "深居不出门，幽独更清扬。",
                "为鹊栖君树，为燕巢君堂。",
                "不食亦可饱，况乃餐辉光。"
            ]
        },
        {
            "title": "离京后作七首",
            "content": [
                "一水夷犹达汝阴，年华客意两相侵。",
                "河边无限青青草，揽辔何人系此心。"
            ]
        },
        {
            "title": "吕郡君挽词",
            "content": [
                "表海东侯长，分吴异姓王。",
                "世家端作合，华裔远相望。",
                "龙去孤神剑，雏成九凤凰。",
                "多情潘散骑，悼逝足文章。"
            ]
        },
        {
            "title": "夏日杂兴四首",
            "content": [
                "无地从容解郁陶，寄怀林野散尘劳。",
                "含风槐柳参天合，足雨桑麻映露高。",
                "五斗得官迷簿领，一廛何处斸蓬蒿。",
                "致身富贵须年少，顾我衰迟已二毛。"
            ]
        },
        {
            "title": "断云",
            "content": [
                "断云秋望阔，山霭夕成霞。",
                "凄冷初高月，喧阗未定鸦。",
                "伏羁良马瘦，挂壁宝月斜。",
                "寂寂山城夜，明灯照鬓华。"
            ]
        },
        {
            "title": "和苏仲南柳湖会饮",
            "content": [
                "北风阁雪不到地，寒日自同云外天，",
                "愁人得酒百不问，满引聊作诸公先。",
                "少休歌舞进棋局，更放旌旗移楼船。",
                "我欲吴歌恐惊坐，戏挥如意扣船舷。"
            ]
        },
        {
            "title": "小斋夜思",
            "content": [
                "夜久高籁息，灯明一室虚。",
                "过声寒鹭鹄，落影老楸梧。",
                "大泽星河淡，孤城更漏疏。",
                "安能久郁郁，兴发付归欤。"
            ]
        },
        {
            "title": "梅",
            "content": [
                "覆釜湖边雪压尘，数枝林外已先春。",
                "尽将七泽清霜气，洗出姑山绰约身。"
            ]
        },
        {
            "title": "微云",
            "content": [
                "微云霮上雨下对}弄余春，清晓微寒尚着人。",
                "重理夹衣温卯酒，绿阴啼鸟闭衡门。"
            ]
        },
        {
            "title": "遣闷",
            "content": [
                "为问庭前鹊，归期何太迟。",
                "旧传能报喜，东去是何时。",
                "黄叶西风急，幽花白露滋。",
                "朝朝清洛水，坎坎只东驰。"
            ]
        },
        {
            "title": "何处春深好二首",
            "content": [
                "何处春深好，春深居士家。",
                "荒园几畦菜，环堵数株花。",
                "自蜡登山屐，仍驱下泽车。",
                "时时客问字，醉帽任倾斜。"
            ]
        },
        {
            "title": "梁父吟",
            "content": [
                "豪俊昔未遇，白日无光辉。",
                "隆中卧龙客，长啸视群儿。",
                "九州英雄争着鞭，黄星午夜照中原。",
                "君看慷慨有心者，乃是山东高帝孙。",
                "老瞒赤壁抱马走，紫髯江左空回首。",
                "世上男儿能几人，眼看袁吕真何有。",
                "永安受诏堪垂涕，手挈庸儿是天意。",
                "渭上空张复汉旗，蜀民已哭归师至。",
                "堂堂八阵竟何为，长安不见汉官仪。",
                "邓艾老翁夸至计，谯周鼠子辨兴衰。",
                "梁父吟，君听取，",
                "击节高节为君舞。躬耕贫贱志功名，",
                "功名入手亡中路。逢时儿女各称雄，",
                "运去英雄非历数。梁父吟，",
                "悲复悲。古今人事半如此，",
                "所以达士观如遗。庞公可是无心者，",
                "何事鹿门招不归。"
            ]
        },
        {
            "title": "水南春望",
            "content": [
                "洛岸东风送马行，桥横落日半川明。",
                "天连观阁云垂地，春入山河秀满城。",
                "老去飘萍甘屏迹，兴来怀古未忘情。",
                "短短一曲聊回首，不待悲秋白发生。"
            ]
        },
        {
            "title": "题周文翰郭熙山水二首",
            "content": [
                "洞庭叶落万波秋，说与南人亦自愁。",
                "指点吴江何处是，一行鸿雁海山头。"
            ]
        },
        {
            "title": "范忠宣挽歌二首",
            "content": [
                "晚生长恨老成空，犹及风流正始中。",
                "经国谋猷号名相，传家正直似先公。",
                "回天巨力章犹在，拯溺深言老更忠。",
                "谁念人心吊邦国，新阡客泣白杨风。"
            ]
        },
        {
            "title": "寓陈杂诗十首",
            "content": [
                "我不知暑退，但觉衣汗干。",
                "颇怪庭中天，湛然青已宽。",
                "有物叫草根，啾啾自相喧。",
                "问知已新秋，大火流金天。",
                "九土变寒暑，正尔事亦繁。",
                "静观付一笑，吾事宁相关。",
                "但无筋力健，悠然佳意还。",
                "喧喧憎邻里，砧杵乱人眠。"
            ]
        },
        {
            "title": "窥园",
            "content": [
                "吾老懒读书，得闲尝窥园。",
                "爱此千树雪，高低不胜繁。",
                "冲风掠之去，颇已随沙尘。",
                "感之可奈何，我岂土木人。",
                "畏病不饮酒，已惭嵇阮真。",
                "淡泊非众嗜，自娱难及宾。",
                "独游还独吟，鱼鸟与我亲。",
                "悠哉山林趣，媿此簪缨身。"
            ]
        },
        {
            "title": "己未四月二十二日大雨雹",
            "content": [
                "夜来飞雹惊我眠，大者磊落几如拳。",
                "起听但觉屋欲动，檐瓦破坠无复全。",
                "是日晚晴星斗出，镜静万里无云烟。",
                "乾坤变化竟谁使，造作诡怪须臾间。",
                "邻家老翁发已白，云昔见此今十年。",
                "木衰火滥气浮泄，激此阴沴成冰坚。",
                "儒生臆度知是否，天事谁得穷其源。",
                "屋头雏鸦失其母，足伤翅折亦可怜。"
            ]
        },
        {
            "title": "寄子瞻舍人二首",
            "content": [
                "皎皎连城璧，实惟天地珍。",
                "足伤曾不售，宝气终氤氲。",
                "山川媚余秀，星斗揽奇氛。",
                "终然不可掩，三浴祓埃尘。",
                "天王斋戒受，严庭具九宾。",
                "贮之黄金台，籍以九龙茵。",
                "事称忘礼厚，人谁骇其新。",
                "车轮走四方，争睹快一陈。",
                "无瑕故易伤，敛辉志乃神。"
            ]
        },
        {
            "title": "初离山阳寄城中友人二首",
            "content": [
                "野岸萧萧落叶风，秋光离思两相攻。",
                "殷勤临水挥双泪，凭寄清流却向东。"
            ]
        },
        {
            "title": "赋得风示秬秸",
            "content": [
                "寂寂含至韵，清风时见嘉。",
                "无意偶自动，虽鸣终不哗。",
                "宫悬奏编磬，朝佩响冲牙。",
                "谁知无谱曲，举世好黄华。"
            ]
        },
        {
            "title": "呈徐仲车",
            "content": [
                "朝日照高檐，夜霜犹在瓦。",
                "纤纤墙边柳，春色已可把。",
                "残年能几何，奔驶刻湍泻。",
                "虽无功名求，衰暮亦悲咤",
                "出门问徐子，两计决取舍。",
                "为当勉自修，汲汲不可暇。",
                "为当饮美酒，送老在杯斝。",
                "子当指我途，我即策其马。",
                "但我懒拙姿，终非服勤者。"
            ]
        },
        {
            "title": "绝句二首",
            "content": [
                "风棹浮烟匝地回，雨将浓翠扑山来。",
                "晚凉楼角三吹罢，夕照江天万里开。"
            ]
        },
        {
            "title": "感春三首",
            "content": [
                "冰消水面波光动，日暖树梢花意归。",
                "世上繁华随日好，却应春浅胜芳菲。"
            ]
        },
        {
            "title": "题宅后井",
            "content": [
                "清泉十丈白如浆，甘似醍醐透◇凉。",
                "君欲道中无渴死，百寻操绠莫辞长。"
            ]
        },
        {
            "title": "题焦山",
            "content": [
                "焦山如伏龟，万古浸碧浪。",
                "举头北顾海，尾负金刹壮。",
                "我闻城东楼，秀色日相向。",
                "松杉数毛发，人物见下上。",
                "欲携浮丘公，据壳恣潜漾。",
                "仙风如见引，金阙或可访。"
            ]
        },
        {
            "title": "食笋",
            "content": [
                "荒林春足雨，新昏迸龙雏。",
                "邻叟勤致馈，老人欣付厨。",
                "朝餐甘饱美，放箸为嗟吁。",
                "惜取葛陂杖，犹堪代我驹。"
            ]
        },
        {
            "title": "伏暑日唯食粥一瓯尽屏人事颇逍遥效皮陆体",
            "content": [
                "烈日炎风鼓大炉，藤床瓦枕开门居。",
                "屏书居士持斋日，挂壁禅僧问法图。",
                "邻汲满携泉似乳，新舂旋籴米如珠。",
                "饱餐饘粥消长夏，况值饥年不敢余。"
            ]
        },
        {
            "title": "西风",
            "content": [
                "西风吹屋络纬鸣，星河错落已三更。",
                "军城传警万家静，山堂含风遥夜清。",
                "云收纤月映山尽，天转北斗向江倾。",
                "舍南高林栖鹤鶂，危枝高巢雏夜惊。"
            ]
        },
        {
            "title": "春雨",
            "content": [
                "浪浪檐前雨，昼夜来不极。",
                "青苔生空廊，蜗涎被四壁。",
                "出门无所往，端居守笼翮。",
                "鸣呼林中鸠，聒聒方自得。",
                "林花扫余姿，高柳沐佳色。",
                "悠悠三月残，春物行欲息。",
                "感之欲何奈，取醉遣朝夕。",
                "穿泥得新笋，紫箨裹新白。",
                "从容妇子语，草草田野食。",
                "明日还复然，慵顽已成癖。"
            ]
        },
        {
            "title": "山都之宛丘赠寄参寥",
            "content": [
                "萧然耳目清，驱马别都城。",
                "岸断秋光出，川平雨气横。",
                "浮生归物理，闲景付诗情。",
                "岁晚江湖客，何为滞玉京。"
            ]
        },
        {
            "title": "冬日怀竟陵管氏梅桥四首",
            "content": [
                "堂下幽芳自可人，北风一为屏埃尘。",
                "上元簪珥玲珑玉，却曳青霞霜女裙。"
            ]
        },
        {
            "title": "悼亡九首",
            "content": [
                "嵩阳道出建春门，同入西都四见春。",
                "谁谓回头隔存没，断肠今作独归人。"
            ]
        },
        {
            "title": "暇日步西园感物辄为诗得七篇·橘",
            "content": [
                "奇林蕴贞粹，健叶圆青鲜。",
                "中有碧瑶实，正味百果先。",
                "贡包登尧俎，颂德列骚篇。",
                "李衡空庸材，徒烈木奴千。"
            ]
        },
        {
            "title": "予向集贤殿试罢寓居京师尝游西冈钱昌武郎中",
            "content": [
                "东风冷峭着衣寒，云影深沉美睡天。",
                "青杏园林花尽落，晚风吹雨湿秋千。",
                "",
                ""
            ]
        },
        {
            "title": "秋怀十首",
            "content": [
                "飘风激浮云，飞雨来若注。",
                "絺衣逼新凉，感此岁云暮。",
                "高堂有华簟，坐觉颜色故。",
                "人情随炎凉，兴废一何屡。",
                "鲜鲜中庭菊，华叶日敷布。",
                "可怜摇落中，尔独傲霜露。",
                "官闲随俗念，岁晚无欢趣。",
                "惟与青山期，晴明蹑芒履。"
            ]
        },
        {
            "title": "至日离许州",
            "content": [
                "先王重至日，静息资微阳。",
                "闭关绝商旅，后为不省方。",
                "我独何为者，古寺严晨装。",
                "酌酒饮僮仆，披裘冒朝霜。",
                "眷彼道路人，熙然乐而康。",
                "尊酒迭为寿，华衣冒鲜妆。",
                "怀古固非士，远客亦可伤。",
                "悠哉任行止，且复倾吾觞。"
            ]
        },
        {
            "title": "秋池",
            "content": [
                "平生落寞意，况此秋池侧。",
                "寒水静无波，衰荷委余碧。",
                "萧萧动风鬓，照影感新白。",
                "来往双浴凫，尔生真自得。"
            ]
        },
        {
            "title": "石竹",
            "content": [
                "真竹乃不华，尔独艳暮春。",
                "何妨儿女眼，谓尔胜霜筠。",
                "世无王子猷，岂有知竹人。",
                "粲粲好自持，时来称此君。"
            ]
        },
        {
            "title": "宿马庄寺",
            "content": [
                "冲泥我马僵欲仆，空村落日不逢人。",
                "开门野寺净如扫，迎客老僧闲更真。",
                "佛案青黄园果细，斋厨汲洗野蔬频。",
                "年来到处无余念，静对同龛金色身。"
            ]
        },
        {
            "title": "岁暮书事十二首",
            "content": [
                "日落擎明烛，一杯千里心。",
                "骄儿惊醉舞，山仆怪悲吟。",
                "谷冷水流急，天昏云起阴，",
                "三更何处雁，急急尚哀音。"
            ]
        },
        {
            "title": "题洛尾亭二首",
            "content": [
                "日出南山春雾收，浑浑洛尾入淮流。",
                "莫向行人赠杨柳，折将离恨入孤舟。"
            ]
        },
        {
            "title": "题江州琵琶亭",
            "content": [
                "危亭未榜名琵琶，尚有枫叶连荻花。",
                "呜呼司马则已矣，行人往来皆叹嗟。",
                "司马风流映千古，当日琵琶传乐府。",
                "江山寂寞三百年，浔阳风月知谁主。",
                "我今单舸犯江潭，往来略已遍东南。",
                "可怜千里伤心目，不待琵琶泪满衫。"
            ]
        },
        {
            "title": "感遇二十五首",
            "content": [
                "衅隙不在大，巫臣图夏姬。",
                "百端终困楚，吴子会黄池。",
                "怨有大于此，居高易逢危。",
                "何言戒困兽，无易箦中尸。"
            ]
        },
        {
            "title": "春晚有感",
            "content": [
                "洛川三月鹎鵊鸣，游絮萦空尘不惊。",
                "茸茸草色铺风软，点点杨花着水轻。",
                "何处浮云度天末，不妨微雨破春晴。",
                "江南有客增归思，怅望汀洲苹芷生。"
            ]
        },
        {
            "title": "冬日杂兴六首",
            "content": [
                "小园晴自扫，曝日坐前轩。",
                "野鼠穿山叶，寒乌啄草根。",
                "短篱藩隙地，别径入孤村。",
                "幽趣供岑寂，淹留不复论。"
            ]
        },
        {
            "title": "冬日放言二十一首",
            "content": [
                "风雨连江气，十月如深冬。",
                "坐曹日暮归，密室温炉红。",
                "惨惨庭下日，骚骚窗外风。",
                "三杯容我醉，万事听天工。"
            ]
        },
        {
            "title": "喜雨四首",
            "content": [
                "墙东有高树，夏叶圆绿绮。",
                "西风才一夕，萧飒遽如此。",
                "寒螀号其颠，蟋蟀晓未已。",
                "群动催流光，荣华难久恃。"
            ]
        },
        {
            "title": "效白体赠晁无咎",
            "content": [
                "过去生中作弟兄，依然骨肉有余情。",
                "青衫校正同三馆，白发东南各一城。",
                "君比郦生多事业，我方谢朓欠诗名。",
                "想当把酒笙歌里，亦记长安痛饮生。",
                "江南岁晚水风寒，铃阁无人昼掩关。",
                "过雨楼台宛溪市，新霜松竹敬亭山。",
                "不悲仕宦从来拙，所喜形骸绝得闲。",
                "山妓村醪君莫笑，亦胜苜蓿满朝盘。",
                "关河战国东秦地，风月南朝小谢城。",
                "妓乐比君拈不出，溪山许我赌来赢。",
                "真珠金线真无比，叠岭双溪亦有声。",
                "一事与君宵壤别，板舆时从老人行。"
            ]
        },
        {
            "title": "踵息斋",
            "content": [
                "物之有知者恃息，物之有息知为贼。",
                "天长地久载元气，天地无心故无极。",
                "君知一身谁主持，六尘缘影工伎儿。",
                "发生变幻不暂止，令汝鼻息无停时。",
                "喘呼呀呷生至死，去今已远何由归。",
                "真人嗒然吾丧我，能使炎火为寒灰。",
                "中空无宰气不使，内自升降如灵龟。",
                "深之又深乃至踵，根深蒂固凝不动。",
                "超然内外无死地，梨枣华实龙虎用。",
                "真人示我尺素书，万卷丹经不劳诵。",
                "他年绿发对铜狄，却视吾斋真作梦。"
            ]
        },
        {
            "title": "秋怀",
            "content": [
                "秋云晦清晓，密雨散回风。",
                "修然有嘉思，盥栉临青铜。",
                "扫地静如眼，妙香散浮空。",
                "黄葵丽不骄，幽菊静有容。",
                "无车惊门雀，幽巷连蒿蓬。",
                "老知饮无益，静觉书有功。",
                "晚木多美实，凉风惊候虫。",
                "问津竟何效，真愧圃与农。"
            ]
        },
        {
            "title": "暇日步西园感物辄为诗得七篇·斑竹",
            "content": [
                "重瞳陟方时，二妃盖老人。",
                "安肯泣路傍，洒泪留丛筠。",
                "颇疑葛陂化，点点留斑鳞。",
                "慎勿脱水去，入世多埃尘。"
            ]
        },
        {
            "title": "斜日二首",
            "content": [
                "斜日归钱暑，秋容淡太虚。",
                "闲云工变易，片月自清孤。",
                "淹泊年华老，凄凉岁事余。",
                "时违自朴拙，兴懒日萧疏。",
                "阮籍慵耽酒，文园病著书。",
                "簪缨非草野，江海得樵渔。"
            ]
        },
        {
            "title": "山行",
            "content": [
                "驱马春山去，山蹊绕涧斜。",
                "浅清沙岸水，疏瘦石岩花。",
                "放荡从生事，殷勤向物华。",
                "依微听鸡犬，深柳映人家。"
            ]
        },
        {
            "title": "次韵子由舍人先生追读迩英绝句四首",
            "content": [
                "冠佩煌煌拱北辰，道人风骨自轩轩。",
                "茯苓松下龟鼋老，须乞灵丹一粒吞。"
            ]
        },
        {
            "title": "赠蔡彦规",
            "content": [
                "我不见蔡子，杜门十日余。",
                "今日叩我门，满手携琼琚。",
                "铿锵写我前，杂以贝与珠。",
                "我愕不知报，低头惊且吁。",
                "读毕致于怀，余光溢衿裾。",
                "坐令箪瓢室，磊荦堆璠玙。",
                "我拙寡所合，甘为不材樗。",
                "嗟君何所闻，屡枉长者车。",
                "我来淮南游，霭霭子之誉。",
                "骅骝走千里，凡马安能逾。",
                "奈予不自量，痛鞭而疾驱。",
                "常忧过所往，疲惫伤吾躯。",
                "愿君少待我，且欲休吾驹。",
                "跳奔舍其群，子乐谁与俱。",
                "俯身援其类，是亦仁之徒。",
                "不然但用我，畏甚将逃逋。",
                "何如少待之，效技供子娱。",
                "我无功名愿，与世日益疏。",
                "反慕古沮溺，穷年事耕锄。",
                "皇皇吾夫子，忧世亦勤劬。",
                "虽然竟何就，孰若安以居。",
                "人生各有怀，未用相贤愚。",
                "得乐愿即止，安能较锱铢。",
                "又疑异所任，劳逸事亦殊。",
                "作歌以讯之，子意当何如。"
            ]
        },
        {
            "title": "寄陈州朱教授三首",
            "content": [
                "欲晓山禽百种鸣，最怜哑◇是雏莺。",
                "遥想西湖烟柳色，深春风露水边声。"
            ]
        },
        {
            "title": "赏心亭",
            "content": [
                "楫迎桃叶家何处，桨送莫愁人已非。",
                "独立东风今古恨，春江无语又斜晖。"
            ]
        },
        {
            "title": "感春",
            "content": [
                "我爱沙边双白鸥，飞鸣相乐还相求。",
                "往来饮啄性如一，异类不至心无忧。",
                "我来穷山无与友，虽有接纳非吾俦。",
                "人生从类乃为乐，强言笑语欢何由。"
            ]
        },
        {
            "title": "七月六日二首",
            "content": [
                "山川摇落雁南飞，想见横汾鼓吹时。",
                "得意刘郎犹叹老，萧条宋玉故应悲。"
            ]
        },
        {
            "title": "权势",
            "content": [
                "权势世所重，桓温役孟嘉。",
                "桓公自人雄，为下未足嗟。",
                "颇怪蔡中郎，为董受疵瑕。",
                "因之以取死，曾不念汉家。",
                "士固感知己，尚安知其它。",
                "搜牢则可诛，好邕自其佳。"
            ]
        },
        {
            "title": "晓发途中",
            "content": [
                "坐无灯火夜萧然，马上匆匆未晓天。",
                "值驿老兵应笑我，肯将斗粟换高眠。"
            ]
        },
        {
            "title": "福昌杂咏五首",
            "content": [
                "乘云飞去不辞家，女几荒祠一径斜。",
                "溪入乱云鸣佩玦，树蟠苍石老龙蛇。",
                "夜寒玉镜悬清月，天碧霓衣曳彩霞。",
                "陵谷易迁尘骨老，衰颜更欲服丹砂。"
            ]
        },
        {
            "title": "西江",
            "content": [
                "拂瓦轻霜铅粉轻，东南日出竹窗明。",
                "小楼下见西江水，日日风光无限情。"
            ]
        },
        {
            "title": "离樊口宿巴河游马祈寺",
            "content": [
                "扁舟下樊溪，江南正清泻。",
                "晓登巴河岸，极目望春野。",
                "步寻修竹寺，古木争偃亚。",
                "云昔孙仲谋，刑牲致师禡。",
                "雄图邈已矣，英概足悲诧。",
                "石梯造云雾，丹白开广厦。",
                "山僧安寂寞，畏冷不出舍。",
                "劳生遇闲境，顿使我心写。",
                "晚江平若席，风势欲相借。"
            ]
        },
        {
            "title": "离富池望庐岳是日入夹口直达浔阳遂舍大江之",
            "content": [
                "山秀江清三百里，与君三宿一扁舟。",
                "饮残桑落溪云暮，卧冷桃笙楚雨秋。",
                "舟隐长江逢夹口，眼明五老立云头。",
                "几年泽国行将遍，归与亲朋说旧游。",
                "",
                ""
            ]
        },
        {
            "title": "与李文举登梦野亭",
            "content": [
                "樽俎相逢散百忧，虽非吾土共登楼。",
                "天边云送荆王雨，江上枫雕宋玉秋。",
                "华发不堪怀故国，清杯相与散牢愁。",
                "清谈七泽谁强健，莫学骚人赋远游。"
            ]
        },
        {
            "title": "泊舟都梁亭二首",
            "content": [
                "旅枕无眠客梦劳，五更旁舍一鸡号。",
                "汴淮水阔浮梁小，城郭霜晴宝塔高。",
                "梅锁冷香通雀啄，水翻新绿出渔篙。",
                "君恩许作还乡客，肯对江蓠赋广骚。"
            ]
        },
        {
            "title": "早起二首",
            "content": [
                "沧江初夜雨翻盆，将晓风声战乱云。",
                "篱下寒鸡鸣晓苦，老人先起自开门。"
            ]
        },
        {
            "title": "衡门",
            "content": [
                "衡门日晏晚鸡鸣，下舍人归半掩扃。",
                "邑犬无声山郭静，暮天寒月拨云生。"
            ]
        },
        {
            "title": "寓陈杂诗十首",
            "content": [
                "传舍不可久，束装投新居。",
                "新居亦苟完，佳木颇扶疏。",
                "洒扫寻丈地，琴书遣朝晡。",
                "风云中夜变，大雨如决渠。",
                "落点若强箭，穿我老屋涂。",
                "中夜起明烛，移床护吾雏。",
                "传闻北城隅，老弱堤上庐。",
                "官吏操畚锸，纷纷役千夫。",
                "蚁漏或一决，城闉变江湖。",
                "吾衰也久矣，岂复惮为鱼。"
            ]
        },
        {
            "title": "题韩干马图",
            "content": [
                "头如翔鸾月颊光，背如安舆凫臆方。",
                "心知不载田舍郎，犹带开元天子红袍香。",
                "韩干写时国无事，绿树阴低春昼长。",
                "两髯执辔俨在傍，如瞻驰道黄屋张。",
                "北风扬尘燕贼狂，厩中万马归范阳。",
                "天子乘骡蜀山路，满川苜蓿为谁芳。"
            ]
        },
        {
            "title": "同七兄及崧上人自坟庄还寺",
            "content": [
                "和风快人意，岸帻晚襟凉。",
                "日落野痕碧，月生淮际光。",
                "论诗得灵运，静语属支郎。",
                "不是耽闲散，从来懒性长。"
            ]
        },
        {
            "title": "登双溪阁",
            "content": [
                "清溪浮天光，北骛而西折。",
                "群山合沓来，断作青玉玦。",
                "中围万家邑，箫鼓乐芳节。",
                "仲春卉木丽，红绿晚明灭。",
                "重楼压城角，高眺俯木末。",
                "川云断还续，谷鸟鸣复歇。",
                "兴阑未能反，留酌待芳月。"
            ]
        },
        {
            "title": "同荣子邕登石家寺阁",
            "content": [
                "高楼南望一伤神，霭霭东风万里春。",
                "地阔山川围白日，天低观阙近浮云。",
                "惊心鸟语知时好，照眼花枝着意新。",
                "不是莼羹胜羊酪，素衣真怕洛阳尘。"
            ]
        },
        {
            "title": "春日偶题四首",
            "content": [
                "白首伤春一老翁，预愁寒食过春中。",
                "下帘数点黄昏雨，一霎轻寒青杏风。"
            ]
        },
        {
            "title": "别外甥杨克一二首",
            "content": [
                "泽国授衣早，今辰絺纻单。",
                "孤城远目断，秋水去帆寒。",
                "相见不再少，此生何日闲。",
                "殷勤换美酒，要对蟹螫盘。"
            ]
        },
        {
            "title": "奉先寺",
            "content": [
                "定知生不出长门，禾黍萧萧寺后村。",
                "松柏城南万丘冢，伤心最说内人园。"
            ]
        },
        {
            "title": "题朱氏园",
            "content": [
                "东风邀客入芳菲，夹径吹香李万枝。",
                "啼鸟远闻知昼静，好花相续得春迟。",
                "连樯东去淮天阔，绿野南环楚泽卑。",
                "客至会须留醉墨。主人留榜待新诗。"
            ]
        },
        {
            "title": "酒病中寄李十二招饮五首{按：实存二首。其",
            "content": [
                "班郎握笔未封侯，嗜酒扬雄欲白头。",
                "寂寞著书谁作伴，雨枝风叶碧梧秋。",
                "",
                ""
            ]
        },
        {
            "title": "春词",
            "content": [
                "宝刀裁花碎罗縠，带腊圆红黄染粟。",
                "枝头几日即花开，世人上情何太速。",
                "东风未转北风严，返挂铜◇不上帘。",
                "莫怪蛾眉呵素指，层檐冰碧玉纤纤。"
            ]
        },
        {
            "title": "戏同小儿作望南京内门",
            "content": [
                "别都制度拟王畿，双阙迢峣望太微。",
                "万乘旗常难望幸，九天楼观自相辉。",
                "百年龙虎兴王气，万雉金汤却敌威。",
                "一梦江南尚淹泊，风尘似欲变征衣。"
            ]
        },
        {
            "title": "寄都下旧友二首",
            "content": [
                "城西古地昔同游，望月思家相对愁。",
                "明月秋来应更好，何人看月又悲秋。"
            ]
        },
        {
            "title": "七月六日二首",
            "content": [
                "雨洗秋城碧玉天，暮云吹尽月娟娟。",
                "寂寥谁是清宵伴，只有姮娥最可怜。"
            ]
        },
        {
            "title": "太府李萃卿挽词",
            "content": [
                "妙誉驰场屋，家风在搢绅",
                "使华推厚德，卿月上通津。",
                "齿德时方重，山丘迹已陈。",
                "长年先友泪，怀感独沾巾。"
            ]
        },
        {
            "title": "秀蔓",
            "content": [
                "秀蔓依檐老，寒枝映屋疏。",
                "寒暄候虫报，昏旦老鸡呼。",
                "已饭新收稻，仍烹自种蔬。",
                "邻邦有佳酿，冲雨隔江沽。"
            ]
        },
        {
            "title": "杂咏三首",
            "content": [
                "鸟鸣高屋上，饥顾朝求食。",
                "扰扰市井人，日夜衣食迫。",
                "岂伊理当然，或者养未得。",
                "我歌南风诗，归坐还叹息。"
            ]
        },
        {
            "title": "奉议杨君予姊丈也廉静乐道不交世俗造道微妙",
            "content": [
                "杨君冢木已萧萧，笔墨遗文久寂寥。",
                "堕泪交亲悲宿草，长饥奴仆守空瓢。",
                "平生好事谁能继，后世高名骨已消。",
                "欲酌一杯浇墓隧，遗魂楚些倘能招。",
                "",
                ""
            ]
        },
        {
            "title": "探春有感二首",
            "content": [
                "柳萼蒙茸待放绵，樱桃新叶大如钱。",
                "深春冷落花残后，寒食朦胧月淡天。",
                "独坐每将诗作伴，遣愁安得酒如泉。",
                "伤心千里休凝望，城外东风早满船。"
            ]
        },
        {
            "title": "偶题二首",
            "content": [
                "相逢记得画桥头，花似精神柳似柔。",
                "莫谓无情即无语，春风传意水传愁。"
            ]
        },
        {
            "title": "感春三首",
            "content": [
                "亦知春归不可留，有情未忘宁免愁。",
                "平田茫茫芳草合，清洛不断波悠悠。",
                "伤心千里寄双泪，催老此身初白头。",
                "问舍求田未成计，青衫手板对人羞。"
            ]
        },
        {
            "title": "喜雪走笔呈李宣城三首",
            "content": [
                "万夫饿腹待仓储，三户穷民守破圩。",
                "疲瘵不禁鞭挞甚，长官对酒且欢娱。"
            ]
        },
        {
            "title": "元忠学士八兄耒离京师远蒙追送许惠服丹法托",
            "content": [
                "衰柳苦催空壁月，悲虫真吊短檠光。",
                "无情少壮抛人去，只有穷愁气味长。",
                "",
                ""
            ]
        },
        {
            "title": "出都有感",
            "content": [
                "来时雪尽花初发，归去柳阴蝉乱鸣。",
                "四序风光半为客，百年飘泊一浮名。",
                "春来多病思高卧，老去违时畏后生。",
                "若有黄精换华发，敢随车马到高城。"
            ]
        },
        {
            "title": "余谪居齐安寓郡东佛舍而制不得逾岁今冬遂移",
            "content": [
                "孟冬寒气至，北风群木衰。",
                "微霖堕檐瓦，老客卧先知。",
                "二年萧寺客，巾履忽复移。",
                "谁令简书畏，易此鹪鹩枝。",
                "冥冥造化中，毫厘阴有司。",
                "念此虽细事，亦非人所为。",
                "东窗颇明爽，洒扫吾遨嬉。",
                "浊酒为余办，勿使叹空◇。",
                "",
                ""
            ]
        },
        {
            "title": "正月词",
            "content": [
                "红梢一夜樱桃雨，帘卷晓晴鸲鹆语。",
                "帘旌细浪滚东风，迎得春归与为主。",
                "玉手娇慵添绣线，栏下菖蒲近相见。",
                "云屏晓睡翠翘横，楼上寒时正五更。"
            ]
        },
        {
            "title": "和应之出城",
            "content": [
                "路穿槐柳遶山斜，长夏村墟对物华。",
                "青玉一寻披箨竹，绛缯千片剪榴花。"
            ]
        },
        {
            "title": "冬节小不佳怀正叔老兄",
            "content": [
                "老境光阴短景催，新冬又复一年回。",
                "焚香燕坐衣僧衲，煮药高眠废酒杯。",
                "处处庖厨鸣瓮缶，年年歌笑惨风埃。",
                "孟公歌舞犹须雪，未放愁眉取次开。"
            ]
        },
        {
            "title": "离京后作七首",
            "content": [
                "灌畦沽酒两三家，春去芳丛有晚花。",
                "莫道长安在天上，女牛犹有客乘槎。"
            ]
        },
        {
            "title": "题所居西斋",
            "content": [
                "幽居不厌小，小院有深庭。",
                "一曲秋风地，低檐夕照明。",
                "脱条株有态，止水莹含清。",
                "中有支离客，吟腰瘦沉卿。"
            ]
        },
        {
            "title": "遣兴次韵和晁应之四首",
            "content": [
                "女几山前云雨收，五更星斗转西楼。",
                "苍苍淡月关河晓，袅袅西风观阁秋。",
                "独鹤有求时饮啄，孤云无事任沉浮。",
                "可怜白发张公子，还望西山歌四愁。"
            ]
        },
        {
            "title": "早登望嵩楼望少室雪畏风不敢招客",
            "content": [
                "临汝城中春雪消，望嵩楼上对迢峣。",
                "已披氛雾呈孤秀，未许春寒上泬寥。",
                "子晋玉笙如不隔，浮丘仙袂欲相招。",
                "便思唤客同清赏，苦畏春风入敝貂。"
            ]
        },
        {
            "title": "新正",
            "content": [
                "春风浩浩春阳尽，老木生芽绿如豆。",
                "古巢老乌声鸦鸦，南陂雨干麦将秀。",
                "人家寒食无一月，青箬蒸鱼竞时节。",
                "白衫紫领来自田，县官呼我要青钱。"
            ]
        },
        {
            "title": "偶书三首",
            "content": [
                "秋阴漫漫几千里，赤壁矶前天接水。",
                "连樯接舵不复行，老鱼擘波时出戏。",
                "黄橙紫栗收如积，青钱买酒不堪惜。",
                "北人岁久厌南餐，山边有路何时还。"
            ]
        },
        {
            "title": "绝句九首",
            "content": [
                "读书老眼苦眵昏，茗饮无端遣梦魂。",
                "到处相逢真可喜，只应酒是好知闻。"
            ]
        },
        {
            "title": "次韵子由舍人先生追读迩英绝句四首",
            "content": [
                "天寒书殿晓班清，气爽仙盘瑞露零。",
                "讲罢群公佩声散，一竿宫日转槐庭。"
            ]
        },
        {
            "title": "和应之石涧",
            "content": [
                "麦气朝含露，溪光夕照烟。",
                "斗麋苍角老，雏雉绛毛鲜。",
                "葵折红缯绉，莲香水麝燃。",
                "敢辞幽僻处，直恐负林泉。"
            ]
        },
        {
            "title": "四月二十日书二首",
            "content": [
                "久将醉眼视群儿，只与旁观作笑嘻。",
                "赋芋狙公曾未悟，牵丝木偶几多时。",
                "云间炎景人方畏，地下微阴谁得知。",
                "荣谢古今同此理，老翁端坐但忘机。"
            ]
        },
        {
            "title": "昨者",
            "content": [
                "昨者飞雹几破屋，颇说四郊妨麦熟。",
                "十日霖雨一日晴，泥潦漫漫不容足。",
                "凄风寒凉肃肌骨，五月更衣初秋服。",
                "草木伤摧亦可怜，造物凭陵竟何欲。",
                "阴阳错行成疫疠，君子慎疾防寒燠。",
                "荒凉穷巷幸无他，更勤高眠饱饘粥。"
            ]
        },
        {
            "title": "暮春三首",
            "content": [
                "应接非吾事，深幽兴有余。",
                "笋深鸣鸟下，花薄午风疏。",
                "草浅见飞雉，溪清生细鱼。",
                "端居亦多趣，不用席门车。"
            ]
        },
        {
            "title": "夏日池上三首",
            "content": [
                "拒霜灼灼欲破红，夜来雨落荒兰丛。",
                "空亭无人日色午，但听桐叶惊秋风。"
            ]
        },
        {
            "title": "宫词效王建五首",
            "content": [
                "昨夜新霜满玉阶，初冬处处火炉开。",
                "中官逐院传宣赐，南国诸侯进橘来。"
            ]
        },
        {
            "title": "春雨",
            "content": [
                "南山多夕阴，夜雨复达旦。",
                "潇潇晚未已，零落云物乱。",
                "阴沉昼生寒，闭户守余炭。",
                "官庭草木合，山吏午已散。",
                "悠悠对朝景，念此春已半。",
                "昨日樱桃花，纷纷落如霰。",
                "天时不可驻，今古一嗟叹。",
                "唯应痛行乐，此计乃最善。",
                "簪绅束我体，局促困游宦。",
                "何当有茅屋，放意行所愿。"
            ]
        },
        {
            "title": "春日遣兴",
            "content": [
                "洛阳自古帝王都，百战荆榛只故墟。",
                "零乱园林遗物在，嬉游人物古风余。",
                "草迷公子障泥锦，花近佳人油壁车。",
                "漂泊强随游客辔，不辞尘土污衣裾。"
            ]
        },
        {
            "title": "赠人三首次韵道卿",
            "content": [
                "醉里纷纷散别筵，醒来客枕一灯前。",
                "黄茅野岸三更月，春水长亭十里船。",
                "一点泪凭谁寄与，十年香在恨依然。",
                "空疑窗外梅花发，珠箔青楼若个边。"
            ]
        },
        {
            "title": "夏日十二首",
            "content": [
                "山雨晴来暑，溪云暗复兴。",
                "林塘阴不解，巾帻润还蒸。",
                "书帙慵披蠹，盘餐厌扑蝇。",
                "老来疲薾甚，多病日侵陵。"
            ]
        },
        {
            "title": "采石阻雨寄宣城故人二首",
            "content": [
                "闲云浓淡作朝阴，柳色江头春已深。",
                "谁为宣城故人说，依依只似去年心。"
            ]
        },
        {
            "title": "石曼卿三佛名大字",
            "content": [
                "石公神仙狂，脱落隐诗酒。",
                "余情到翰墨，落笔闻宇宙。",
                "峥嵘龟山殿，风雨梁栋旧。",
                "煌煌三佛榜，铁柱贯金纽。",
                "开张宫室正，浑实山岳厚。",
                "井水骇龙跧，蚁封观骥骤。",
                "欲知分毫初，一釂尽数斗。",
                "墨池毡作笔，神运不知手。",
                "从容解牛际，萧散善刀后。",
                "古来精绝艺，所贵神气守。",
                "呜呼涡水侧，爽气一培塿。",
                "微工付浩劫，念此终销朽。",
                "乾坤一大幻，妄计金石寿。",
                "惟有龛中人，吾生兹稽首。"
            ]
        },
        {
            "title": "夏日杂兴四首",
            "content": [
                "蔬圃茅齐三亩余，溪光山影动浮虚。",
                "病妻老去惟寻药，稚子年来解爱书。",
                "中散无堪心放荡，冯唐已老兴萧疏。",
                "全真养素安吾分，敢谓轩裳不我如。"
            ]
        },
        {
            "title": "初秋对雨",
            "content": [
                "闭户理残编，疏慵得自便。",
                "朝凉清病思，秋雨对高眠。",
                "屋冷深藏燕，槐疏混抱蝉。",
                "所欣堂下菊，芳意已鲜鲜。"
            ]
        },
        {
            "title": "句",
            "content": [
                "须看远山相对蹙，莫欺病齿恼衰翁。"
            ]
        },
        {
            "title": "黄葵",
            "content": [
                "黄葵贵丽不妖娆，一朵新晴槛外高。",
                "还似迩英临便坐，曈昽朝日照天袍。"
            ]
        },
        {
            "title": "青阳驿会刘伯声夜话",
            "content": [
                "奔走倦尘埃，相逢颜暂开。",
                "语阑灯烬改，饮散月华来。",
                "行役风霜苦，流年岁月催。",
                "我愚甘自分，惆怅子多才。"
            ]
        },
        {
            "title": "漫呈无咎一绝",
            "content": [
                "题扇灯前亦偶然，那知别后远如天。",
                "去年醉舞看花处，独听琵琶却惘然。"
            ]
        },
        {
            "title": "山城",
            "content": [
                "野县闭门早，山深更漏微。",
                "薄云依月宿，孤翼犯霜归。",
                "弓冷新胶健，貂寒旧缕纰。",
                "旗亭换新酒，不惜箧中衣。"
            ]
        },
        {
            "title": "岁晚有感",
            "content": [
                "疏梅点点柳毵毵，残腊新春气候参。",
                "天静秋鸿来塞北，云收片月出江南。",
                "青霄雨露将回律，白首江湖尚避谗。",
                "未信斯途无倚伏，有时清镜理朝鬖。"
            ]
        },
        {
            "title": "卧病月余呈子由二首",
            "content": [
                "风叶鸣窗已复朝，唤回归梦故山遥。",
                "酒壶暗淡浮尘集，药鼎青荧败叶烧。",
                "闭户独依寒蟋蟀，移床近就雨芭蕉。",
                "雪深更请安心术，长日如年未易消。"
            ]
        },
        {
            "title": "赠别何道士",
            "content": [
                "疏散多违久自知，形骸况复病先衰。",
                "全身幸免诛三献，避世何劳赋五噫。",
                "闻说永嘉饶水石，便思轻帆向天涯。",
                "却嗟病翮伤摧甚，孤鹤高飞不得随。"
            ]
        },
        {
            "title": "夜坐三首",
            "content": [
                "微寒骚屑窗竹，淡月朦胧夜天。",
                "路暗城头传警，漏稀更士高眠。"
            ]
        },
        {
            "title": "旱谣",
            "content": [
                "七月不雨井水浑，孤城烈日风扬尘。",
                "楚天万里无纤云，旱气塞空日昼昏。",
                "土龙蜥蜴竟无神，田中水车声相闻。",
                "努力踏车莫厌勤，但忧水势伤禾根。",
                "道傍执送者何人，稻塍争水杀厥邻。",
                "五湖七泽水不贫，正赖老龙一屈伸。"
            ]
        },
        {
            "title": "赴官咸平蔡河阻水泊舟宛兵皇华亭下三首",
            "content": [
                "夜空如监碧新磨，倒影疏星乱素波。",
                "天色水光无别处，为君垂手揽银河。"
            ]
        },
        {
            "title": "题荣子邕陋居二首",
            "content": [
                "草舍隆中一幅巾，闭门三致汉将军。",
                "纷纷自献知何有，终遣斯人了鼎分。"
            ]
        },
        {
            "title": "王子开朝散早年以疾病谢事还江阴求诗为别三",
            "content": [
                "避禄免危疾，弃铅得黄金。",
                "须眉蔼如漆，便觉老难侵。",
                "江湖足幽遯，市卒或可寻。",
                "莫思芙蓉子，丹田乱君心。",
                "",
                ""
            ]
        },
        {
            "title": "雪晴野望",
            "content": [
                "萧萧空谷隐山云，渡水人归何处村。",
                "樵径雪迷唐苑路，鸟声寒集汉祠门。",
                "公堂吏散惟修竹，近岭林疏见饮猿。",
                "客坐无毡君莫笑，陶潜亦有酒盈樽。"
            ]
        },
        {
            "title": "广化遇雨",
            "content": [
                "浮云蔽高峰，台殿延晚色。",
                "风声转谷豪，雨脚射山白。",
                "东楼瞰虚明，龙甲排松柏。",
                "萧森异人境，坐视动神魄。",
                "撞钟寺门掩，晚霁尚残滴。",
                "相携下山去，尘静马无迹。",
                "归来解鞍歇，新月如破壁。",
                "但恐桃花源，回舟已青壁。"
            ]
        },
        {
            "title": "泊长平晚望",
            "content": [
                "川隐夷犹棹，春归杳霭天。",
                "翠深交岸树，绿野望川田。",
                "渔酒数家市，船樯何处船。",
                "登临一回首，无限意茫然。"
            ]
        },
        {
            "title": "别梅",
            "content": [
                "宦游到处即为家，况我迁谪来天涯。",
                "三年假馆主人屋，忽忽屡见新梅花。",
                "那知今冬当去此，十月已见凌霜葩。",
                "绕之百匝未易别，对我脉脉如含嗟。",
                "悬知客去门复掩，亭沼人散啼昏鸦。",
                "朝风吹香散寂历，夜月照影低横斜。",
                "嗟我明年复何处，东州旱野连桑麻。",
                "相思时有梦魂到，极目南望空烟霞。"
            ]
        },
        {
            "title": "寓陈杂诗十首",
            "content": [
                "念昔为吏日，朝夕羡人闲。",
                "解印出公府，翛然若归山。",
                "衡茅三亩居，无客门常关。",
                "早眠而起晏，永日或不冠。",
                "故人远寄酒，为致一醉欢。",
                "我亦领其意，呼儿具杯盘。",
                "长闲贫亦好，安用朱其轓。",
                "我生本蓬荜，久已傲饥寒。"
            ]
        },
        {
            "title": "次韵和王彦昭九日湖园会饮",
            "content": [
                "故人怜寂寞，九日共登临。",
                "天地客行远，山河秋已深。",
                "狂来能醉舞，兴罢独悲吟。",
                "莫怪凄凉甚，多忧损壮心。"
            ]
        },
        {
            "title": "寒蛩",
            "content": [
                "寒蛩振翼声骚骚，夜深月影在蓬蒿。",
                "老人虽眠睫不交，愁窗人寂灯无膏。",
                "荒城鸣金睥睨高，北斗下挹江南涛。",
                "悲笳三奏老鸡号，晨光出山开泬寥。"
            ]
        },
        {
            "title": "夏日二首",
            "content": [
                "重云卷雨过山来，遍洒中田到晓回。",
                "错落晴山移斗极，阴森暗峡宿风雷。",
                "佳人夜夜齐纨恨，骚客年年鹎鵊哀。",
                "欲见清秋近消息，月明白露湿苍苔。"
            ]
        },
        {
            "title": "秋雨书事",
            "content": [
                "荏苒岁云暮，空山朝夕阴。",
                "可堪连日雨，并作晚秋霖。",
                "萧飒三川合，凄凉八月深。",
                "衰荷啼卧水，怨叶泣辞林。",
                "径滑蓬蒿长，庭荒苔藓侵。",
                "远声连促织，疏滴和清砧。",
                "灯暗残更梦，闺寒向晓衾。",
                "沾衣贫路客，啼苦失巢禽。",
                "天接岗峦近，云连草树深。",
                "川容千仗肃，溪力万艘沉。",
                "红湿梨垂颊，黄沾菊破金。",
                "苑荒怀古恨，楼远望乡心。",
                "碧涨池中浪，青藏云外岑。",
                "客城阴磷走，败舍湿蜗寻。",
                "骑省惊衰飒，荆州叹滞淫。",
                "恨饶经暑扇，冷入补衣针。",
                "懒学书高阁，驱愁酒细斟。",
                "离忧殊未阕，怅望一长吟。"
            ]
        },
        {
            "title": "夜意",
            "content": [
                "荒城转五更，北斗向谁倾。",
                "穴鬬时争啮，林栖或自惊。",
                "老来神虑淡，睡足骨毛轻。",
                "石磬催僧粥，低窗枕畔鸣。"
            ]
        },
        {
            "title": "和苏仲南邵湖会饮三首",
            "content": [
                "新亭当绝岛，景物更清妍。",
                "耳热风前酒，心澄水底天。",
                "观鱼方有得，荐味肯烹鲜。",
                "默坐吟春草，知君似惠连。"
            ]
        },
        {
            "title": "夜泊泗上阻风雨",
            "content": [
                "雨昏古岸断人迹，天黑孤城闭水关。",
                "灯火樽前初拥膝，风云淮上欲移山。",
                "避人鱼鸟那足怪，吹浪蛟龙不自闲。",
                "便使乘桴亦何事，沧波岁晚合知还。"
            ]
        },
        {
            "title": "落莫",
            "content": [
                "岁晚苦落莫，独游情易伤。",
                "晴溪沙漾碧，秋径叶铺黄。",
                "幽菊开经雨，疏槐老奈霜。",
                "闭门无俗客，摅散有林塘。"
            ]
        },
        {
            "title": "春雨中偶成四首",
            "content": [
                "天低芳草接浮云，万柳含烟翠不分。",
                "燕子归时花遍落，暮云和雨入黄昏。"
            ]
        },
        {
            "title": "朝寒",
            "content": [
                "朝寒卯饮已战胜，煮饼一瓯充午饥。",
                "便是衰翁一日了，夜炉茗果亦随宜。"
            ]
        },
        {
            "title": "田家三首",
            "content": [
                "新见鹊衔庭树枝，黄口出巢今已飞。",
                "粟留啄椹桑叶老，科斗出畦新稻齐。",
                "田家苦作候时节，汲汲未免寒与饥。",
                "去来暴取独何者，请视七月豳人诗。"
            ]
        },
        {
            "title": "喜雨止",
            "content": [
                "敬亭与吾期，今日雨当止。",
                "静扫峰头云，秀色粲如喜。",
                "我惭无以酢，园径欣细履，",
                "夜来四檐声，添我北池水。",
                "破圩久不补，积潦啮其址。",
                "南人麦禾薄，稻垄鱼尾尾。",
                "丰穰未敢望，疲饿何由起。",
                "饱食但高眠，自惭称刺史。"
            ]
        },
        {
            "title": "东海旅夜二首",
            "content": [
                "兰釭背壁影微微，千里天涯客梦归。",
                "一夜海风声不断，晓来寒叶满庭飞。"
            ]
        },
        {
            "title": "干明院门望江山怀淮阳城南步二首",
            "content": [
                "危台寺东野水，春来柳色鹅黄。",
                "江上沧波似屋，蛟龙作恶难量。"
            ]
        },
        {
            "title": "初冬偶成",
            "content": [
                "清商忽已谢，环堵缅清冬。",
                "今晨起何早，肃气凄房栊。",
                "繁霜凛欲结。霁雾迷长空。",
                "理畦晓蔬尽，收果高林空。",
                "六年淮阳客，岁岁风景同。",
                "吁嗟吾老矣，抚事思无穷。"
            ]
        },
        {
            "title": "故仆射司马文正公挽词四首",
            "content": [
                "伊洛平生兴，园林独乐居。",
                "曾过郑公里，得御李膺车。",
                "华屋当年客，名山异代书。",
                "定知传不朽，埋玉自沾裾。"
            ]
        },
        {
            "title": "读史二首",
            "content": [
                "嬴秦余祚已蛇分，车府凶高尚畏人。",
                "安有区区犹指鹿，从来菽麦不曾分。"
            ]
        },
        {
            "title": "有感",
            "content": [
                "鬓毛已自秋来变，髀肉仍于马上消。",
                "满眼青山不归去，强颜微禄亦何聊。"
            ]
        },
        {
            "title": "晚归寄无咎二首",
            "content": [
                "雨气入古屋，薄帷生夜清。",
                "想君拥鼻坐，端学苦吟生。",
                "泥深欺我马，归卧日半楹。",
                "浩然有奇想，非子定谁评。"
            ]
        },
        {
            "title": "分冬",
            "content": [
                "莫惊人事浮云变，且作吾侪饱饭行。",
                "白首分冬聊自劝，江城今夜一阳生。"
            ]
        },
        {
            "title": "和阳念三自武昌至京师",
            "content": [
                "三年别我客荆州，一日长安从我游。",
                "爱君诗有春草句，使我神游黄鹤楼。",
                "江山望尔欲穿眼，见我惊嗟秋鬓短。",
                "扁舟可办吾欲东，年年五湖魂梦中。"
            ]
        },
        {
            "title": "寄答参寥五首",
            "content": [
                "昔我初见子，子时客京师。",
                "闻名久不获，既得过所知。",
                "示我一卷书，大小百首诗。",
                "我嗜不可辍，熊蹯荐朝饥。",
                "约子彭城游，念当行有期。",
                "中间忽仓卒，决去不子辞。",
                "子后来高邮，我居淮之湄。",
                "中间无百里，诗句屡欲驰。",
                "客来得子书，云子久南归。",
                "投书不能读，恨我闻之迟。",
                "使我早知此，扁舟尚能追。",
                "远别不执手，近居不相携。",
                "每念今怅昔，耿耿衷肠悲。",
                "子行日已南，我去日已西。",
                "音书不可频，何以慰我思。"
            ]
        },
        {
            "title": "鸿轩下有蔷薇予初至时生意盖仅存耳予为灌溉",
            "content": [
                "堂下蔷薇亲灌溉，辛勤才见一春花。",
                "时如转毂无停轨，客似飞鸿不定家。",
                "一岁相邀伴寂寞，明年谁复对芳华。",
                "驱车又向黄州去，风月相望一叹嗟。",
                "",
                ""
            ]
        },
        {
            "title": "暇日六咏其六{槐庭}",
            "content": [
                "清阴满我庭，苍苍六槐老。",
                "野性苦避人，青苔不须扫。"
            ]
        },
        {
            "title": "春阴二首",
            "content": [
                "溪树昏昏锁暮云，晚山愁黛对含颦。",
                "不甘小雪犹妨暖，长恨闲阴每占春。",
                "宝带金貂侯第客，钿车珂马帝京尘。",
                "王城自古繁华地，回首高歌怅望频。"
            ]
        },
        {
            "title": "秋园杂感二首",
            "content": [
                "世事我深谙委，人生他自奔忙。",
                "刻木牵丝作技，几回弄罢凄凉。"
            ]
        },
        {
            "title": "次韵子夷兄弟十首",
            "content": [
                "经时不饮酒，廪薄人口众。",
                "人闲多是非，不敢盗邻瓮。",
                "二公洛阳日，想见饮屡痛。",
                "行求放湖海，种秫代官俸。"
            ]
        },
        {
            "title": "寄题何戢秀才琬琰堂",
            "content": [
                "幽人筑淇澳，不与世相闻。",
                "独携千卷书，过于骨肉亲。",
                "辛苦作室堂，插架如鱼鳞。",
                "时时体不住，一遇千载人。",
                "山川兵火后，墟庙金石存。",
                "消磨余纸墨，幻灭去无痕。",
                "功名但如此，知子道可尊。",
                "不遗世一毫，以全与其身。",
                "包丑傅黛膏，百态售笑颦。",
                "谁能双蛾眉，闭户自贵珍。",
                "鄙人有夙尚，愿与幽侣敦。",
                "他年抱健犊，听啸入苏门。"
            ]
        },
        {
            "title": "暇日步西园感物辄为诗得七篇·菊丛",
            "content": [
                "下根盘秋泥，上叶披宿雨。",
                "惟余黄金蕊，秀色日夜吐。",
                "宁须荐九日，但惜岁云暮。",
                "吾将屑落英，持泛兰皋露。"
            ]
        },
        {
            "title": "东池",
            "content": [
                "东池久不到，摇落过秋中。",
                "万竹萧萧雨，孤荷袅袅风。",
                "遣秋诗酒在，久客岁时穷。",
                "唯有思乡梦，长随洛水东。"
            ]
        },
        {
            "title": "同周楚望饮华园",
            "content": [
                "杖藜携手踏青苔，潇洒池亭为客开。",
                "柳色渐经秋雨暗，荷香时与好风来。",
                "斜阳似欲妆诗句，新月邀将入酒杯。",
                "身世已甘长寂寞，忘形赖有子徘徊。"
            ]
        },
        {
            "title": "东堂即事",
            "content": [
                "东堂岁晚直穷寂，落叶寒蔬风雨余。",
                "下里数家同井臼，荒山十里半榛芜。",
                "夜霜摧菊房俱敛，晴日熏梅气欲苏。",
                "谁似樊山偏得意，倚天紫翠照空虚。"
            ]
        },
        {
            "title": "初夏谒告家居值风雨偶作二绝",
            "content": [
                "春愁已逐莺花尽，野果垂檐绿叶稠。",
                "天上几回飞破镜，端居未折大刀头。"
            ]
        },
        {
            "title": "徐园闲步二首",
            "content": [
                "动地春风晚未休，吹花折柳却成愁。",
                "尘埃不用频车马，独卧氍毹正拥裘。"
            ]
        },
        {
            "title": "腊日四首",
            "content": [
                "园冷无人扫，门荒少客过。",
                "槐高庭日少，竹近野风多。",
                "霰雪催残腊，山川对浩歌。",
                "飘蓬求季主，身世问如何。"
            ]
        },
        {
            "title": "次韵张公远二首",
            "content": [
                "平淡春云捧额浮，秋光剑戟近人流。",
                "无肠可断方为憾，有药能治不是愁。",
                "可待挑琴知有术，未传驱豆更无谋。",
                "遥知添得春窗梦，尤在樽前烛下羞。"
            ]
        },
        {
            "title": "四月二十三日昼睡起",
            "content": [
                "幽人睡足芭蕉雨，独岸纶巾几案凉。",
                "谁和熏风来殿阁，不知陋巷有羲皇。"
            ]
        },
        {
            "title": "感遇二十五首",
            "content": [
                "处世三不遇，放歌归去来。",
                "林卧观太初，悠悠付一杯。",
                "扶摇震云海，三山安在哉。",
                "金丹或可学，他日出尘埃。"
            ]
        },
        {
            "title": "晚春四首",
            "content": [
                "洗雨吹风送晚春，尽收红紫布青云。",
                "眼前消长谙已久，清坐不妨长闭门。"
            ]
        },
        {
            "title": "淮阴阻雨",
            "content": [
                "樯竿日日春风转，渺渺孤舟数家县。",
                "朝来雨暗隔淮村，白浪卷沙吹断岸。",
                "渡头杨柳湿青青，桥下涓涓野水生。",
                "满尺白鱼初受钓，断行归雁故能鸣。",
                "平生行止任迟速，篷底欠伸朝睡足。",
                "从来江海有前约，老去尘埃无可欲。",
                "晓天暖日生波光，桃杏家家半出墙。",
                "春日春波好相待，短帆轻橹可须忙。"
            ]
        },
        {
            "title": "至日有感二首",
            "content": [
                "两逢至日惊身老，远寄周南览物悲。",
                "佳节风烟长惨惨，他乡人物自熙熙。",
                "荆榛崤渑秦关破，草树芳华隋苑隳。",
                "怅望高歌一回首，兹辰尊酒莫相违。"
            ]
        },
        {
            "title": "春暮有感二首",
            "content": [
                "江城春雨暗，客舍夜灯明。",
                "构火添香炷，拥衾闻竹声。",
                "微明旁舍火，断续远楼更。",
                "何处离群鸟，孤飞深夜鸣。"
            ]
        },
        {
            "title": "自上元后闲作五首",
            "content": [
                "东风吹雨夜侵阶，楼角长烟晓未开。",
                "何事旧时愁意绪，一番春至一番来。"
            ]
        },
        {
            "title": "赠吴孟求承议二首",
            "content": [
                "我生仕宦求餬口，敢惮水浮兼陆走。",
                "朅来京口见花落，归去西风未吹柳。",
                "山寻北固初知路，水饮中泠未盈缶。",
                "徒劳结束解书剑，未觉尘埃生户牖。",
                "瓜洲澄江晓如镜，照水自觉秋容瘦。",
                "因公忽致旧酒壶，恍如梦觉南柯守。"
            ]
        },
        {
            "title": "依韵和范三登淮亭",
            "content": [
                "身如客雁寄汀洲，北望休登王粲楼。",
                "残雪朔风惊岁晚，早梅新柳动春愁。",
                "免遭斤斧甘无用，敢向波涛较善游。",
                "奔走尘埃欲归去，勒移恐作故山羞。"
            ]
        },
        {
            "title": "客过",
            "content": [
                "岁穷北风卷平楚，张子畏寒深闭户。",
                "叩门过我者为谁，束带出见亦良苦。",
                "俯眉谓客子勿瞠。我心善烦勿多语。",
                "天寒酒贱曷不饮，安用造谒勤如许。"
            ]
        },
        {
            "title": "雪中狂言五首",
            "content": [
                "今春齐安大疾疫，闾里老弱死籍籍。",
                "篾绳芦席肩两夫，绕郭累累瘗千百。",
                "玄冥一日行正令，疠气入地应千尺。",
                "异乡身健百不忧，有钱但知沽酒吃。"
            ]
        },
        {
            "title": "夜来",
            "content": [
                "夜来风雨掠余春，晏起萧条一病身。",
                "三月长安泥浩浩，懒随车马作游人。"
            ]
        },
        {
            "title": "秋风三首",
            "content": [
                "昏鸦归栖暮天迥，新月娟娟水中影。",
                "秋声索索起桑麻，古道人归烟火静。",
                "公庭吏稀霜树老，药槛雨多幽菊盛。",
                "山家生事饱谙知，野果村醪遣朝暝。"
            ]
        },
        {
            "title": "绝句三首",
            "content": [
                "淮上春风万鼓鼙，落帆舟泊岸边矶。",
                "喧喧野市残阳里，沽酒携鱼客散归。"
            ]
        },
        {
            "title": "鸣蜩",
            "content": [
                "鸣蜩嘒高风，逮夜且复静。",
                "草虫何为者，落日鸣复逞。",
                "阴阳且战争，微物何所竞。",
                "化工执其机，开阖惟所命。",
                "朔雁有行意，肃肃如待令。",
                "江河有旧渚，宁畏风霜劲。"
            ]
        },
        {
            "title": "冬至三首",
            "content": [
                "孤衾不成寐，起坐听鸡号。",
                "楼闭更筹静，天寒星斗高。",
                "萧条陶令酒，清怨楚臣骚。",
                "凛凛悲秋意，何须待二毛。"
            ]
        },
        {
            "title": "竹",
            "content": [
                "自吾居山中，默默无与欢。",
                "朝晡谁相对，赖此青琅玕。",
                "堂东一亩池，远分西涧泉。",
                "萧萧一万竿，结根护池壖。",
                "婉婉翠凤凰，舞风照清澜。",
                "微飙自天来，新佩鸣已喧。",
                "王子骨已朽，后来岂有贤。",
                "谅非聋与盲，敢慢回与骞。",
                "灌溉养春茁，芟除去其繁。",
                "终日淡相对，俗车无至门。"
            ]
        },
        {
            "title": "耒将之临淮旅泊泗上属病作迎候上官不敢求告",
            "content": [
                "谋身不解免飘蓬，零落孤舟西复东。",
                "双鬓虽青应早白，病颜更醉不成红。",
                "崎岖避俗人难合，憔悴多愁疾易攻。",
                "莼菜碧鲈秋正美，步兵终欲向江东。",
                "",
                ""
            ]
        },
        {
            "title": "无题二首",
            "content": [
                "风槐已疏遽如许，夜蛩虽怨可若何。",
                "出门屐齿苔痕满，隐几书尘鼠迹多。"
            ]
        },
        {
            "title": "一亩",
            "content": [
                "一亩秋蔬半成实，灶突无烟已三日。",
                "良人佣车毙车下，老妇抱子啼空室。",
                "秋风九月天已寒，饥肠不饱衣苦单。",
                "我身为吏救无术，坐视啼泣空丸澜。"
            ]
        },
        {
            "title": "宿铜陵",
            "content": [
                "山色日已远，问人归路长。",
                "碧天凉夜阔，秋物雨余荒。",
                "人静路傍寺，鸟啼林下房。",
                "铜陵竟何就，空死汉吴王。"
            ]
        },
        {
            "title": "自上元后闲作五首",
            "content": [
                "喧喧野县自笙歌，风卷高云天似波。",
                "谁谓楼前明月好，月明多处客愁多。"
            ]
        },
        {
            "title": "夏夜二首",
            "content": [
                "受暑若作釜，付之无如何。",
                "岂阴阳知争，变起一刹那。",
                "西风卷屋茅，澍雨如江河。",
                "振衣欲露坐，濯此寒滂沱。",
                "烹鱼晓沽酒，醉卧仰屋歌。",
                "岁月不待人，吾年已蹉跎。"
            ]
        },
        {
            "title": "月夜怀陈永源",
            "content": [
                "众喧息遥夜，爽气渍烦襟。",
                "殷勤低檐月，入幌来相寻。",
                "平生学虚静，每为多病侵。",
                "卧想陈夫子，幅巾修竹林。"
            ]
        },
        {
            "title": "二十二日立秋夜行泊林皇港二首",
            "content": [
                "吴楚封疆接，东南泽国宽。",
                "江流秋日尽，山对暮云闲。",
                "囊有离骚赋，头余骑省斑。",
                "前秋聊把酒，一笑且开筵。"
            ]
        },
        {
            "title": "偃王城",
            "content": [
                "逃战彭城似去邠，兴王可即废为臣。",
                "中原多少堪忧事，劳苦君王八马奔。"
            ]
        },
        {
            "title": "寓陈杂诗十首",
            "content": [
                "开门无客来，永日不冠履。",
                "客至我老懒，投刺辄复去。",
                "端成两相忘，因得百无虑。",
                "故人在旁郡，书信不能屡。",
                "兴哀东城公，将掩郏山墓。",
                "不能往一恸，名义真有负。",
                "可能金玉骨，亦遂黄壤腐。",
                "但恐已神仙，裂石终飞去。"
            ]
        },
        {
            "title": "春日杂诗六首",
            "content": [
                "东风入我园，落落如急霰。",
                "感之复携酒，抚树为三叹。",
                "离离墙间草，满地不可践。",
                "阴阳本无情，荣谢欲谁怨。"
            ]
        },
        {
            "title": "陋屋",
            "content": [
                "陋屋秋霖后，荒城落叶中。",
                "坏墙朝插菌，幽草昼闻蛩。",
                "岂是不浪出，直缘无奈慵。",
                "何劳求季主，吾自了穷通。"
            ]
        },
        {
            "title": "喜雪走笔呈李宣城三首",
            "content": [
                "聒聒庭中争曲直，纷纷笔下判鞭笞。",
                "坐曹决事输归饮，须信薛宣称吏师。"
            ]
        },
        {
            "title": "赠别仪上人",
            "content": [
                "师似浮云触处闲，倦飞知我未能还。",
                "林泉会有相逢日，风月应须乞半山。"
            ]
        },
        {
            "title": "夜思",
            "content": [
                "万声沈寂漏丁东，金井栏干上暗空。",
                "半夜西风人未觉，秋声先报草根虫。"
            ]
        },
        {
            "title": "六言",
            "content": [
                "青春要去便去，美酒得斟且斟。",
                "莫问世间蹀躞，须知老境侵寻。"
            ]
        },
        {
            "title": "田家三首",
            "content": [
                "社南村酒白如饧，邻翁宰牛邻媪烹。",
                "插花野妇抱儿至，曳杖老翁扶背行。",
                "淋漓醉饱不知夜，裸股掣肘时欢争。",
                "去年百金易斗粟，丰岁一饮君无轻。"
            ]
        },
        {
            "title": "偶成",
            "content": [
                "低云着地晓悠悠，雨湿帘旌不上钩。",
                "江北江南千万里，年年长向此时愁。"
            ]
        },
        {
            "title": "题洪泽亭",
            "content": [
                "三年淮海飘萍客，今日亭边再舣舟。",
                "人似垂杨随日老，事如流水几时休。",
                "闲于万事常难得，仕以为生最拙谋。",
                "此世定知犹几至，遑遑奔走欲何求。"
            ]
        },
        {
            "title": "晚望",
            "content": [
                "长林脱叶委高风，晚菊依依发旧丛。",
                "梦泽云低衔落日，中洲山断见来鸿。",
                "行吟骚客三年谪，嗜酒衰翁百事慵。",
                "岁晚不须求季主，从来天理有穷通。"
            ]
        },
        {
            "title": "发泗州",
            "content": [
                "万艘猎猎战风桅，我亦孤舟别岸隈。",
                "漠漠晓云生木末，萧萧飞雨送帆开。",
                "消磨岁月书千卷，零落江湖酒一杯。",
                "因病得州真漫尔，功名于我亦悠哉。"
            ]
        },
        {
            "title": "上方僧",
            "content": [
                "不下上方地，夜禅心虑冥。",
                "三更风雪暗，一点佛龛灯。",
                "持钵咒潭水，鬼神拳跪听。",
                "山静寒云薄，天空孤月明。",
                "霜桐占阶影，风叶绕廊声。",
                "经济心难就，蹉跎岁屡更。",
                "冥鸿本清远，何事亦宵征。"
            ]
        },
        {
            "title": "青桐道中值雨凡数里舟行久之颇有江湖之思二",
            "content": [
                "冥冥烟外鸟飞归，野老得鱼收网回。",
                "隔浦断霞沉欲尽，半弯新月出云来。",
                "",
                ""
            ]
        },
        {
            "title": "漫成七首",
            "content": [
                "修竹娟娟一万竿，清渠引水正潺潺。",
                "知时燕子来相语，任意凫雏去不还。"
            ]
        },
        {
            "title": "汴上观迎送有感",
            "content": [
                "居人怜客千里来，扫堂为客致酒杯。",
                "夜阑再拜客辞去，尊前美人不成舞。",
                "阳关八叠倒玉船，销魂此地自年年。",
                "船头旗竿船尾柂，南游江海北长安。",
                "长亭出城十余里，柳边人家饭游子。",
                "少年此地几经过，白头相逢可奈何。"
            ]
        },
        {
            "title": "楮河",
            "content": [
                "土壁裂如削，流泉漱雨间。",
                "平沙放清浅，小石聚潺湲。",
                "绝岸木斜出，隔桥人暮还。",
                "凭鞍照毛发，羁旅易衰颜。"
            ]
        },
        {
            "title": "和晁十七昼眠",
            "content": [
                "冉冉残春去，悠悠归梦赊。",
                "窗围幽幌静，风引昼帘斜。",
                "清荫延高柳，余红惜晚花。",
                "山居谙静僻，诗句是生涯。"
            ]
        },
        {
            "title": "二月二十一日东园桃李未开有感二首",
            "content": [
                "日惨东风正怒号，小园寂寂闭蓬蒿。",
                "可能春色如人事，独发玄都观里桃。"
            ]
        },
        {
            "title": "西窗杂咏三首",
            "content": [
                "翠蔓垂檐笋过篱，幽禽线日傍窗啼。",
                "山林胜处平生事，他日何妨动我思。"
            ]
        },
        {
            "title": "访昙上人有感",
            "content": [
                "上人稀出入，黄叶闭门深。",
                "系马长林下，逢僧古殿阴。",
                "相逢成底事，乘兴偶来寻。",
                "静境亦何有，无言知祖心。",
                "生平避浮俗，与物苦差参。",
                "脱去犹未得，应埃嗟滞淫。",
                "长廊秋日薄，古木野霜侵，",
                "徙倚谁晤语，独归还独吟。"
            ]
        },
        {
            "title": "生日赠潘郎",
            "content": [
                "春雨萧萧江上城，论花与子酒同倾。",
                "恨君未到淮阳市，一见姚黄慰此生。"
            ]
        },
        {
            "title": "失性",
            "content": [
                "失性摧颓君子鹤，忘羞跳掷沐猴冠。",
                "须知六合枭鸾杂，供与闲人静处看。"
            ]
        },
        {
            "title": "泊楚州锁外六首",
            "content": [
                "水榭疏帘秋夜凉，清歌一曲釂瑶觞。",
                "明朝回首高城处，只有西风却断肠。"
            ]
        },
        {
            "title": "近中秋",
            "content": [
                "姮娥药熟桂华新，满贮清光待出云。",
                "徐御冰轮行碧落，世间多少感秋人。"
            ]
        },
        {
            "title": "山暝孤猿吟",
            "content": [
                "平野何岑寂，空山晚易阴。",
                "微云数峰暝，幽谷一猿吟。",
                "风果饥遇少，霜枝冷不禁。",
                "引吭当落日，激响度前林。",
                "最恻骚人兴，偏凄远客心。",
                "空斋怀谢守，空复昔时音。"
            ]
        },
        {
            "title": "采石阻雨寄宣城故人二首",
            "content": [
                "风雨江头思故人，东南烟水湿青春。",
                "宛溪东岸垂杨树，想见烟眉亦解颦。"
            ]
        },
        {
            "title": "僧允怀惠紫竹杖",
            "content": [
                "轻坚滑泽节仍匀，上下柯山助老身。",
                "他日天恩许归去，提携同踏故园春。"
            ]
        },
        {
            "title": "题堂下桐",
            "content": [
                "零落当轩两树桐，秋来相伴一衰翁。",
                "寒枝向月空余影，陨叶知时不待风。",
                "故国山川天黯淡，美人音信雁西东。",
                "岁华节物俱寥落，满眼牢愁赖酒攻。"
            ]
        },
        {
            "title": "和陈器之诗四首·过韩城",
            "content": [
                "周京无人吊禾黍，七雄按剑分周土。",
                "秦人匹马出函关，六王割地愁为虏。",
                "宜阳古堞故韩都，地接强秦争战苦。",
                "谋穷运去竟亡国，从长苏秦亦何补。",
                "诸侯已尽秦巍巍，嬴氏已亡秦不知。",
                "始皇自是吕家子，宗庙荐享真何为。",
                "山河百战移陵谷，宫殿成尘埋宝玉。",
                "秋风坏冢长荆榛，落日空城散樵牧。",
                "今古悠悠共一丘，争强蜗角欲何求。",
                "谁似令威仙骨健，千年重向故乡游。"
            ]
        },
        {
            "title": "腊日步西园",
            "content": [
                "三亩寒园春欲回，浅池低树忽飘梅。",
                "楚乡万里霜云尽，归雁行行斜日来。"
            ]
        },
        {
            "title": "戏赠张嘉甫",
            "content": [
                "铁锁沉渊谁敢干，塔中古佛澹无言。",
                "岁穷故里何时到，舟泊危亭尽日闲。",
                "博士虀盐稀把酒，腐儒冰葛惯冲寒。",
                "篮舆未怯浮梁险，兴发犹能走马鞍。"
            ]
        },
        {
            "title": "美哉",
            "content": [
                "美哉洋洋清颍尾，西通天邑无千里。",
                "舸艤大艑起危樯，淮颍耕田岁收米。",
                "茫茫陂泽带平原，古时沟涧还相连。",
                "昔人屯田戍兵处，今人阡陌连丘墓。",
                "今年雨足种麦多，北风吹叶鸣空柯。",
                "高城回望郁嵯峨，丰年闾井闻笙歌。",
                "河边古堤多老柳，去马来船一回首。",
                "百年去住不由人，岁暮天寒聊饮酒。"
            ]
        },
        {
            "title": "子权朝散久在芜湖寄郡酒四壶副以小诗",
            "content": [
                "寒流不相待，舟楫定何如。",
                "岁事日已宴，客行谁与娱。",
                "淮鱼将入馔，江酒且倾壶。",
                "我似离群雁，汀洲片影无。"
            ]
        },
        {
            "title": "暇日六咏其一{双白鸭}",
            "content": [
                "已断鹰隼猜，仍叨主人惠。",
                "皎洁静天姿，双栖莫相忌。"
            ]
        },
        {
            "title": "牧牛儿",
            "content": [
                "牧牛儿，远陂牧。",
                "远陂牧牛芳草绿，儿怒掉鞭牛不触。",
                "涧边古柳南风清，麦深蔽日野田平。",
                "乌犍砺角逐春行，老牸卧噍饥不鸣。",
                "犊儿跳梁没草去，隔林应母时一声。",
                "老翁念儿自携饷，出门先上冈头望。",
                "日斜风雨湿蓑衣，拍手唱歌寻伴归。",
                "远村放牧风日薄，近村牧牛泥水恶。",
                "珠玑燕赵儿不知，儿生但知牛背乐。"
            ]
        },
        {
            "title": "苦寒二首",
            "content": [
                "二月八日寒未已，山城雨过净如洗。",
                "城门樵渔不复来，市中屐齿响长街。",
                "老翁一杯百不知，酒酣放歌视群儿。",
                "句芒当权不用事，玄冥功成徒尔为。"
            ]
        },
        {
            "title": "次韵黄汝器与君谟唱和三首",
            "content": [
                "饮量平吞叔度陂，宣城风月旧相知。",
                "雪霜欺客凋新鬓，珠玉投人出好诗。",
                "门对洞庭书满架，饮翻云梦酒盈巵。",
                "江城少驻还乡棹，一伴山翁醉习池。"
            ]
        },
        {
            "title": "春日怀淮阳六首",
            "content": [
                "灵通禅刹古丛林，永日惟闻钟梵音。",
                "阅世兴亡千室佛，百年风雨古墙金。"
            ]
        },
        {
            "title": "秦兵部书堂",
            "content": [
                "丈人怜我厚，许与过常情。",
                "身世已迂阔，功名何敢争。",
                "笑谈忘晚辈，樽俎罄生平。",
                "欲斸临淮地，从公老此生。"
            ]
        },
        {
            "title": "春游昌谷访李长吉故居",
            "content": [
                "连山忽中开，呀若敞双户。",
                "清泉泻中间，行子并溪去。",
                "苍崖左右壁，田垄亦棋布。",
                "渠流涨春漪，鸣涧转芳屿。",
                "鸡豚见茅屋，负檐隐微路。",
                "竹坞蔼青葱，花岩被红素。",
                "仲春雨新敛，晴日破氛雾。",
                "南山当其门，列嶂俨环护。",
                "深行不知厌，舍马时独步。",
                "欣然耳目惬，遂我麋鹿趣。",
                "朝随浮云来，归辔月中度。",
                "惆怅锦囊生，遗居无复处。"
            ]
        },
        {
            "title": "和人二首",
            "content": [
                "曈昽晓日漏春光，栏下萱丛尚卧霜。",
                "认得君家门上雪，易知何事却难忘。"
            ]
        },
        {
            "title": "闻子瞻岭外归赠邠老",
            "content": [
                "今晨风日何佳哉，南极老人度岭来。",
                "此翁身如白玉树，已过千百大火聚。",
                "望天留之付真主，世间毒烈计已误。",
                "柯山潘子应鼓舞，与子异时从杖屦。"
            ]
        },
        {
            "title": "离天长寄周重实",
            "content": [
                "相逢握手便忘形，射策天门尽弟兄。",
                "浮世有谁尊道义，青衫自笑为功名。",
                "高谈未尽胸中意，作别犹如梦后惊。",
                "半夜叩门投野寺，天寒孤月更分明。"
            ]
        },
        {
            "title": "元忠学士八兄耒离京师远蒙追送许惠服丹法托",
            "content": [
                "昔见将军破虎鞯，玉堂曾共扫千言。",
                "功名老去皆蹉跌，相见谆谆劝学仙。",
                "",
                ""
            ]
        },
        {
            "title": "寄答参寥五首",
            "content": [
                "我生为文章，与众常不偶。",
                "出其所为诗，不笑即嘲诟。",
                "少年勇自辩，盛气争可否。",
                "年来知所避，不敢出诸口。",
                "时时未免作，包以千袭厚。",
                "低心让儿曹，默默众人后。",
                "见君不能已，颇亦陈所有。",
                "君岂少取之，时以佳句授。",
                "幽弦喜有听，清唱慰孤奏。",
                "如何瞥然去，使我不得友。"
            ]
        },
        {
            "title": "永宁遣兴三首",
            "content": [
                "朱颜潘令尹，不肯事轻肥。",
                "笋径青无地，苔墙绿有衣。",
                "书勤枯简断，诗疾紫毫飞。",
                "应笑疏慵尉，朝游暮醉归。"
            ]
        },
        {
            "title": "送刘季孙赴浙东",
            "content": [
                "将军好书如郄縠，文史随船三万轴。",
                "吟诗坐啸士贾勇，不学虎头飞食肉。",
                "念昔先君得佳句，归见儿童诧珠玉。",
                "乖离存没偶不死，十年遇公拜还哭。",
                "堂堂山西忠勇后，凛凛典刑在眉目。",
                "总戎南下聊复尔，健虏黠羌要颇牧。",
                "戈船水犀士扼虎，三江太湖浪翻屋。",
                "丈夫为将亦不恶，寂寞扬雄老天禄。"
            ]
        },
        {
            "title": "赠无咎以既见君子云胡不喜为韵八首",
            "content": [
                "文衰东京后，特起得韩子。",
                "支撑诽笑中，久乃化而靡。",
                "籍湜既洒扫，后生始归市。",
                "垂君拯溺手，请效我一指。"
            ]
        },
        {
            "title": "寓寺八首",
            "content": [
                "翠眉长好何曾损，寄语啼禽漫不闲。",
                "应为残春足愁恨，长疑蹙破镜中山。"
            ]
        },
        {
            "title": "正月十八日四首",
            "content": [
                "道旁兰若冷于秋，迎客开门一比丘。",
                "夜久无人风露冷，空廊饥鼠窃膏油。"
            ]
        },
        {
            "title": "福昌官舍后绝句十首",
            "content": [
                "清明山色到前檐，汩汩溪流聚小潭。",
                "一榻竹窗晴昼睡，依依春梦入江南。"
            ]
        },
        {
            "title": "离京后作七首",
            "content": [
                "高槐老柳舞南风，晴日家家蚕麦中。",
                "芟尽黄云见原隰，却教风雨洗长空。"
            ]
        },
        {
            "title": "喜雨四首",
            "content": [
                "手种五色蕉，意待听秋雨。",
                "南风扇旱日，破叶萎不举。",
                "滂沱未终夕，绿润遽如许。",
                "秋色入书帏，已觉青鸾舞。"
            ]
        },
        {
            "title": "漫浪翁",
            "content": [
                "堂有书万卷，园有竹千竿。",
                "逍遥于其间，漫浪追昔贤。",
                "乃祖首阳人，疾世饿空山。",
                "堂堂秘书公，赤手犯鲸鳣。",
                "后来得吾子，门户真有传。",
                "已信怀道贵，预知行世艰。",
                "婆娑欲头白，不肯弹其冠。",
                "我顷未见之，千里知肺肝。",
                "不惜委珠玉，投我书数编。",
                "我穷安放逐，老去颇知田。",
                "君独胡取之，学问考渊源。",
                "江乡岁已晏，幽独抱悁悁。",
                "何当一杯酒，与子相周旋。"
            ]
        },
        {
            "title": "绝句九首",
            "content": [
                "晓起山鸦噪作团，西园霜木倚空寒。",
                "风高断雁呼前伴，雨止归云赴旧山。"
            ]
        },
        {
            "title": "淮上夜风",
            "content": [
                "县郭初传柝，船窗已闭篷。",
                "星低春野路，月淡夜淮风。",
                "烟水东南阔，渔盐吴楚同。",
                "久游谙里社，赊酒问邻翁。"
            ]
        },
        {
            "title": "夏日七首",
            "content": [
                "两架酴醾侧覆檐，夏条交映渐多添。",
                "春归花落君无恨，一架清阴恰满帘。"
            ]
        },
        {
            "title": "绝句三首",
            "content": [
                "照水轻明杨柳芽，隔林相映占巢鸦。",
                "东风香草城边路，到处人家尽是花。"
            ]
        },
        {
            "title": "送麻田吴子野还山",
            "content": [
                "麻田老仙身驭风，万里一息如飞蓬。",
                "行穷山川出天外，阅尽世界归壶中。",
                "经过卖药勾漏客，乡里高年南极翁。",
                "我亦有心游八极，从公一借葛陂龙。"
            ]
        },
        {
            "title": "赠无咎",
            "content": [
                "欺马街泥未肯干，重城含雾晓漫漫。",
                "谁令万屋淋漓雪，犹作长安半夜寒。"
            ]
        },
        {
            "title": "晓雨",
            "content": [
                "轻阴江上千峰秀，小雨墙边百草生。",
                "惟有春禽慰孤客，晓啼浑似故园声。"
            ]
        },
        {
            "title": "自上元后闲作五首",
            "content": [
                "面冷春霜拂瓦干，晓风吹雨冻阑干。",
                "柳梢黄弱梅苞破，更放东君几日寒。"
            ]
        },
        {
            "title": "长安仲春二首",
            "content": [
                "长安花繁仲春月，北风倒山雨成雪。",
                "穷巷下里◇襦尽，老翁稚儿骨欲折。",
                "吾人谙事不复惊，以手扣额愿天晴。",
                "夕阳才升已复晦，积云如山那肯退。"
            ]
        },
        {
            "title": "倚声制曲三首",
            "content": [
                "春丝惹恨鬓云垂，媚态愁容半在眉。",
                "早是思深难语列，可堪肌瘦不胜衣。",
                "眼前有恨景尤速，门外无情车载脂。",
                "自笑不如天上月，尊前犹有见郎时。"
            ]
        },
        {
            "title": "白沙闸西舣舟亭下二首",
            "content": [
                "客恨如云冉冉，风光似水迢迢。",
                "回首十年旧事，令人泪尽魂消。"
            ]
        },
        {
            "title": "已醒",
            "content": [
                "已醒厌厌醉，将开灼灼红。",
                "年年到春日，忽忽遇东风。",
                "暇日如年永，闲愁似酒浓。",
                "时能将醉眼，天际送飞鸿。"
            ]
        },
        {
            "title": "蹇驴",
            "content": [
                "骥伏盐车饥不行，疲牛与尔饱平生。",
                "子荆自是佳公子，亦向人前作汝声。"
            ]
        },
        {
            "title": "书初凉夜至将晓：{灵寿寺作}",
            "content": [
                "秋房灯火清，人语久已寂。",
                "城远不闻更，警柝鸣未息。",
                "横参已入地，斗柄当天直。",
                "乃知三更中，市廛已寂历。",
                "我时守书几，磨墨倾砚滴。",
                "反复小学书，昏目如芒刺。",
                "试寻邻房僧，鼻鼾背负壁。",
                "体劳径就枕，冷梦分南北。",
                "觉来寺钟鸣，僧礼像前席。",
                "须臾闻梵呗，木鱼如叩石。",
                "举头视东牖，朝日已淡白。",
                "反身起披衣，神爽健筋力。",
                "亟来酒瓮边，侧听声唧唧。"
            ]
        },
        {
            "title": "春望",
            "content": [
                "鸟去晴云外，帆归芳草边。",
                "平淮分绿野，春树接低天。",
                "残枾寒余烧，新青雨后田。",
                "年来千里目，容易泪双悬。"
            ]
        },
        {
            "title": "次韵寄赵伯坚二首",
            "content": [
                "西湖望中潬，能有几多程。",
                "问讯懒不讲，篇章来愈清。",
                "为邦循旧政，把酒忆交情。",
                "祝子过新岁，春风入帝城。"
            ]
        },
        {
            "title": "感遇二十五首",
            "content": [
                "太冬积严杀，布令兆微霜。",
                "凄凄中园木，华采欻摧藏。",
                "岂无孤芳者，佳菊独煌煌。",
                "后雕虽尔德，曷补蕙兰伤。"
            ]
        },
        {
            "title": "十月二十日夜大雨雹震电先是数日极暖至是方",
            "content": [
                "江乡节候异中州，十月狂雷震未休。",
                "二年到耳同常事，一夜雨声如蚤秋。",
                "想见麦畦添宿润，更欣蔬甲长新柔。",
                "东堂晚望无氛祲，洗出樊山紫翠浮。",
                "",
                ""
            ]
        },
        {
            "title": "送江瞻道之汝阴尉",
            "content": [
                "少年相见已蹉跎，千里分携可奈何。",
                "世路险艰知子少，人间忧患属予多。",
                "二年穷巷山阳客，一棹清风颍水波。",
                "我为离居感身世，援琴西望独悲歌。"
            ]
        },
        {
            "title": "雁",
            "content": [
                "知时避就物之难，千里萧萧振羽翰。",
                "水国稻收朝食乏，海天霜重夜飞寒。",
                "烟云秋去南山暖，风日春归朔野宽。",
                "九万腾凌那可测，弋人矰缴漫多端。"
            ]
        },
        {
            "title": "代人上颍川韩端明生日",
            "content": [
                "实历休明运，金貂将相门。",
                "产材皆巨植，流庆出深源。",
                "世仰风规旧，公膺戬谷繁。",
                "人间见麟凤，天路引鹏鲲。",
                "诸老推渊懿，英儒伏讨论。",
                "韦平家学盛，黄绮帝师尊。",
                "天步开华旦，离明照厚坤。",
                "曳裾趋法从，操笔代王言。",
                "谏说倾朝听，公忠报主恩。",
                "高风何凛凛，谠议在元元。",
                "夷险千途历，清明一志存。",
                "宝圭纯不琢，秋汉阔无浑。",
                "鸣佩登书殿，均劳镇辅藩。",
                "洪枢归少第，玉节对元昆。",
                "腊报新春近，阳生厚地温。",
                "当年占梦寐，此日降玙璠。",
                "贺宴开瑶席，陈庭列寿尊。",
                "簪缨罗盛族，兰玉立诸孙。",
                "霜鹤寒逾健，岩松老更蕃。",
                "人祈贤相雨，国倚太师垣。",
                "留滞瞻云馆，飞驰有去魂。",
                "微官守山邑，无路走宾轩。",
                "中外心方注，君臣契已敦。",
                "伫观登辅弼，飞润及孤根。"
            ]
        },
        {
            "title": "次韵秦七寄道潜",
            "content": [
                "衰疲久厌五更朝，每愧冥鸿在泬寥。",
                "顾我尘冠雕旧鬓，爱君山桂长新条。",
                "文词画虎工逾拙，世味春冰老益消。",
                "只欲归依香火社，高堂时听法音潮。"
            ]
        },
        {
            "title": "李处道都曹丈挽词",
            "content": [
                "凄凉正始后，尚复有斯人。",
                "恸哭亦云已，伤心难重陈。",
                "传家双令器，怀德万遗民。",
                "尚想典刑在，萧然老鹤身。"
            ]
        },
        {
            "title": "题斋壁",
            "content": [
                "松庭日午听啼莺，帘外人稀睡老铃。",
                "已叹近秋添白发，更因多病读黄庭。",
                "江鱼未上烹难致，吴酒空斟醉易醒。",
                "好住安心莫惆怅，此身天地一浮萍。"
            ]
        },
        {
            "title": "岁暮福昌怀古四首其二{张子房}",
            "content": [
                "谋臣何处不知名，谁与留侯敢抗衡。",
                "筹下兴亡分楚汉，幄中谈笑走韩彭。",
                "惧诛老将争枭首，高卧成功更养生。",
                "戡乱直须希世哲，乘时儿女漫纵横。"
            ]
        },
        {
            "title": "至后早赴馆二首",
            "content": [
                "城围残雪寒催晓，宫近晴云暖欲春。",
                "谁觉风光添一线，玉壶漏水报鸡人。"
            ]
        },
        {
            "title": "别外甥杨克一二首",
            "content": [
                "东南秋雨足，泽国水连天。",
                "日出数声雁，风高何处船。",
                "寒葅初获韭，野饷屡烹鲜。",
                "吾事无淹速，悠悠得醉眠。"
            ]
        },
        {
            "title": "宿州道中",
            "content": [
                "眼明初见淮南树，十客相逢九吴语。",
                "旅程已付夜帆风，客睡不妨船背雨。",
                "黄柑紫蟹见江海，红稻白鱼饱儿女。",
                "殷勤买酒谢船师，千里劳君聊转橹。"
            ]
        },
        {
            "title": "送客愁",
            "content": [
                "数星点点间微河，城上三更树影蹉。",
                "霜落夜深风悄悄，月明无限客愁多。"
            ]
        },
        {
            "title": "冬日怀竟陵管氏梅桥四首",
            "content": [
                "旅居泽国小园林，千里相望岁暮心。",
                "想见竟陵残雪里，新梅点雪橘垂金。"
            ]
        },
        {
            "title": "女几祠下",
            "content": [
                "山边白云闲不扫，庙前土马荒春草。",
                "山下松花龙甲光，东风古柏吹暖香。",
                "朝霞为裳水为佩，守庙千年老龙在。",
                "清风扫堂神暮还，山头月出溪潺潺。"
            ]
        },
        {
            "title": "福昌杂咏五首",
            "content": [
                "张翰飘然欲鲙鲈，周南久客意何如。",
                "风悲故国荆榛地，日落空城雉兔墟。",
                "明月捣衣闻洛杵，故人凭雁寄南书。",
                "旅歌辛苦空弹铗，谁念朝盘未食鱼。"
            ]
        },
        {
            "title": "送胡考甫",
            "content": [
                "胡公精悍姿，勇气如秋鹰。",
                "兵书百万言，挥麈谈如倾。",
                "羞戴文吏冠，慨然喜功名。",
                "愿得丈二殳，为国作长城。",
                "朝廷士力盛，战马如云腾。",
                "貔貅饱肉食，武库森神兵。",
                "此岂不足用，麾之若雷霆。",
                "如何彼黠虏，坐敢邀金缯。",
                "由来在得将，选择当至精。",
                "譬如养骐骥，有御乃能行。",
                "安得伟丈夫，长驱两隅清。",
                "淮南听公语，乃是卫霍朋。",
                "终军白面儿，尚欲请长缨。",
                "纵横老将手，出袖盍一呈。",
                "策马勿自滞，我将观厥成。",
                "一奋庸将骄，泛灌出精英。",
                "立功报天子，执节旗旌。",
                "男儿当封侯，宁为老书生。"
            ]
        },
        {
            "title": "春日杂书八首",
            "content": [
                "春风无形迹，贫舍亦时至。",
                "欲将桃李蹊，易此冰霜地。",
                "朝阳屋角暖，岸帻散衿袂。",
                "迹来饬妻子，裘纩且饮费。",
                "那知事大谬，暮雪卷风至。",
                "单衣不得出，宛转眠被袂。",
                "亦知事不久，顷刻度非易。",
                "四邻同一欢，初不办此计。",
                "天公擅万物，与夺得自恣。",
                "如何倒寒燠，乃以命为戏。"
            ]
        },
        {
            "title": "题赵楶所收赵令穰大年烟林二绝",
            "content": [
                "江上孤烟蔽远林，秋原人静下鸣禽。",
                "水乡此景常经眼，谁信侯家画万金。"
            ]
        },
        {
            "title": "挽黄几道",
            "content": [
                "异政颍川凤，遗风叔度陂。",
                "闻哀苦朋友，归葬束书诗。",
                "百岁乡人社，他年故吏碑。",
                "知公万金产，故在阿戎儿。"
            ]
        },
        {
            "title": "清明卧病有感二首",
            "content": [
                "支离卧病逢佳节，漂泊西游寄洛城。",
                "重帽畏风惟益睡，青筇扶步不禁行。",
                "红飘残萼知风急，绿满新枝听鸟声。",
                "不见贾生遗宅处，空传金谷旧园名。",
                "悲歌身世惊将老，怅望古今空复情。",
                "笑看家人竞时节，争持新火照清明。"
            ]
        },
        {
            "title": "依韵和晁十七落花二首",
            "content": [
                "投老殷勤向物华，风前犹欲拾余花。",
                "更将梦逐残红去，遍入长安百万家。"
            ]
        },
        {
            "title": "福昌杂咏五首",
            "content": [
                "天倚冈峦翠万重，倚楼搔首更书空。",
                "莓苔古屋荒秋雨，草木空山起夜风。",
                "汉帛北来邀塞雁，楚招南望忆江枫。",
                "尘埃流落悲生事，白发年来拟见攻。"
            ]
        },
        {
            "title": "夜间风雨有感",
            "content": [
                "留滞招提未是归，卧闻秋雨响疏篱。",
                "何当粗息飘萍恨，却诵僧窗听雨诗。"
            ]
        },
        {
            "title": "再寄",
            "content": [
                "宛丘之别今五年，汴上留连才一日。",
                "残生飘泊客东南，忧患侵陵心若失。",
                "先生神貌独宛然，但觉岩岩瘦而实。",
                "有如霜露入秋山，扫除繁蔚峰峦出。",
                "自言近读养生书，颇学仙人饵芝术。",
                "披寻图诀得茯苓，云是松间千岁物。",
                "屑而为食可不饥，功成在久非仓卒。",
                "上侔金石免毒裂，下比草木为强崛。",
                "涓涓漱纳白玉津，链以真元纳之骨。",
                "神仙自是人不知，岂为难求废其术。",
                "我闻公说心独嗟，欲问太虚穷恍惚。",
                "奈何不使被金朱，乃俾枯槁思岩窟。",
                "又观世事不可常，倚伏谁能定于一。",
                "终身轩冕亦何赖，况有朝升而暮黜。",
                "何如端坐养形骸，寿考康宁无夭屈。",
                "乃知岂即非良图，却笑儿曹嗜糠籺。",
                "青衫弟子昔受经，赋分羁穷少伦匹。",
                "自知无命作公卿，颇亦有心穷老佛。",
                "但思饱暖愿即已，妄意功名心实不。",
                "终期策杖从公游，更乞灵丸救衰疾。"
            ]
        },
        {
            "title": "寄参寥",
            "content": [
                "春风入楚乡，与子别经岁。",
                "有客过我门，携君尺书至。",
                "昔我出京师，仓皇省家事。",
                "遂令千里别，不一执君袂。",
                "又闻子亦行，杖履若飘驶。",
                "虽成相思诗，欲写不可寄。",
                "飘飘山水梦，时与飞锡值。",
                "乃能以书来，知子犹我记。",
                "浮云随风高，聚散未可计。",
                "迟君冰雪诗，濯我尘埃思。"
            ]
        },
        {
            "title": "竟陵酒官舍北有数步草岁寒霜落犹郁然也予为",
            "content": [
                "为爱墙隅芳草色，故遮霜霰待新春。",
                "火烧雨洗寻无处，只有东风吹旧尘。",
                "",
                ""
            ]
        },
        {
            "title": "秋风谣",
            "content": [
                "秋风起，秋云高。",
                "连山草木如波涛，大江荡潏鱼龙逃。",
                "羲和奔忙日车逸，八柱倾侧恐不牢。",
                "柯山老人揜蓬茅，畏寒理我旧缊袍。",
                "粗餐在盘有浊醪，醉饱高卧从呼号。"
            ]
        },
        {
            "title": "润州书事",
            "content": [
                "野蔓封城堞，疏松隔丽谯。",
                "楼临寒汹涌，门揖翠迢峣。",
                "客思闲易感，归心去莫招。",
                "何时送客处，看我理归桡。"
            ]
        },
        {
            "title": "梅花二首",
            "content": [
                "天质自清非为瘦，仙姿正白不施红。",
                "未开如怨开如笑，枉乞幽香与北风。"
            ]
        },
        {
            "title": "次韵李德载见寄",
            "content": [
                "头颅幸获免奸锋，甘分江湖老钓篷。",
                "老得一州聊自慰，相望千里与谁同。",
                "已欣台省登群俊，犹数湖湘卧病翁。",
                "诗就醉余频走笔，待观云海戏群鸿。"
            ]
        },
        {
            "title": "孙志康许为南酿前日已闻籴米欣然作诗以问之",
            "content": [
                "平生一尊酒，风月不可无。",
                "谪官将十年，一醉未易图。",
                "市岂无旗亭，官亦有酒垆。",
                "薄乃捩齿酸，一滴不可沽。",
                "英英孙夫子，臭味真吾徒。",
                "自云得异蘖，乃出粳稻腴。",
                "岁久精粹出，去者乃其粗。",
                "酝酿才浃日，芳甘已盈壶。",
                "伧人喻其力，若火经茅芦。",
                "此语真野陋，殆出负贩夫。",
                "前日闻吉语，籴米已在途。",
                "每恨乏陈糯，价直如买珠。",
                "怜君久客囊，倾倒无复余。",
                "假器走仆僮，供我一笑娱。",
                "欲为漉巾潜，请学涤器如。",
                "作诗以讯之，何日陈尊盂。"
            ]
        },
        {
            "title": "调全玉病二首",
            "content": [
                "维摩丈室自萧然，病起新凉得恣眠。",
                "我愧声闻难问疾，想君独对散花天。"
            ]
        },
        {
            "title": "腊初小雪后圃梅开二首",
            "content": [
                "风格孤高又国香，故教小雪发新妆。",
                "修行嗟我无功力，却使天魔入道场。"
            ]
        },
        {
            "title": "绝句二首",
            "content": [
                "晴江水满长菰蒲，野鸭鵁鶄欲哺雏。",
                "谁为寄声沙塞雁，春来朔野定如何。"
            ]
        },
        {
            "title": "晚凉行稻畦间",
            "content": [
                "草木秋微警，山川夏已深。",
                "迎风云卷幕，沈日水浮金。",
                "晚鸣吟高木，霏烟暝远林。",
                "杖藜循野泽，谈笑不行吟。"
            ]
        },
        {
            "title": "和小雨",
            "content": [
                "入夜雨声急，坐愁衾枕单。",
                "春归千里恨，梦断五更寒。",
                "遣兴芳樽满，惊心节物残。",
                "山城近野水，半夜有归翰。"
            ]
        },
        {
            "title": "冬日杂兴六首",
            "content": [
                "击柝山城闭，疏灯野店扃。",
                "疾风鸣夜谷，晴水动浮星。",
                "霜翼归何晚，邻机织未停。",
                "短歌时自和，愁绝更谁听。"
            ]
        },
        {
            "title": "福昌官舍后绝句十首",
            "content": [
                "洛川春色几时归，漾漾清流照翠微。",
                "日暖雪消沙岸软，鸳鸯相对不惊飞。"
            ]
        },
        {
            "title": "试墨",
            "content": [
                "金案冰窗净绝尘，砚寒龙尾縠生纹。",
                "澄江清浅汀洲静，忽有苍螭下吐云。"
            ]
        },
        {
            "title": "依韵奉酬慎思兄夜听诵诗见咏之作",
            "content": [
                "昔遇晁公淮水东，士衡已听语如钟。",
                "五车讲学知无敌，十载论文喜再逢。",
                "古匣剑光疑鬼泣，夜天虎啸有风从。",
                "许侯破的由来事，杜老裁诗晓墨浓。"
            ]
        },
        {
            "title": "秋蔬",
            "content": [
                "荒园秋露瘦韭叶，色茂春菘甘胜蕨。",
                "人言佛见为下箸，芼炙烹羹更滋滑。",
                "其余琐屑皆可口，芜菁脆肥台葅辣。",
                "藏鞭雏笋纤玉露，映叶乳笳浓黛抹。",
                "已残枸杞只留枾，晚种莴苣初生甲。",
                "南来食鱼忘肉味，久思吾土牛羊茁。",
                "软炊一饱老有味，痛饮百壶今不说。",
                "蒲团斋罢欠伸时，自觉少年心解脱。"
            ]
        },
        {
            "title": "绝句九首",
            "content": [
                "黄叶桑林赤土冈，蓬茅小径度牛羊。",
                "似闻流乞之唐汝，叹息何人为发仓。"
            ]
        },
        {
            "title": "怀竟陵莲花",
            "content": [
                "景湖门外有汀洲，灼灼红莲照碧流。",
                "公子不归时节晚，雨枝风叶卧清秋。"
            ]
        },
        {
            "title": "晨起二首",
            "content": [
                "中宵爽气入衾裯，檐雨浪浪晓末收。",
                "三伏焱歊扫除尽，待教明月放清秋。"
            ]
        },
        {
            "title": "暮春书事四首",
            "content": [
                "冉冉春将老，迟迟日正长。",
                "露花低晓架，风絮集闲堂。",
                "水暖荷争出，杯寒杏已尝。",
                "芳菲值穷谷，嗟负少年狂。"
            ]
        },
        {
            "title": "招潘郎饮",
            "content": [
                "老人夜短睡不足，勃公窗外强知时。",
                "五更未明语千万，更憎林间鹎鵊儿。",
                "吹红洗白雨三日，吾园花在已离披。",
                "一年春事坐如此，白首穷谪归无期。",
                "念此径须沽酒饮，买鱼烹肉勤妻儿。",
                "更呼东邻好酒伴，为我醉倒阶前泥。"
            ]
        },
        {
            "title": "张夫人挽词",
            "content": [
                "世德簪缨贵，家风孝友传。",
                "承夫知不忌，爱子故亲贤。",
                "飘忽人间梦，生平物外缘。",
                "诸天清净报，可但閟重泉。"
            ]
        },
        {
            "title": "北堂斋居示秬秸",
            "content": [
                "穷腊贫家絺纻单，可堪过雨夜堂寒。",
                "屏除荤酒神应爽，谈笑诗书乐未闲。",
                "净境眼前无俗物，清都梦到有飞翰。",
                "鸡鸣月落纸窗白，疑是从天风驭还。"
            ]
        },
        {
            "title": "游李氏园",
            "content": [
                "堂下新年见草芽，惊心强起探年华。",
                "柳呈雪后青苍干，梅破风前一雨花。",
                "绰约风光新物态，哉培园沼好生涯。",
                "奔驰世路吾何有，一到林塘一叹嗟。"
            ]
        },
        {
            "title": "九月十八日梦中作闻雁诗",
            "content": [
                "何日离燕碛，来投江上洲。",
                "高鸣云际夜，冷度雨中秋。",
                "缯缴远须避，稻粱寒未收。",
                "春风归翼便，容易一冬留。"
            ]
        },
        {
            "title": "九日独游怀故人",
            "content": [
                "故人分散在天涯，九日登临独叹嗟。",
                "人世光阴催日日，乡闾时节自家家。",
                "风烟满眼临秋尽，鼓角荒城送日斜。",
                "取醉凭谁正乌帽，遣愁犹强插黄花。"
            ]
        },
        {
            "title": "登山望海四首",
            "content": [
                "江阔风烟易晚，山高草木先秋。",
                "独倚阑干尽日，此身与世悠悠。"
            ]
        },
        {
            "title": "和人二首",
            "content": [
                "腊残春近独消魂，残雪长安千万门。",
                "青鸟何曾寄音信，碧云刚解报黄昏。"
            ]
        },
        {
            "title": "荒园",
            "content": [
                "日暖风檐翻乳燕，晓寒露柳啭流莺。",
                "荒园日日东风里，吹尽闲花香草生。"
            ]
        },
        {
            "title": "逐蛇：",
            "content": [
                "嗟尧之时兮大水滂，横溃四海兮包陵冈。",
                "荡流涌汩兮周无防，龙腾蛇奔兮嬉以狂。",
                "腥鳞顽鬣兮更披猖，城居穴处兮乱厥常。",
                "颓虫纠结兮肆害戕，陆盘渊据兮傲不臧。",
                "朋屯党集兮蕃以昌，穿穴噬囓兮民尽伤。",
                "下民既病兮帝弗康，黄熊幽殛兮羽山阳。",
                "乃命伯禹兮行四方，乘高趋卑兮陵复航。",
                "凿山疏源兮导河江。万水下足兮来洋洋。",
                "经画九野兮兴农桑，驱龙放蛇兮屏诸荒。",
                "焚山燎野兮无遗芒，野巢窟居兮保厥疆。",
                "敢有弗率兮断尔吭，伯益作志兮稽妖祥。",
                "帝虞耄勤兮黜予商，天授神禹兮夏是王。",
                "九牧作贡兮金监锽，大冶鼓铸兮腾精铓。",
                "岩岩九鼎峙且刚，奇形诡质兮走与翔。",
                "鳞毛羽◇兮兮杂短长，求情抉态兮幽微彰。",
                "制驭百怪兮严纪纲，兽虫人鬼兮安其乡。",
                "殊宫别域兮异存亡，曷为兹蛇兮宅我居。",
                "妖顽坚老兮傲驱除。深潜居此兮坦无虞。",
                "下饮我沼兮稍林株，朱眸丹舌兮玄鳞肤。",
                "恍惚遽速兮疑有无，居者畏避兮行者徐。",
                "险夺我圃兮骇我徒，盗窃祭祷兮欺群愚。",
                "我咨尔蛇兮潜山而穴野，阴蟠远伏兮与人乎异舍。",
                "冬居夏游兮时以行，食尔之食兮朋尔朋。",
                "僣乱我居兮常失经，叛弃尔守兮帝有刑。",
                "胡昏与顽兮居以宁，自为不宁兮邀割烹。",
                "荒戾天理兮悖圣程，我宥尔愆兮逐尔行，",
                "亟舍故处兮遐以征。南山之幽兮云雾冥，",
                "草木荟蔚兮崄不平。尔徒实繁兮食惟尔盈，",
                "捕取不至兮居无与争。汝生孔遂兮寿绵尔龄，",
                "物违其常兮祸之所集。丰狐昼游兮冬裘以白，",
                "龟厌渊处兮吉凶是卜。虎不畏人兮皮包戈戟，",
                "矜险恃孽兮其终鲜克。我言孔昭兮语汝以理，",
                "日吉时良兮汝遄以逝。"
            ]
        },
        {
            "title": "寄子由先生",
            "content": [
                "先生四十犹不遇，独坐南都谁与语。",
                "青衫弟子天下穷，饥走京城困羁旅。",
                "高门得饭暂见肉，敝筐无实惟巢鼠。",
                "楼头酒贵不敢沽，三百青铜输杜甫。",
                "强颜讲学昧时宜，漫自吟诗愁肺腑。",
                "平生不解谒贵人，况乃令严门者拒。",
                "此生自料应常尔，但愿流年醉中度。",
                "又思人世乐乃已，此外纷纷何足数。",
                "豫期归日在凉秋，想见西风荡烦暑。",
                "区区怀抱冀披豁，一尊愿驻东归橹。"
            ]
        },
        {
            "title": "晚步灵寿寺后二首",
            "content": [
                "逢秋种菊尚殷勤，隙地侵寻欲过邻。",
                "便好采花供服饵，形容已似泽边人。"
            ]
        },
        {
            "title": "离光山驿",
            "content": [
                "邮亭结束问残更，斜月西南鸡未鸣。",
                "草草劳人常少睡，绵绵远道苦无情。",
                "田家稔熟人情好，野路雨余秋气清。",
                "老得一州藏拙去，鹓鸾台阁尽豪英。"
            ]
        },
        {
            "title": "在告家居示内",
            "content": [
                "虽云官事简，不似在家安。",
                "晏晏妇子语，嬉嬉儿稚闲。",
                "甘餐失粗粝，独酌置杯盘。",
                "老觉偎绥好，莫将年少看。"
            ]
        },
        {
            "title": "寒食离白沙",
            "content": [
                "花枝袅袅水溶溶，杨柳轻明二月风。",
                "景物可怜人寂寞，年年寒食醉眠中。"
            ]
        },
        {
            "title": "冬日杂兴六首",
            "content": [
                "南壁苍崖壮，穷冬井落闲。",
                "风声先老树，日色避诸山。",
                "落雁饥相向，啼乌夕自还。",
                "微微寒月影，蓬户已深关。"
            ]
        },
        {
            "title": "发岐亭宿故镇三首",
            "content": [
                "乘月入秋山，月午山蹊静。",
                "森森松竹林，夹道散疏影。",
                "阴风留暗壑，白露蒙朝岭。",
                "耿耿村鸡鸣，坐感单衣冷。"
            ]
        },
        {
            "title": "和苏适春雪八首",
            "content": [
                "寒阵须凭酒解围，闲官幸可典朝衣。",
                "一杯冷落凭谁劝，却有飞花舞入帷。"
            ]
        },
        {
            "title": "东堂",
            "content": [
                "杳杳寒鸡唱，漫漫夜色深。",
                "斗柄垂地直，河势向江沉。",
                "林鸟栖欲去，草虫寒尚吟。",
                "幽人揜蓬荜，不睡拥单衾。"
            ]
        },
        {
            "title": "之天长会宿僧院",
            "content": [
                "萧条林下寺，客至解尘鞍。",
                "雨过月逾白，夜深秋向寒。",
                "老僧无俗累，爱客故盘桓。",
                "之子静相对，松风清石栏。"
            ]
        },
        {
            "title": "喜晴有感呈晁郎",
            "content": [
                "山城淫雨霁，窗户含余清。",
                "老人午睡足，杖策遶荒庭。",
                "长夏吾庐秀，清阴交众荣。",
                "茫茫榛莽中，萱草扬其英。",
                "植杖视天壤，悠然感浮生。",
                "淹泊且无叹，人事亦难恒。",
                "一旦舍此去，触物不无情。",
                "何为久戚戚，遇酒但知倾。"
            ]
        },
        {
            "title": "读李憕碑",
            "content": [
                "自唐中微北方沸，胡马长鸣饮清渭。",
                "李公守节陷贼庭，身死骷髅行万里。",
                "百年事往谁复省，一丘榛莽无人祭。",
                "荒碑半折就磨灭，后人空解传其字。",
                "杀身不畏真丈夫，自古时危知烈士。",
                "俗书小技何足道，嗟我但欲扬其事。",
                "寥寥获麟数千载，末学褒贬多非是。",
                "高文大笔谁复作，黜臣饿夫须有待。",
                "纷纷后世竞著述，纸墨徒为史官费。",
                "却嗟何独此事然，搔首碑前空叹慨。"
            ]
        },
        {
            "title": "伤春",
            "content": [
                "山城夜来雨，卧病惜残春。",
                "暗暗鸟啼树，飘飘花去人。",
                "地偏佳客断，官冷酒钱贫。",
                "乘兴还骑马，田家乐更真。"
            ]
        },
        {
            "title": "和陈器之苦雨",
            "content": [
                "急雨凄风未肯归，三川烟树远凄迷。",
                "泻山涨潦千霆怒，到地重云万幕低。",
                "扰扰泥涂同野鹜，萧萧昏晓听邻鸡。",
                "为君一借扶摇便，静扫平郊散马蹄。"
            ]
        },
        {
            "title": "和归去来词",
            "content": [
                "归去来兮，行世不偶予曷归。",
                "其出无所为喜兮，舍去而何悲。",
                "眄一世之无与兮，古之人逝莫追。",
                "求不疚于予义兮，又奚恤余子之是非。",
                "彼好恶之罔极兮，或颠倒其裳衣。",
                "顾吾涉之已深兮，愧哲人之见微。",
                "吾归甚安，无所事奔。",
                "既守吾室，又杜吾门。",
                "一气孔神，于中夜存。",
                "纳至和于灵根兮，挹天酝于玄尊。",
                "既充溢于幽阙兮，亦粹然而见颜。",
                "往有坎而兹夷兮，昔或危而今安。",
                "将从化人于西域兮，面藏吏于函关。",
                "将以一世为刍狗兮，废与兴吾厌观。",
                "彼福祸之一源兮，必兹出而兹还。",
                "彼自以为无隙兮，何异夫石椁之宋桓。",
                "归去来兮，吾悲夫斯人不返兮，",
                "岂招仙圣与之游。昔惠我以好音，",
                "忽远去而莫求。予曷异于世人兮，",
                "初为哽塞而增忧。彼钱镈则深藏兮，",
                "盍视夫已垦之田畴。万古芸芸，",
                "共逝一舟。半夜而失，",
                "旦号其丘。畏达观之诮予，",
                "涕已泣而不流。悟荣名之取憎兮，",
                "善斯人之获休。已矣乎，",
                "万物之作各其时，吾独与时而去留，",
                "岂或能力而违之。既往莫或追，",
                "来者尚可期。盖雨暵之在天，",
                "岂吾稼之不耔。彼蜀雄之必传，",
                "作犹愧于书诗。嗟身屈而道伸，",
                "于斯人兮曷疑。"
            ]
        },
        {
            "title": "草舍",
            "content": [
                "草舍芦藩百事贫，有时遇酒暂曛曛。",
                "天边日落未归客，江上春寒多思人。",
                "寄远相思时有梦，感时长啸不无神。",
                "东风又欲催桃李，搔首花前独岸巾。"
            ]
        },
        {
            "title": "悼亡九首",
            "content": [
                "遥夜新霜凋碧槐，三更寒月满堂阶。",
                "美人化作秋风去，只有清魂梦里来。"
            ]
        },
        {
            "title": "乌臼",
            "content": [
                "乌臼强知晓，譊譊鸣暗天。",
                "我事不须早，援衾且复眠。",
                "朝晖方聩聩，惨凛蔽清妍。",
                "且复待午景，负此檐间暄。"
            ]
        },
        {
            "title": "秋雨小酌赠贾七",
            "content": [
                "出门秋雨泥漫漫，嗟我后土何时干。",
                "官曹事休归舍卧，破屋淅淅西风寒。",
                "弱妻倾榼劝我起，稚子笑语争杯盘。",
                "我生乐事但如此，为尔一醉愁肠宽。",
                "仕途翩翩鬬巧捷，华裾鲜縠相追攀。",
                "老来百事觉羞耻，懒伴儿女涂铅丹。",
                "贾郎豪华独异我，粉腮玉指双鸦鬟。",
                "清眸侑酒醉百盏，肯咀贫瓮寒虀酸。",
                "堂前菊花日以好，落砌槭槭梧桐残。",
                "当谋痛饮待九日，豪气一压龙山桓。"
            ]
        },
        {
            "title": "感秋呈宏父兼呈周楚望三首",
            "content": [
                "西风中夜来，飞雨随以至。",
                "揽衣不能眠，起坐为涕泗。",
                "炎蒸虽云酷，香草犹可佩。",
                "清商来无情，凋我兰与蕙。",
                "咿咿草虫悲，袅袅露蝉嘒。",
                "高梁燕如客，铩翮鹰方鸷。",
                "乾坤本无心，万物随一气，",
                "如何于其间，感怆坐自累。",
                "置之勿复道，得酒但知醉。",
                "陶然杯杓间，萧洒无余事。"
            ]
        },
        {
            "title": "福昌官舍后绝句十首",
            "content": [
                "无客门阑尽日扃，两行乔木拥寒厅。",
                "吏胥借问官何在，流水声中看竹行。"
            ]
        },
        {
            "title": "观池涨有作",
            "content": [
                "清商初用事，力弱殊未完。",
                "假此通夕雨，遂收祝融权。",
                "平池旧深浅，亦复波浪翻。",
                "白鹭飞不下，高荷没青圆。",
                "是日酒初熟，芳香满金尊。",
                "三酌径就醉，此怀谁与论。"
            ]
        },
        {
            "title": "卧病读韦苏州诗呈无咎",
            "content": [
                "闲官无吏课，未午省中归。",
                "端居属微疾，偃卧度秋辉。",
                "书帙纷几席，减谷亦清羸。",
                "庭花败风雨，晚蝶弄余姿。",
                "怀公天津语，梦起江湖思。",
                "高秋挟健橹，一与水神嬉。",
                "上去触樯阈，奋飞有絷维。",
                "饮人惭髀肉，消尽定何为。"
            ]
        },
        {
            "title": "出伏调潘十",
            "content": [
                "伏尽热随尽，古语常有凭。",
                "淮南岁苦旱，秋暑郁方蒸。",
                "老火炽而焰，弱金融未凝。",
                "火云大江沸，烈日群山赪。",
                "平生白羽扇，挥拂何功能。",
                "蓬头卧永昼，起冠汗沾缨。",
                "柯山屡空子，贫病复相仍。",
                "衡茅未可诣，作诗问寝兴。"
            ]
        },
        {
            "title": "东园",
            "content": [
                "浮云蔽亭午，白日成萧森。",
                "余凉入坐隅，萧洒散烦襟。",
                "孟夏爱吾屋，秀木成佳阴。",
                "众果颇已成，永日鸣山禽。",
                "杖履时亦到，逍遥忘滞淫。",
                "举头天雨霁，落日低遥岑。"
            ]
        },
        {
            "title": "湖上成绝句呈刘伯声四首",
            "content": [
                "风荡云容不成雪，柳偷春色放冲寒。",
                "湖边艇子冲烟去，天畔青山隔雨看。"
            ]
        },
        {
            "title": "感春",
            "content": [
                "若若堂北桃，昨日花犹小。",
                "暖风迟景一日功，万萼千葩烂相照。",
                "东风漾漾吹朝雨，朝日满檐春鸟语。",
                "樱桃得暖花意忙，接萼连枝间先吐。",
                "兰芽出地长可握，小笋如簪堪荐箸。",
                "欣欣万木谁使然，时来不肯居尘土。",
                "盛衰相感但如此，镜中安得朱颜驻。",
                "古来百计无可奈，惟有饮者谋犹庶。",
                "乃知其急莫如酒，有衣可典犹为富。",
                "我今不乐欲何待，薄俸自给供朝暮。",
                "功名有命不可求，白发无私谁得拒。",
                "从今酩酊勿复辞，弃置人间千万虑。"
            ]
        },
        {
            "title": "八月六日西风极凉如十月间晨起偶题",
            "content": [
                "初过三伏暑初归，风景谁知遽惨凄。",
                "短日旅愁消美酒，五更乡梦托晨鸡。",
                "江天水冷鱼龙蛰，野泽风多鸿雁稀。",
                "尘箧敝貂犹得在，过冬偶免叹无衣。"
            ]
        },
        {
            "title": "春日",
            "content": [
                "如丝苣甲饤春盘，韭叶金黄雪未干。",
                "旅饭二年无此味，故园千里几时还。",
                "异方时节三巵酒，残岁风烟一惨颜。",
                "曾奉龙旗典邦礼，岁穷祠祀少休闲。"
            ]
        },
        {
            "title": "夏日杂感四首",
            "content": [
                "群动入夜息，我归亦安眠。",
                "脱我身上衣，援枕体晏然。",
                "朝日常营营，有生不可闻。",
                "羲和戢其光。幸此须臾间。",
                "人生一世中，大小无百年。",
                "胡为不自暇，长抱勤苦叹。",
                "才者勇设施，诞者夸势权。",
                "彼有驱其心，欲休谅无缘。",
                "我本与世疏，少慵老成顽。",
                "何为不引去，坎坷行所难。"
            ]
        },
        {
            "title": "晚春初夏八首",
            "content": [
                "阴阴夏景变余春，清晓园林未有尘。",
                "日日东风欺弱柳，鹅黄吹尽作青云。"
            ]
        },
        {
            "title": "三月一日马令送花",
            "content": [
                "未说浸阳别泪痕，江边苹芷不胜繁。",
                "不知来岁在何处，又对新花忆故园。",
                "插帽每惭辉白发，飞香曾伴照清尊。",
                "去年今日淮阳道，落絮残红正断魂。"
            ]
        },
        {
            "title": "衰荷",
            "content": [
                "衰荷有余姿，秋水清更急。",
                "木落天宇宽，庭虚山气入。",
                "寒鱼渐受钓，野果晴可拾。",
                "幽居无余营，但与山水习。",
                "济时无良谋，戎陈畏戈录。",
                "端坐阅岁时，多惭微禄及。"
            ]
        },
        {
            "title": "岁暮书事十二首",
            "content": [
                "清洛鱼梁浅，霜鳞素鲫肥。",
                "供厨调鼎快，充腹此羹稀。",
                "老去只便饱，年来甘息机。",
                "寒江鲈鲙美，怅望未成归。"
            ]
        },
        {
            "title": "赠陈履常",
            "content": [
                "劳苦陈夫子，欣闻病肺苏。",
                "席门迁次数，僧米乞时无。",
                "旨蓄亲庖急，青钱药裹须。",
                "我场方不给，何以絷君驹。"
            ]
        },
        {
            "title": "乍晴二首",
            "content": [
                "洗来桐叶晚青青，积雨阑干暗菌生。",
                "墙角半倾苔晕合，萧萧风草一蛩鸣。"
            ]
        },
        {
            "title": "岁暮书事十二首",
            "content": [
                "原庙依冈起，传闻世祖营。",
                "南阳无雊雉，熊耳合投兵。",
                "霜日蓬原路，天风柏殿声。",
                "山川英气在，不负昔闻名。"
            ]
        },
        {
            "title": "黄几道哀挽",
            "content": [
                "风流正始久无声，颇复因公到后生。",
                "千里族人分俸禄，百年乡党守题评。",
                "青云脱屣乌台峻，白首含香画省清。",
                "但得将军桃李在，宁须公相写铭旌。"
            ]
        },
        {
            "title": "绝句九首",
            "content": [
                "树头三唱鸡宾日，门外斜行雁寄书。",
                "十月江城霜霰薄，满山林叶乱蓝朱。"
            ]
        },
        {
            "title": "腊月十八日蚤苦寒与家妇饮",
            "content": [
                "寒夜不可旦，老鸡鸣苦迟。",
                "晨兴出户视，风折山树枝。",
                "最爱堂东梅，洌寒亦弄姿。",
                "夜来月中影，窥我读书帷。",
                "中庭石井栏，晨汲气如炊。",
                "今日复何事，环佩联冰澌。",
                "瓷罂有芳醇，庖舍具鲜肥。",
                "地炉炽新炭，三酌对山妻。"
            ]
        },
        {
            "title": "秋雨二首",
            "content": [
                "急雨凄风未肯晴，墙阴先报候虫鸣。",
                "扫除暑气驱三伏，催促秋声向五更。",
                "美酒若能斟靖节，二毛偏解着潘生。",
                "醉来真有无穷意，老去何劳浪自惊。"
            ]
        },
        {
            "title": "赠人三首次韵道卿",
            "content": [
                "未必蝤蛴如素领，故应新月学蛾眉。",
                "引成密约因言笑，试得真情是别离。",
                "罇酒且倾寒琥珀，泪妆更看薄臙脂。",
                "北城月落乌啼后，便是孤舟肠断时。"
            ]
        },
        {
            "title": "早起偶成",
            "content": [
                "枕席清如水，萧然一老僧。",
                "鸡声消壁月，晓日失窗灯。",
                "山叶寒逾响，江云薄易凝。",
                "老僧曾教我，任运且腾腾。"
            ]
        },
        {
            "title": "将至汉川夜泊",
            "content": [
                "水翼飞栖定，连樯宿暝烟。",
                "苇风惊客梦，江月伴人眠。",
                "多病闲偏乐，苦吟愁易牵。",
                "渔郎尔何恨，终夕独鸣舷。"
            ]
        },
        {
            "title": "早起二首",
            "content": [
                "风鸣槁叶未辞枝，雨湿疏梅欲弄姿。",
                "地下一阳应蹀躞，世间浑未有人知。"
            ]
        },
        {
            "title": "晨起二首",
            "content": [
                "仲春忽过半，长养候已深。",
                "晨兴雨初霁，近日瞩平林。",
                "繁桃张丽锦，好鸟鸣清琴。",
                "樛枝有新子，翘草无陈心。",
                "谪官伤局促，端居厌滞淫。",
                "眷言平生友，乖隔如参辰。"
            ]
        },
        {
            "title": "永城道中",
            "content": [
                "东行十日何所有，衰草白茅梁宋陂。",
                "大风官树吹半折，欲雨野云垂不飞。",
                "十年所遇半陈迹，千里独愁怀所思。",
                "他日江湖片帆去，白头青镜久相期。"
            ]
        },
        {
            "title": "夏夜二首",
            "content": [
                "一雨洗空旷，肃然天地秋。",
                "阴阳有至信，残暑逝不留。",
                "中夜事忽变，西风延蓐收。",
                "云雷西北来，弥漫布九州。",
                "万生息惔焚，我疾亦已瘳。",
                "起哦不待晓，暗步禅堂幽。",
                "落月倾屋西，候虫鸣不休。",
                "坐令百感集，岁晏此淹留。"
            ]
        },
        {
            "title": "雨中五首",
            "content": [
                "春残厌寒搅，雨多空日长。",
                "饭余时策杖，睡足独焚香。",
                "芍药正酣寝，海棠浑未妆。",
                "贤哉堂下竹，相对只苍苍。"
            ]
        },
        {
            "title": "绍圣甲戌侍立集英殿临轩试举人作此两绝",
            "content": [
                "弱岁千名翰墨场，春寒摇笔试西厢。",
                "茫然二十年间事，还着春衣侍玉皇。"
            ]
        },
        {
            "title": "苦寒二首",
            "content": [
                "山城新炭贱于土，老翁守垆朝复暮。",
                "时倾墙下一杯酒，不怕檐前三尺雨。",
                "共言麦好岁当熟，里巷往来闻好语。",
                "老大汤饼百不忧，折脚铛中足烹煮。"
            ]
        },
        {
            "title": "离宿州后寄兄弟",
            "content": [
                "落日村桥涕泫然，东风匹马去翩翩。",
                "两行绿树当隋岸，一片春云限楚天。",
                "妄意致身常许国，强颜得禄废求田。",
                "幅巾会作淮南叟，白发相收一钓船。"
            ]
        },
        {
            "title": "冬日杂兴六首",
            "content": [
                "空山身欲老，徂岁腊还来。",
                "愁怯年年柳，伤心处处梅。",
                "绿蔬挑甲短，红蜡点花开。",
                "冰雪知何有，东风日夜回。"
            ]
        },
        {
            "title": "效白体二首",
            "content": [
                "州贫须惜尊罍费，俗陋兼无妓乐名。",
                "幸有蒲团供燕坐，不妨藜杖助闲行。",
                "看炊香稻供斋饭，自采寒蔬试野羹。",
                "身外无营内无事，近来心气尽和平。"
            ]
        },
        {
            "title": "春日杂书八首",
            "content": [
                "吾闻古夸父，逐日沈虞渊。",
                "以日为可逐，智固未足言。",
                "徒能出八极，撑突干云天。",
                "当其惫且毙，便使儿女怜。",
                "至弱败至刚，水波乃飘山。",
                "谁能守此道，却敌以空弮。"
            ]
        },
        {
            "title": "书颍州皇甫秘教书室",
            "content": [
                "闲来便是日侵阶，窗下棋枰林下林。",
                "晓解扁舟又南去，百年还得几回来。"
            ]
        },
        {
            "title": "谒客",
            "content": [
                "入门投刺吏翩翩，我非欲见礼则然。",
                "异哉宾主两无语，客起疾走如避然。",
                "我已不恭愧昔贤，忍使涂炭朝衣冠。",
                "人生暂聚鸿集川，春风吹飞何后先。"
            ]
        },
        {
            "title": "正月十八日晴霁登柯眺望二首",
            "content": [
                "寂寂池亭古，园荒草自春。",
                "东风独游客，迟日未归人。",
                "久雨众山晦，初晴万境新。",
                "长歌视天壤，高兴不无人。"
            ]
        },
        {
            "title": "腊日二首",
            "content": [
                "异乡怀旧人千里，胜日难忘酒一杯。",
                "不恨北风催短景，最怜残雪冷疏梅。",
                "江边寒色雁催尽，天上春光斗挹回。",
                "我独呼儿剩丸药，微功聊取助衰骸。"
            ]
        },
        {
            "title": "村晚",
            "content": [
                "深坞繁花丽，晴田细径分。",
                "孤舟春水路，芳草夕阳村。",
                "暗雀投檐静，昏鸦集树喧。",
                "牛羊自归晚，灯火掩衡门。"
            ]
        },
        {
            "title": "杂诗二首",
            "content": [
                "邾城山下梅花树，腊月江风好在无。",
                "争似姑山寻绰约，四时长见雪肌肤。"
            ]
        },
        {
            "title": "悼逝",
            "content": [
                "结发为夫妇，少年共饥寒。",
                "我迂趋世拙，十载困微官。",
                "男儿不终穷，会展凌风翰。",
                "相期脱崎岖，一笑纾艰难。",
                "秋风摧芳蕙，既去不可还。",
                "滴我眼中血，悲哉摧肺肝。",
                "儿稚立我前，求母夜不眠。",
                "我虽欲告之，哽咽不能言。",
                "积金虽至斗，纡朱走华轩。",
                "失我同心人，抚事皆悲酸。",
                "积日而成时，积时更成年。",
                "山海会崩竭，音容永茫然。"
            ]
        },
        {
            "title": "读仲南和诗",
            "content": [
                "异时文席许论诗，三载江湖读楚词。",
                "自笑酸寒无好语，少年仓氏独相知。"
            ]
        },
        {
            "title": "次韵鲁直夏日斋中",
            "content": [
                "文章惭肮脏，谈舌罢嶲永。",
                "年来屏百事，但愿两耳静。",
                "黄公安禅室，不觉在市井。",
                "客来饱清风，可是徒造请。",
                "牺尊与社樗，妄计幸不幸。",
                "愿君妙观察，金门等云岭。"
            ]
        },
        {
            "title": "萧朝散惠石本韩干马图马亡后足",
            "content": [
                "世人怪韩生，画马身苦肥。",
                "干宁忍不画骥骨，当时厩马君未知。",
                "开元太平国无事，战马卷甲饱不骑。",
                "玉关橐驼通万里，长安第宅连诸姨。",
                "笙歌锦绣遍一国，六龙长闲空食粟。",
                "霜甜秋草沙苑游，日暖春波谓川浴。",
                "脽圆腰稳目生光，细尾丰膺毛帖肉。",
                "珠鞍玉镫骄不行，岂有尘埃侵四足。",
                "韩生丹青写天厩，磊落万龙无一瘦。",
                "岂知车下骨如墙，饥食草根刺伤口。",
                "君家古图才半身，千里腾骧已有神。",
                "回身侧顾不无意，剪鬃络头嗟失真。",
                "君不见太宗战马拳腹毛，身骑此马缚群豪。",
                "龙虎精神金鼓气，岂有闲地供脂膏。",
                "至令画图快胸臆，想见虬须亲破贼。",
                "那知但爱厩中肥，渔阳筋脚蹄如石。",
                "神驹入水随烟云，蜀山石路无行人。",
                "六骥悲鸣足流血，骑骡遗事一酸辛。"
            ]
        },
        {
            "title": "嘲南商",
            "content": [
                "两袖全匹帛，望知江淮客。",
                "深藏计算苦，好鬬意气窄。",
                "愁逢汤饼碗，遇鲊论瓮咋。",
                "市南沽茅柴，归店两颧赤。"
            ]
        },
        {
            "title": "宿咸平驿",
            "content": [
                "萧萧暗叶鸣秋雨，淅淅窗风战客灯。",
                "世味饱谙心已老，不烦潘鬓强侵陵。"
            ]
        },
        {
            "title": "舟行五绝",
            "content": [
                "渡头风雨晚生寒，蓑笠渔翁坐钓船。",
                "为问篷中有鱼否，一双新鳜出笼鲜。"
            ]
        },
        {
            "title": "岁暮福昌怀古四首其四{连昌宫}",
            "content": [
                "欲问兴亡已惨颜，桑田沧海变人间。",
                "无情野水青春在，不动南山白日闲。",
                "伐木清溪寒剥啄，鸣禽高柳晓缗蛮。",
                "蛾眉皓齿终黄土，谁道仙宫有使还。"
            ]
        },
        {
            "title": "新春",
            "content": [
                "水乡清泠落梅风，正月雪消春信通。",
                "昨夜园林新得雨，杏梢争放晓来红。"
            ]
        },
        {
            "title": "下直",
            "content": [
                "留住长安鬓已丝，宫廊还见落梅飞。",
                "暮云疏雨苍龙阙，不惜障泥策马归。"
            ]
        },
        {
            "title": "苏叔党吕知止许下见访叔党有诗戏赠以此奉答",
            "content": [
                "三年齐安有江山，可当中原故人面。",
                "北来尘埃逢故人，眼前郄作江山见。",
                "君似江山定不疏，能出吾言世亦无。",
                "苏郎下笔妙无敌，吕郎与谈惊未识。",
                "凤雏骥子未宜轻，囊空各有千金璧。",
                "赠君锦绣与琼瑶，报我琅玕金错刀。",
                "溪毛潢污未相弃，岁暮与君甘缊袍。"
            ]
        },
        {
            "title": "邓学士慎思挽词",
            "content": [
                "清苦吟诗客，癯羸嗜学身。",
                "诗书不得力，鬼物定欺人。",
                "类物传遗学，经书植妙因。",
                "九原谁与友，千载葬鱼臣。"
            ]
        },
        {
            "title": "卷帘",
            "content": [
                "卷帘新月上，林影散微茫。",
                "庭草鸣虫近，风灯秋幌凉。",
                "长年惟有病，晚岁苦多伤。",
                "身世竟何就，吾将问蜀庄。"
            ]
        },
        {
            "title": "冬日放言二十一首",
            "content": [
                "塞向久室处，帟幕亦复周。",
                "温炉炽薪炭，永夜炎光流。",
                "五更屋霜重，重衾如无裘。",
                "兴怀无衣子，卒岁聊优游。"
            ]
        },
        {
            "title": "效白体二首",
            "content": [
                "功名富贵付悠悠，高卧山城又过秋。",
                "燕坐香灯为静侣，闲行麋鹿是同游。",
                "青黄草木新霜过，潇洒溪山夜雨收。",
                "回首十年梁苑客，枉教白却少年头。"
            ]
        },
        {
            "title": "失题",
            "content": [
                "欲知老子居陈事，古寺萧条屋数楹。",
                "幸免绝粮惭孔圣，更无环堵羡渊明。",
                "参差拙句何曾是，宠辱浮云无可惊。",
                "断送光阴须美酒，惟应此事费经营。"
            ]
        },
        {
            "title": "登谷州故城",
            "content": [
                "控扼兵屯事已辽，倾敧遗堞隐蓬蒿。",
                "春芜满野牛羊散，秋稼连云雉兔骄。",
                "苔卧断碑昏故刻，雨飘残◇带余烧。",
                "人间兴废知何极，莫谓荆榛便寂寥。"
            ]
        },
        {
            "title": "寄答参寥五首",
            "content": [
                "秦子我所爱，词若秋风清。",
                "萧萧吹毛发，肃肃爽我情。",
                "精工造奥妙，宝铁镂瑶琼。",
                "我虽见之晚，披豁尽平生。",
                "又闻与苏公，复与子同行。",
                "更酬而迭唱，钟磬日撞鸣。",
                "东吴富山水，草木余春荣。",
                "悲予独契阔，不得陪酬赓。"
            ]
        },
        {
            "title": "题南禅院壁二首",
            "content": [
                "秋林落叶已斑斑，秋日当庭尚掩关。",
                "扫榻昼眠听鸟语，可怜身世此时闲。"
            ]
        },
        {
            "title": "正月二十日梦在京师",
            "content": [
                "客睡何展转，青灯暗又明。",
                "春云藏泽国，夜雨啸山城。",
                "许国有寸铁，耕田无一成。",
                "朦胧五更梦，俄顷踏王京。"
            ]
        },
        {
            "title": "官舍岁暮感怀书事五首",
            "content": [
                "笔床茶灶素围屏，潇洒幽斋灯火明。",
                "木落风霜初十月，坐寒星斗欲三更。",
                "消磨永夜昼盈案，分付闲愁酒满觥。",
                "干世愈疏身渐老，官闲何苦厌山城。"
            ]
        },
        {
            "title": "冬日杂书六首",
            "content": [
                "望极添秋思，楼高动旅怀。",
                "天寒诸濑急，野阔四山来。",
                "余叶能几许，高鸿殊未回。",
                "年年洛阳道，岁晚厌风埃。"
            ]
        },
        {
            "title": "食蟹",
            "content": [
                "世言蟹毒甚，过食风乃乘。",
                "风淫为末疾，能败股与肱。",
                "我读本草书，美恶未有凭。",
                "筋绝不可理，蟹续牢如絙。",
                "骨萎用蟹补，可使无骞崩。",
                "凡风待火出，热甚风乃腾。",
                "中炎若遇蟹，其快如霜泠。",
                "俗传未必妄，但恐殊爱僧。",
                "本草起东汉，要之出贤能。",
                "虽失谅不远，尧跖终殊称。",
                "书生自信书，俚说徒营营。"
            ]
        },
        {
            "title": "离蕲阳守风林皇方虑风壮晚未知所止俄顷风息",
            "content": [
                "老怕风波见辄惊，赖逢谈笑慰危情。",
                "纵观云岭屏风合，坐见江涛镜面平。",
                "淹速人生难预计，险夷世路不须营。",
                "尘埃老作东州守，得得扁舟作此行。",
                "",
                ""
            ]
        },
        {
            "title": "夏日十二首",
            "content": [
                "蚓壤排晴圃，蜗涎印雨阶。",
                "花须娇带粉，树角老封苔。",
                "问字病多忘，过邻慵却回。",
                "晚凉还盥栉，对竹引清杯。"
            ]
        },
        {
            "title": "送黄师是梓州提刑",
            "content": [
                "嘉陵江边树，他日系我驹。",
                "当时挟书儿，抱子镊白须。",
                "伤怀洒孤泪，一梦百崎岖。",
                "西城送我处，今日揽君袪。",
                "君才如涌泉，随用随有余。",
                "中年颇流落，四驾使者车。",
                "持节岂不贵，列城随惨舒。",
                "君看冒轩冕，奴隶笑金朱。",
                "猿鸟日异音，山川开画图。",
                "怀君即饮酒，念我当寄书。"
            ]
        },
        {
            "title": "昔苏先生游庐山诗云平日怀真赏神游杳霭间如",
            "content": [
                "人生孰非梦，梦里见庐山。",
                "若了元无梦，何曾有往还。",
                "",
                ""
            ]
        },
        {
            "title": "赠翟公巽",
            "content": [
                "我昔出守来丹阳，江流五月如探汤。",
                "使君之居在山腹，绕舍树石何青苍。",
                "千年药根蟠井底，灵液浸灌通寒浆。",
                "人言枸杞精变狗，夜吠往往闻空廊。",
                "金山荡潏浪花里，一舸遥去随鱼郎。",
                "最奇岩斋人迹少，乳水时滴白石床。",
                "翠鼋坡陀负日色，白蹢掀舞占风祥。",
                "我泊金山凡十日，穷探力取无遗忘。",
                "南风吹我渡江去，已厌淮南尘土黄。",
                "二十年间多少事，身如疲马起复僵。",
                "淮南穷栖众人后，朝食不充藜苋肠。",
                "公来衰颜得一笑，侧听高论惊寻常。",
                "穷阎过我坐至暮，满怀珠玉无◇糠。",
                "乃知世间有清议，未可尽以己意量。",
                "精金白璧天所宝，理无破碎委道旁。",
                "半年耳冷不闻此，过公矍然神激昂。",
                "论文自顾已老丑，从事理绝随飞翔。",
                "斯文有属不但尔，因公作诗我涕滂。"
            ]
        },
        {
            "title": "行路难",
            "content": [
                "人生动与衣食关，百年役役谁为闲。",
                "四时睡足鞍马上，去岁钱塘今长安。",
                "车愁羊肠夜险折，船畏人鲊晨惊湍。",
                "九州一身恨自惜，使我颜色常鲜欢。",
                "天地一气成万象，融即是江结是山。",
                "再愿洪垆泻融结，万世更无行路难。"
            ]
        },
        {
            "title": "野望",
            "content": [
                "野宽秋望阁，浩荡雨初还。",
                "寒树争标岭，归云各占山。",
                "岁穷风物惨，地阔井闾闲。",
                "饱食端无补，微官亦愧颜。"
            ]
        },
        {
            "title": "复答迎郭侯犊车之句",
            "content": [
                "玉壶春酒射朝霞，只看纤腰不看花。",
                "但遣舟迎桃叶女，仍须恩赐短辕车。"
            ]
        },
        {
            "title": "喜雨四首",
            "content": [
                "阴阳不暂驻，今夕已秋风。",
                "晨兴绵丝冷，岁月惊衰翁。",
                "朝烟爨薪湿，小甲蔬畦空。",
                "且复一杯酒，吾生不终穷。"
            ]
        },
        {
            "title": "晚春四首",
            "content": [
                "蔷薇倒架笋过邻，梦泽茫茫欲晚春。",
                "绿暗红稀君莫叹，满枝梅杏欲尝新。"
            ]
        },
        {
            "title": "悼亡九首",
            "content": [
                "欲治烦恼更无方，只有头陀理最长。",
                "不待存亡始知梦，故应交臂已凄凉。"
            ]
        },
        {
            "title": "局中听雨",
            "content": [
                "秋庭听雨断人声，凉入衣裾秋意生。",
                "临水登山送归语，怜君解有许多情。"
            ]
        },
        {
            "title": "摘梅花数枝插小瓶中辄数日不谢吟玩不足形为",
            "content": [
                "疏梅插书瓶，洁白滋媚好。",
                "微香悠然起，鼻观默自了。",
                "秀色定可怜，仙姿宁解老。",
                "禅翁心土木，对此成魔恼。",
                "",
                ""
            ]
        },
        {
            "title": "不寐",
            "content": [
                "荒庭雨多秋草侵，秋蛩相语秋夜深。",
                "草虫暗飞羽格磔，星河影高天淡白。",
                "骚人多怀夜不眠，老松微吟风飒然。",
                "山川浩荡何日还，晚空漫漫白露寒。"
            ]
        },
        {
            "title": "局中昼睡",
            "content": [
                "鸟啼花开千万思，春色醉人成午睡。",
                "烧香扫地一室间，藜床布枕平生事。",
                "君知章华久寂寞，楚梦无人惮青兕。",
                "东风转野作晴雷，荡蹙山川作红翠。",
                "白日下照七泽宽，孤城楼观失余寒。",
                "颇怪故山频入梦，年来真厌楚人餐。"
            ]
        },
        {
            "title": "句",
            "content": [
                "惜日陶公宅，今为释子居。"
            ]
        },
        {
            "title": "徐园闲步二首",
            "content": [
                "平田小雨润新耕，晓日园林信脚行。",
                "衬步野芜吹面柳，可怜春物总多情。"
            ]
        },
        {
            "title": "感春三首",
            "content": [
                "我昔东行花始开，我自东归花半摧。",
                "万红辞林卷风去，坐见锦绣蒙苍苔。",
                "南山朝云鸠逐妇，日暮微雨萧萧来。",
                "一春晴明苦难得，掩蔽风日知谁哉。"
            ]
        },
        {
            "title": "中秋夜酌",
            "content": [
                "一片秋天碧万寻，月华初上水沉沉。",
                "遣愁不用先愁醉，更看清光到夜深。"
            ]
        },
        {
            "title": "秋蚊",
            "content": [
                "江城落木已穷秋，病客初寒欲袭裘。",
                "暗室飞蛟犹扑面，不知天上火西流。"
            ]
        },
        {
            "title": "宿龟山寺下赠旻师",
            "content": [
                "淮流赴海何时穷，我生飘泊西复东。",
                "山中老僧旧相识，惊我非复当时容。",
                "三年历遍百忧患，迁就汲汲如飞鸿。",
                "人生易老古所叹，如我安得颜长红。",
                "尘埃漫灭旧题壁，枝叶已拱当时松。",
                "我方奔走师已老，更念别此何时逢。",
                "眼看故旧怀抱好，宴坐不觉听山钟。",
                "长淮月高人语绝，惟有塔铃鸣夜风。"
            ]
        },
        {
            "title": "离建雄涂中",
            "content": [
                "远水悠悠静，孤樯袅袅迟。",
                "草深春已后，麦秀日长时。",
                "聚语条桑妇，行歌拾穗儿。",
                "年丰随处乐，飘泊我何为。"
            ]
        },
        {
            "title": "至日有感二首",
            "content": [
                "一卧孤村两见冬，独搔华发思无穷。",
                "荒山极目漫汗雪，老树当庭昼夜风。",
                "佳节妻儿具樽酒，茅斋斟酌慰愁翁。",
                "未央晓贺瞻天冕，正在炉烟缥缈中。"
            ]
        },
        {
            "title": "秋兴三首",
            "content": [
                "秋日照荆椿，空山莽萧索。",
                "人稀鸡犬闲，古道转城脚。",
                "旗亭数家市，炊烟起篱落。",
                "牛羊暮求群，归乌纷落泊。",
                "菅麻已在沤，黍稷行可获。",
                "岁丰农工勤，膏火通夜作。",
                "嗟余何为者，愧与众同乐。",
                "南亩亦易谋，咄嗟我力薄。"
            ]
        },
        {
            "title": "有所叹五首",
            "content": [
                "卫青功高不荐贤，犹有苏建能拳拳。",
                "魏其已诛武安死，将军畏祸无敢言。",
                "田窦安知天下士，可是一言谁得罪。",
                "当忧磊落世上奇，白头骑奴安得知。"
            ]
        },
        {
            "title": "白公祠",
            "content": [
                "斯人不可见，千古怀清风。",
                "犹想鸾凤姿，翛然山水中。",
                "空祠遗像俨，过者为肃恭。",
                "同时富贵人，泯灭知何穷。",
                "公昔得所遇，慨然屡输忠。",
                "一伤巧舌刀，泯默类瘖聋。",
                "出处竟无祸，卷舒讵知踪。",
                "被获空叹麟，不制方为龙。"
            ]
        },
        {
            "title": "漫成七首",
            "content": [
                "风吹桃花西复东，雨打海棠零乱红。",
                "可是春光即消歇，牡丹音信未全通。"
            ]
        },
        {
            "title": "二十二日立秋夜行泊林皇港二首",
            "content": [
                "萧萧晚风起，孤舟愁思生。",
                "蓬窗一萤过，苇岸数蛩鸣。",
                "老大畏为客，风波难计程。",
                "家人夜深语，应念客犹征。"
            ]
        },
        {
            "title": "次韵王彦昭感秋三首",
            "content": [
                "木落风高秋雁归，初晴野水涨清伊。",
                "东流会向淮南去，凭寄秋来无限悲。"
            ]
        },
        {
            "title": "白乐天有渭上雨中独乐十余首仿渊明予寓宛丘",
            "content": [
                "罢官卧穷巷，值此云物稠。",
                "连延经旬雨，城市欲行舟。",
                "柱础变坳塘，瓦沟成暴流。",
                "萧然残暑退，寒事戒衣裘。",
                "老人朝睡足，起坐梳白头。",
                "呼童饬晨餐，薪湿爨妇愁。",
                "洗我朱提杯，不复具肴羞。",
                "一觞已径醉，万事良悠悠。",
                "",
                ""
            ]
        },
        {
            "title": "和应之永日",
            "content": [
                "多病倦烦暑，幸兹山水幽。",
                "惜芳悲鷤右封去寸左鸟}，占雨听鸣鸠。",
                "池影澄当户，山阴暮转楼。",
                "黄昏萤点点，秋信与堪愁。"
            ]
        },
        {
            "title": "次韵黄汝器与君谟唱和三首",
            "content": [
                "吴门韦白旧推贤，文雅相望数百年。",
                "千里江山留醉墨，五湖风月纵归船。",
                "书来远慰连镮梦，岁熟归收种秫田。",
                "仕禄及亲身早退，高名荣事更谁先。"
            ]
        },
        {
            "title": "七月十日雨炎暑顿解有感",
            "content": [
                "空山风雨夕，微雨凄房栊。",
                "徂年兆摇落，感叹白头翁。",
                "谪居困炊玉，无田愿年丰。",
                "欲持一杯酒，旁舍庆老农。",
                "烈日辞纨扇，高林坠晚风。",
                "青灯夜斋静，不睡独闻蛩。"
            ]
        },
        {
            "title": "题宣州后堂壁四首",
            "content": [
                "过雨山亭暑气微，老人犹未试生衣。",
                "满园闲绿无人到，春日南风燕子飞。"
            ]
        },
        {
            "title": "立春三首",
            "content": [
                "风光先着竹间梅，和气应从九地回。",
                "桃李满园浑未觉，微红先向宝刀开。"
            ]
        },
        {
            "title": "山夜",
            "content": [
                "更漏孤城迥，帘帷静夜长。",
                "天高风送雁，月冷树浮霜。",
                "晚菊差池绿，高桐次第黄。",
                "晓来南国梦，不觉寄他乡。"
            ]
        },
        {
            "title": "斜日二首",
            "content": [
                "伏尽金才壮，天高火欲流。",
                "病悰抛酷暑，诗兴得高秋。",
                "昼静尘埃少，宵凉河汉浮。",
                "青伤桐叶腻，爽夺蕙兰柔。",
                "晚岁寒将届，群芳叶不收。",
                "幽人多感慨，啼鴃助骚愁。",
                "病懒非高卧，疏迂却自由。",
                "功名与世事，摆落醉乡游。"
            ]
        },
        {
            "title": "春暮有感二首",
            "content": [
                "午枕消暗永，春裘御晓清。",
                "砌红多近采，园绿有深鸣。",
                "窗破斜光入，炉消断碧横。",
                "白头为吏苦，高卧笑浮生。"
            ]
        },
        {
            "title": "次韵苏公武昌西山",
            "content": [
                "灵均不醉楚人醅，秋兰蘼芜堂下栽。",
                "九江仙人弃家去，吴市不知身姓梅。",
                "东坡先生送二子，一丘便欲藏崔嵬。",
                "脱遗簪笏玩杖屦，招揖鱼鸟营池台。",
                "西山寂寥旧风月，百年石樽埋古埃。",
                "洗樽致酒招浪士，荒坟空余黄土堆。",
                "但传言语古味在，一勺玄酒藏山罍。",
                "邓公叹息为摩抚，重刻文字苍崖隈。",
                "五年见尽江上客，两屐踏遍空山苔。",
                "谢公富贵知不免，醉眼来为苍生开。",
                "长虹一吐谁得掩，六翮故在何人摧。",
                "横翔相与顾鸿雁，宝剑再合张与雷。",
                "山猿涧鸟汝勿怨，天遣两公聊一来。",
                "岂如屈贾终不遇，诗赋长遣后人哀。"
            ]
        },
        {
            "title": "寓寺八首",
            "content": [
                "门外清泉浸稻畦，西南修竹作城埤。",
                "山平林断空明处，却有遥山作翠眉。"
            ]
        },
        {
            "title": "寓寺八首",
            "content": [
                "病卧淮阳太昊城，牡丹丛畔过清明。",
                "那知春暮长江上，竹里招提听晓莺。"
            ]
        },
        {
            "title": "正月八日坐局沽酒",
            "content": [
                "为问里闾何蹀躞，上元楚俗习张灯。",
                "新春此时最佳处，独我坐曹如定僧。",
                "霜林梦泽苍茫野，烟草江边寂寞城。",
                "小饮未能来唤藁，双眸终日冷如冰。"
            ]
        },
        {
            "title": "寒夜",
            "content": [
                "暗空无星云抹漆，邑犬吠野人履霜。",
                "岁云暮矣风落木，夜如何其斗插江。",
                "屋头眠鸡正寂寂，野县严鼓先逢逢。",
                "摩挲老面起构火，春色床头酒满缸。"
            ]
        },
        {
            "title": "自海至楚途次寄马全玉八首",
            "content": [
                "生涯飘泊一航轻，浩荡晴川送我行。",
                "北望山川连海远，南来风月近淮清。",
                "人家稻熟丰年满，泽国天高秋意生。",
                "惟有羁愁消不得，登临清泪落如倾。"
            ]
        },
        {
            "title": "未试即事杂书率用秋日同文馆为首句",
            "content": [
                "邃馆深鱼钥，华堂静锁闱。",
                "每劳蛩作伴，不与燕同归。",
                "古栋蜗成篆，空墙藓作衣。",
                "寂寥还泛菊，九日莫相违。"
            ]
        },
        {
            "title": "春阴泊龟山寄园明",
            "content": [
                "东风淮声鸣万鼓，山头孤塔藏烟雾。",
                "一庵老宿何处峰，孤舟倦客沙边雨。",
                "杨柳梢头春未多，白苹汀下正沧波。",
                "莫向春阴开病眼，风烟如此奈愁何。"
            ]
        },
        {
            "title": "局中负暄读书三首",
            "content": [
                "辉辉短景留寒光，重裘不暖贪负阳。",
                "老人背温一体康，我欲持之献天王。",
                "天王九重居明光，玉几翠被女侍傍。",
                "人不我知谓我狂，此心耿耿不敢忘。",
                "岁云暮矣天雨霜，且复持此饮一觞。"
            ]
        },
        {
            "title": "宿柳子观音寺",
            "content": [
                "黄尘满道客衣穿，古寺荒凉暂息肩。",
                "倦体收来便稳榻，汗颜濯去快寒泉。",
                "野僧治饭挑蔬至，童子携茶对客煎。",
                "夜久月高风铎响，木鱼呼觉五更眠。"
            ]
        },
        {
            "title": "腊日四首",
            "content": [
                "腊云寒不动，残岁转萧条。",
                "雪意千山静，天形一雁高。",
                "冰留檐旧滴，红到杏新梢。",
                "寂寞群儿笑，因文更解嘲。"
            ]
        },
        {
            "title": "句",
            "content": [
                "淮山二十里，秀色已在户。舟车走梁宋，烟树引吴楚。"
            ]
        },
        {
            "title": "三伏暑甚七月八日立秋是日风作凉爽炎酷顿消",
            "content": [
                "西风吹淡白，窗户含凄清。",
                "炎凉一朝变，徂暑逝不停。",
                "山堂晓潇洒，病叟巾褐轻。",
                "平时干云树，芳叶亦复零。",
                "",
                ""
            ]
        },
        {
            "title": "欲知归期近呈天启",
            "content": [
                "欲知归期近，屈指不满手。",
                "岂无儿女心，惜此良邂逅。",
                "蔡郎吾未见，心已想雄秀。",
                "那知风雨夜，听此龙剑吼。",
                "八荒一骥子，万马空在厩。",
                "钟山净名老，为子不惜口。",
                "颇闻国士荐，固自君所有。",
                "惟应功名地，他日容老丑。"
            ]
        },
        {
            "title": "九月末大风一夕遂安置火炉有感二首",
            "content": [
                "谪官两向黄州火，知是明年何处冬。",
                "须信炎凉相代至，亦知荣辱到头空。",
                "怨咨莫起天公念，燕坐何妨佛理通。",
                "更有墙边一樽酒，能于愁面放春红。"
            ]
        },
        {
            "title": "雨中题壁",
            "content": [
                "去年此日泊瓜州，衰柳萧萧系客舟。",
                "白发天涯叹流落，今年对雨古宣州。"
            ]
        },
        {
            "title": "自干明移居柯山何氏第令秬秸先葺所居",
            "content": [
                "吾居最易足，容膝便有余。",
                "平生一亩宫，游宦乖所图。",
                "谪官求便安，僦舍柯山隅。",
                "洒扫勤汝力，真成野人居。",
                "栖鸿媚夜渚，待旦志在涂。",
                "栖迟聊复尔，本不计忧娱。",
                "惟此东窗下，可以陈图书。",
                "三酌便陶然，何者为吾庐。"
            ]
        },
        {
            "title": "予元丰戊午岁自楚至宋由柘城至福昌年二十有",
            "content": [
                "宋玉台前官树林，十年孤客独沾襟。",
                "白头青鬓隔存殁，落日断霞无古今。",
                "暮云梁苑雁鹜暗，久泛吴船江海深。",
                "阅世悲欢嗟老眼，呼儿取酒十分斟。",
                "",
                ""
            ]
        },
        {
            "title": "竟陵僦舍仍有小园景物颇佳",
            "content": [
                "荒凉台阁追随事，懒慢江河放逐臣。",
                "应是主人怜寂寞，僦居仍有小园春。"
            ]
        },
        {
            "title": "木香",
            "content": [
                "紫皇宝辂张珠幰，玉女熏笼覆绣衾。",
                "万紫千红休巧笑，人间春色在檀心。"
            ]
        },
        {
            "title": "过卫真太清宫追怀章圣皇帝游幸之盛小臣斐然",
            "content": [
                "凤历开三叶，中原正偃兵。",
                "端居思道妙，顺动展精神。",
                "函谷传经后，涡阳旧宅新。",
                "龙蟠泉不竭，丹养桧长生。",
                "鸾鹤迎黄屋，烟霞避翠旌。",
                "琳琅千佩玉，貔虎万屯营。",
                "邃殿仙容俨，灵庭盛礼行。",
                "书留河上语，碑勒大夫名。",
                "歌罢秋风晚，弓遗药鼎成。",
                "句陈严旧寝，辇道接新耕。",
                "日落重楼影，天寒暮鸟声。",
                "异时怀往事，千古有余情。",
                "",
                ""
            ]
        },
        {
            "title": "病起登叠嶂楼",
            "content": [
                "病来久不上层台，窗有蜘蛛径有苔。",
                "多少山茶梅子树，未开齐待主人来。"
            ]
        },
        {
            "title": "感遇二十五首",
            "content": [
                "风霜凛已高，岁月逝云迈。",
                "萧条陋巷士，藜藿守耿介。",
                "欲吐胸中语，旁人笑言大。",
                "漆室非近忧，宜遭邻里怪。"
            ]
        },
        {
            "title": "夜",
            "content": [
                "木落风高砧杵伤，孤城更漏入秋长。",
                "寒生疏牖人无梦，月过中庭树有霜。",
                "报落梧桐犹陨叶，知时蟋蟀解亲床。",
                "年年多病浑无寐，静对楞严一炷香。"
            ]
        },
        {
            "title": "和苏适春雪八首",
            "content": [
                "寒窗冻坐成何事，趣唤红妆遣暖寒。",
                "却把吟肠盛美酒，更令柔指拨清弹。"
            ]
        },
        {
            "title": "泛宛溪至敬亭祠送别",
            "content": [
                "南国初寒候，扁舟远客心。",
                "归人出断岸，晚翼会疏林。",
                "渔市临官道，丛祠蔽木阴。",
                "长年多感慨，况此对分襟。"
            ]
        },
        {
            "title": "赠无咎以既见君子云胡不喜为韵八首",
            "content": [
                "文风还正始，磊落有诸君。",
                "长者进后生，亦使我有闻。",
                "譬如狸与虎，偶使并称文。",
                "终然不可及，困我力空勤。"
            ]
        },
        {
            "title": "将之天长题新亭壁二首",
            "content": [
                "云卷山光到眼前，满川摇落早秋天。",
                "客来系马成何事，风雨寒窗一觉眠。"
            ]
        },
        {
            "title": "韩信祠：",
            "content": [
                "千金一饭恩犹报，南面称孤岂遽忘。",
                "何待陈侯乃中起，不思萧相在咸阳。"
            ]
        },
        {
            "title": "冬日放言二十一首",
            "content": [
                "寒羊肉如膏，江鱼如切玉。",
                "肥兔与奔鹑，日夕悬庖屋。",
                "嬉嬉顾妻孥，滋味喉可欲。",
                "谪官但强名，比者何不足。"
            ]
        },
        {
            "title": "晚归寄无咎二首",
            "content": [
                "屋东云移山，屋西日半壁。",
                "余天一剑清，远雨万丝白。",
                "官事痴可了，未遭官长责。",
                "惟应晁夫子，不可别顷刻。"
            ]
        },
        {
            "title": "秋雨二首",
            "content": [
                "离披衰柳已无蝉，黄叶闭门风雨天。",
                "陶令无钱难得醉，竹窗过午枕书眠。"
            ]
        },
        {
            "title": "飞云",
            "content": [
                "时雨久不施，飞云作朝阴。",
                "芃芃中原麦，赖此三日霖。",
                "朝阳忽清霁，披露南山岑。",
                "虽无济物迹，膏泽在民心。"
            ]
        },
        {
            "title": "次韵子夷兄弟十首",
            "content": [
                "昔有独醒士，绝口避醁醽。",
                "折杨得众笑，无地至秦青。",
                "周诗念忠嘉，所贵食野苹。",
                "良时不可再，佳人难合并。"
            ]
        },
        {
            "title": "小雨",
            "content": [
                "小雨廉纤晚，幽花寂历秋。",
                "嘉时空冉冉，白日付悠悠。",
                "乱思工萦恨，危肠只贮愁。",
                "唯应时扣寂，一念万缘休。"
            ]
        },
        {
            "title": "夜思",
            "content": [
                "江边鸬鹚鸣，栖我屋南树。",
                "夜深风霜寒，呼鸣自相语。",
                "树头鸦翼动，树杪雁行度。",
                "朦胧见江山，一一翻飞去。"
            ]
        },
        {
            "title": "宋景平命赋隔窗花影",
            "content": [
                "午睡帘栊春日长，半消金鸭水沉香。",
                "隔窗花影时来去，疑有东邻觇宋郎。"
            ]
        },
        {
            "title": "腊",
            "content": [
                "荒秋野水间荆榛，惟有青山日对门。",
                "草木向阴犹带雪，风光近腊已如春。"
            ]
        },
        {
            "title": "寒食后数日方持斋诵经而东园游人甚盛因而赋",
            "content": [
                "芳物忽过半，寒食已阑珊。",
                "园静鸣鸟下，花稀新叶繁。",
                "焚香翻贝叶，谢客掩柴关。",
                "止酒方清坐，畦蔬助晚餐。",
                "",
                ""
            ]
        },
        {
            "title": "望淮山硖石寺予幼年过此今十载矣",
            "content": [
                "十年落泊竟何成，人事纷纷几废兴。",
                "今日扁舟淮上去，青山似与客相迎。"
            ]
        },
        {
            "title": "上文潞公生日",
            "content": [
                "盛德元勋绝等伦，麟符虎节冠宗臣。",
                "灵椿上古身千载，一柱明堂力万钧。",
                "伐叛豹韬威尚凛，刊名金鼎铸来新。",
                "风谣四海占贤相，笑咏山川是主人。",
                "万里山河供气概，九秋鵰鹗入精神。",
                "光华稷契无穷誉，强健乔松不老身。",
                "坐锁熊罴瞻绣衮，燕居松鹤伴纶巾。",
                "只应便是神仙事，方丈蓬莱却未真。"
            ]
        },
        {
            "title": "潮水二首",
            "content": [
                "水满清淮自在流，落花吹尽浪悠悠。",
                "总将春雨为春泪，未比思君一半愁。"
            ]
        },
        {
            "title": "送春",
            "content": [
                "二年江上见春归，预想重来我未回。",
                "淹速世间谁料得，只应相遇且衔杯。"
            ]
        },
        {
            "title": "雨中晨起",
            "content": [
                "端居多滞念，秋至一萧散。",
                "况兹炎凉异，微冷风雨旦。",
                "空山阴霭积，槭槭木声变。",
                "絺衣感轻单，素褐催补绽。",
                "泥行苦长须，买酒不可缓。",
                "洗盏自迎门，一杯聊自劝。"
            ]
        },
        {
            "title": "和即事",
            "content": [
                "溪如圆堑木如城，鱼鸟从游信此情。",
                "啅雀踏枝飞尚袅，仰荷承雨侧还倾。",
                "弹琴废久重寻谱，种药求多旋记名。",
                "于世久判无妙策，直应归学老农耕。"
            ]
        },
        {
            "title": "七日晚同潘郎乘月到栾家观鹤问石生羚羊角偶",
            "content": [
                "昨宵风月好，携手得吾人。",
                "南街访老鹤，夜扣主人门。",
                "入门未相见，清唳已可闻。",
                "见我展双翅，俯啄意甚驯。",
                "访药偶有之，初尚疑未真。",
                "今晨堕我前，获此万里珍。",
                "披图验良是，入药定有神。",
                "望兹以试方，辅此老病身。",
                "嗟我天所穷，一事百苦辛。",
                "兹游乃辄遂，造物良已仁。",
                "因歌遂成诗，往调柯山君。",
                "",
                ""
            ]
        },
        {
            "title": "八月十一日晨兴三首",
            "content": [
                "江上秋阴合，柯山晓雨来。",
                "貂裘欲辞箧，纨扇已生埃。",
                "落叶湿相藉，晚花寒未开。",
                "殷勤探黄菊，九日泛清杯。"
            ]
        },
        {
            "title": "悼亡九首",
            "content": [
                "新霜已重菊初残，半死梧桐泣井阑。",
                "可是神伤即无泪，哭多清血也应干。"
            ]
        },
        {
            "title": "十一月七日五首",
            "content": [
                "寒暑添线衲，朝晡折足铛。",
                "无言病居士，面壁老胡僧。",
                "佛祖岂欺我，乾坤终有凭。",
                "穷年无一事，高卧醉腾腾。"
            ]
        },
        {
            "title": "和李二秀才",
            "content": [
                "羡君年少盛游春，顾我无聊似厄陈。",
                "东市车牛泥到领，不劳举袂障京尘。"
            ]
        },
        {
            "title": "厄台寺三首",
            "content": [
                "诸佛苍然照殿楹，园光明满自然灯。",
                "千年遗事无人问，馆后高眠久属僧。"
            ]
        },
        {
            "title": "依韵和晁十七落花二首",
            "content": [
                "飞随风雨落随流，更有余红亦已休。",
                "杳杳天涯春物尽，可怜莺蝶不知愁。"
            ]
        },
        {
            "title": "次韵答存之",
            "content": [
                "环堵萧然汝水隈，孤怀炯炯向谁开。",
                "青春不觉书边过，白发无端镜上来。",
                "祭灶请邻聊复尔，卖刀买犊岂难哉。",
                "故人休说封侯事，归钓江天有旧台。"
            ]
        },
        {
            "title": "洛水",
            "content": [
                "洛水秋深碧如黛，乱石纵横泻鸣濑。",
                "清明见底不留尘，日射澄沙动玑贝。",
                "南山秋风已萧瑟，倒影上下迷空翠。",
                "何当载酒纵扁舟，一尺鲤鱼寒可鲙。"
            ]
        },
        {
            "title": "山雪",
            "content": [
                "空中莽落索，晓雪遍平郊。",
                "霰急松鸣叶，声繁竹战梢。",
                "暮鸢饥啄屋，寒雉湿依茅。",
                "谁上梁王赋，淹留感鬓毛。"
            ]
        },
        {
            "title": "齐安春谣五绝",
            "content": [
                "江头春泥妨踏春，闭门守春春着人。",
                "问春着人作何味，半酣美酒听韶钧。"
            ]
        },
        {
            "title": "和陈器之诗四首·吊连昌",
            "content": [
                "广日西颓半明灭，长彗扫天流战血。",
                "六龙不复入东都，连昌已有狐狸穴。",
                "宫前茫茫洛阳路，汉甲胡兵几回度。",
                "火焚马蹴百战场，尽是尽时歌舞处。",
                "游魂不归宫树老，茂陵金玉人间宝。",
                "春耕迤逦上空山，夜磷青荧照秋草。",
                "女几巉巉青插天，东流洛水自潺湲。",
                "兴亡一觉繁华梦，只有山川似旧年。"
            ]
        },
        {
            "title": "同李十二醉饮王氏牡丹园二首",
            "content": [
                "吹尽纷纷桃李尘，天香国艳一翻新。",
                "正过谷雨初晴日，分得西都大半春。",
                "旧态似推新艳好，红芳不似淡妆真。",
                "嗟予久得丘园意，何日相逢一幅巾。"
            ]
        },
        {
            "title": "冬日杂书六首",
            "content": [
                "地僻秋将老，山深客未归。",
                "闭门朝对雨。搜箧冷添衣。",
                "图暗经阴画，琴昏在匣徽。",
                "妻孥惯山薮，不复问珠玑。"
            ]
        },
        {
            "title": "宿泗州戒坛院",
            "content": [
                "楼上鸣钟门夜扃，风檐送雨入疏棂。",
                "老僧坐睡依深壁，童子持经守暗灯。",
                "千里尘埃长旅泊，五年忧患困侵凌。",
                "谁知避世天然子，一见禅翁便服膺。"
            ]
        },
        {
            "title": "寓陈杂诗十首",
            "content": [
                "秦子死南海，旋骨还故墟。",
                "辛勤一生事，空得数编书。",
                "琅琅巧言语，玉佩联琼琚。",
                "知者能几人，憎者颇有余。",
                "书生事业薄，生世苦勤劬。",
                "持以待后世，何足润槁枯。",
                "兴怀及昔者，使我涕涟如。",
                "道路阻且长，悲哉违抚孤。"
            ]
        },
        {
            "title": "绝句九首",
            "content": [
                "岁弊寒骄风落山，卧听园木怒涛翻。",
                "去年慈德门东雪，永夜宫郎喝探喧。"
            ]
        },
        {
            "title": "题东坡卜操作数后",
            "content": [
                "空江月明鱼龙眠，月中孤鸿影翩翩。",
                "有人清吟立江边，葛巾藜杖眼窥天。",
                "夜凉月堕幽虫急，鸿影翘沙衣露湿。",
                "仙人采诗作步虚，玉皇饮之碧琳腴。"
            ]
        },
        {
            "title": "和苏适春雪八首",
            "content": [
                "白帝阴兵严羽卫，汉皇老傅振须眉。",
                "撒盐飞絮浑粗俗，尽拨尘言赋好诗。"
            ]
        },
        {
            "title": "赠无咎以既见君子云胡不喜为韵八首八",
            "content": [
                "南山缚虎师，肯顾世书字。",
                "扬眉哦楚喉，鼎畔倒侯喜。",
                "诗声一苍蝇，下到霹雳耳。",
                "庸庸老寻常，物外有奇伟。"
            ]
        },
        {
            "title": "新堂望樊山",
            "content": [
                "幽人井臼两山间，邻里樵渔尽往还。",
                "兴发登临穷眼界，江南秀色碧云鬟。"
            ]
        },
        {
            "title": "梦至一园池藕花盛开水鸟飞鸣为作二小诗记之",
            "content": [
                "平池秋水雨来深，无数红妆出岸阴。",
                "翠幕深藏知有意，白鸥相见本无心。"
            ]
        },
        {
            "title": "水阁二首",
            "content": [
                "池水亭亭如有光，晓风清露点新妆。",
                "翠帷自障非游女，多谢经营白鹭郎。"
            ]
        },
        {
            "title": "次韵渊明饮酒诗：",
            "content": [
                "我欲常饮酒，俗事苦夺之。",
                "饮酒不得醉，何如未饮时。",
                "颠倒众讥笑，佳处正在兹。",
                "念此虽杜门，浊醪日常持。",
                "出门惮应接，俗士不多情。",
                "对酒辄拜辞，好礼以求名。",
                "嗟嗟名几何，曷足善尔生。",
                "共处一泡中，倏忽风涛惊。",
                "好饮信无补，不饮亦何成。",
                "我久喜文词，思与鸿鹄飞。",
                "老来觉非是，念昔正可悲。",
                "买金铸杜康，百拜誓归依。",
                "晋陶与康伯，九原吾与归。",
                "涉世苦不谙，多病身早衰。",
                "惟有尊中酒，不与我心违。",
                "处乐非纵情，处静非避喧。",
                "豪夸与枯槁，彼各据一偏。",
                "悠然独乐处，在我不在山。",
                "羲皇迹已远，三酌呼可还。",
                "一罇每独睡，不待宾客言。",
                "所嗜人不得，一物百非是。",
                "犹有尊中酒，道胜无敢毁。",
                "彼哉讥谤者，诳口而信耳。",
                "当忧十八隔，罚此缪语绮。",
                "自庇无一椽，道人分半宅。",
                "屋西罗古殡，寒草无人迹。",
                "累累长与少，岂复待年百。",
                "鸦飞朝树疏，虫吊宵月白。",
                "平生或不饮，至此方知惜。",
                "曹参汉贤相，掾吏亦豪英。",
                "四海付醇酒，乃真知物情。",
                "亡秦余毒烈，一洗百壶倾。",
                "和气熏醉人，金革乃不鸣。",
                "卑卑谈治道，陋矣洛阳生。",
                "种树东檐下，雨来发幽姿。",
                "微阳动九地，光彩变新枝。",
                "荣衰一以异，枯槁易神奇。",
                "消息天使然，人工徒尔为。",
                "杜门沽酒饮，高悬吾马羁。",
                "里有好事者，我往◇辄开。",
                "我亦为之尽，每往亦开怀。",
                "尚虑数见厌，动作旬月乖。",
                "今晨起苦晚，独坐见乌栖。",
                "冬温雪作雨，里巷苦多泥。",
                "且复闭门坐，开巷理多谐。",
                "谁知无言中，独往不自迷。",
                "得意复终日，弭车不复回。",
                "弱岁慕世名，中年颇探道。",
                "世间无非苦，病死与生老。",
                "相寻无穷已，递代作荣槁。",
                "奇哉竺干书，百遍读愈好。",
                "污泥虽云浊，本不害吾宝。",
                "酒虽破净津，吾事在律表。",
                "昔尝罹厄疾，一卧辄踰时。",
                "念无所归咎，乃誓与酒辞。",
                "那知偶不死，持杯复饮兹。",
                "既饮辄为尽，快哉复何疑。",
                "神畅病自失，此说信不欺。",
                "药石伤天和，此方吾笑之。",
                "世间有醉乡，百世本一境。",
                "欲游不待驾，但畏足疾醒。",
                "其乡无限界，亦不阻岩岭。",
                "阴阳无疾疠，风俗尽箕颍。",
                "君往余请从，无待宵烛炳。",
                "酒尽辄起沽，耽然待酒至。",
                "呼儿挈樽杓，未酌兀已醉。",
                "譬如念醯醢，流液不待味。",
                "醉客失揖让，醉语少伦次。",
                "坐客皆摇头，知稀故我贵。",
                "儿童居宛丘，里巷昔所经。",
                "重来三十年，落魄竟何成。",
                "扣门问长老，主人多已更。",
                "萧萧城南道，松柏共坟庭。",
                "念此久兴叹，游不待鸡鸣。",
                "悠然且饮酒，聊以慰平生。",
                "岁晏霰雪集，客庭号北风。",
                "老人不复出，兀睡小斋中。",
                "忽然身且老，惜此岁时穷。",
                "一弛不再张，吾身如挂弓。",
                "渊明酒不足，种秫犹可得。",
                "无秫酒须求，时人嘲我惑。",
                "宁当且醉酣，慎勿疑通塞。",
                "但憎独醒人，岂有禁酒国。",
                "酩酊忘对言，满引常默默。",
                "乐天好饮者，少亦登贵仕。",
                "八年浔阳谪，学道乃忘己。",
                "与时虽寡怨，行己终有耻。",
                "抗言立朝廷，放志傲闾里。",
                "优游祸福间，出处皆可纪。",
                "乘流与偕逝，遇坎辄复止。",
                "酣歌尽百年，天理端可恃。",
                "吾知李太白，潇洒本天真。",
                "一饮三百杯，不问漓与醇。",
                "子云亦好饮，白发事亡新。",
                "奇穷易投阁，区区赋剧秦。",
                "两贤竟谁乐，千载同埃尘。",
                "平生自百懒，而独于酒勤。",
                "生事万缘疏，而独于酒亲。",
                "皇皇东家丘，隐者笑知津。",
                "我欲去即去，柴车不劳巾。",
                "但饮百年中，不愧饮酒人。"
            ]
        },
        {
            "title": "偶成二首",
            "content": [
                "绿遍长安树，春归空隔年。",
                "愁多落花地，情远倚楼天。",
                "河汉昆仑外，苍龙北极天。",
                "老知玄有味，羞更赋神仙。"
            ]
        },
        {
            "title": "方丈小山",
            "content": [
                "窗外幽轩数步宽，小山幽石对漓岏。",
                "说知老子婆娑意，且作僧房一衲看。"
            ]
        },
        {
            "title": "次韵张公远二首",
            "content": [
                "襄王坐上微词客，子建车前步水妃。",
                "瞥过低鬟流盼处，争先含笑独来时。",
                "东边日下终无雨，阙上书时合有碑。",
                "肠断吴王烟水国，扁舟何日逐鸱夷。"
            ]
        },
        {
            "title": "次韵子夷兄弟十首",
            "content": [
                "少年初入路，见谓醒日少。",
                "春风牡丹市，走马帽檐倒。",
                "知音君伯仲，骐骥与腰褭。",
                "五年复相逢，但怪酒盏小。"
            ]
        },
        {
            "title": "瓜洲谢李德载寄蜂儿木瓜笔",
            "content": [
                "瓜洲萧索秋江渚，西风江岸残红舞。",
                "津亭永夜守青灯，客睡朦胧听江雨。",
                "青罇晓酌遣怀抱，但恨郁郁将谁语。",
                "敲门忽得故人书，洗手开缄见眉宇。",
                "蜂儿肥腻愈风痹，木瓜甘酸轻病股。",
                "铦锋皓管见还愧，老去笔砚生尘土。",
                "北归飘泊亦何事，篙工已束横江橹。",
                "天寒应客太昊墟，当遣何人具鸡黍。"
            ]
        },
        {
            "title": "吕尉醉中索诗为别",
            "content": [
                "吾友吕子者，其人艺且文。",
                "何侯绿沉枪，颜皋弓六钧。",
                "勿谓豪少年，诗书精讨论。",
                "文词踵骚雅，岂但惊庸人。",
                "群儿事膏沐，炫粥倚市门。",
                "汲汲恐不售，惟忧货非珍。",
                "子独抱奇璞，九袭包衣巾。",
                "尘埃自蒙垢，但畏人知闻。",
                "区区事边幅，碌碌随俗尘。",
                "顾我未免此，深惭非子伦。",
                "离别可奈何，高歌倒清尊。",
                "愿子重辉光，去去翔青云。"
            ]
        },
        {
            "title": "读史二首",
            "content": [
                "区区奸智终何补，不悟身犹弄伎儿。",
                "蛇断楚郊秦未觉，鬼谋曹社梦先知。"
            ]
        },
        {
            "title": "七言",
            "content": [
                "飞鸿归尽燕将还，亭院深沉人倚栏。",
                "斜搭秋千寒食雨，已黄柳柳暮春寒。",
                "密球杏萼红如糁，半落梅花香未残。",
                "人世年年非旧事，感时惟有泪丸澜。"
            ]
        },
        {
            "title": "秋怀十首",
            "content": [
                "岁暮无所为，官门聊饮酒。",
                "家贫乏肴果，撷蔬不盈手。",
                "要归一醉尔，宁复计薄厚。",
                "颓然几案间，樗散忘宇宙。",
                "古来痛饮人，可是耽醇酎。",
                "由来困寂寞，聊此娱昏昼。",
                "纷纷眼前物，泯泯胸中垢。",
                "当其暂忘去，快若免介胄。",
                "萧萧风入檐，皎皎月当牖。",
                "歌罢兴已阑，感叹还搔首。"
            ]
        },
        {
            "title": "冬日书事二首",
            "content": [
                "草草漫翁居，心安知有余。",
                "风高收野潦，霜晚足园蔬。",
                "宿火温茶箧，明灯转素书。",
                "御冬无旨蓄，渍药酒盈壶。"
            ]
        },
        {
            "title": "夏日七首",
            "content": [
                "野水弯环夏木森，清蝉晚噪碧云深。",
                "扁舟两桨谁家子，万里江湖此日心。"
            ]
        },
        {
            "title": "贫病投劾乞补外官亲友问者以诗答之",
            "content": [
                "卑如扬子官执戟，贫似玉川居洛阳。",
                "不敢弯弓轻妄射，争如覆被逐山郎。"
            ]
        },
        {
            "title": "二月词",
            "content": [
                "滚风画幕长廊静，帘下人眠初日永。",
                "嘤嘤不动采花蜂，夜来露重蔷薇冷。",
                "芳草长时寒食天，红墙低处见秋千。",
                "人家无事鸡犬闲，日暮芳郊留醉眠。"
            ]
        },
        {
            "title": "无题二首",
            "content": [
                "晚起清秋一枕凉，四檐鸣雨下淋浪。",
                "竹笼烧药时添火，书榻焚香却闭房。"
            ]
        },
        {
            "title": "送梅子明通判余杭",
            "content": [
                "东南山水窟，钱塘吴越都。",
                "吾人神仙后，厌直承明庐。",
                "一舸去莫挽，落帆风月湖。",
                "蹁跹青衿子，能诵先生书。",
                "借问太守谁，子云蜀名儒。",
                "家有王阳金，清商奏箫竽。",
                "相逢不妨饮，坐啸治有余。",
                "遥知子还日，未厌浙江鱼。"
            ]
        },
        {
            "title": "万松亭有感",
            "content": [
                "微雨湿青松，松间多好风。",
                "翠光浓欲滴，对舞千蛟龙。",
                "可惜青玉钗，道边委蒿蓬。",
                "幽人不汝弃，应有绿毛翁。"
            ]
        },
        {
            "title": "读唐书二首",
            "content": [
                "二张挟嬖宠，声势各滔天。",
                "蛇鼠依城社，自谓终千年。",
                "天道恶满盈，五龙忽腾骞。",
                "断头谁救汝，猳豚尸道边。",
                "击狗不击首，反噬理必然。",
                "智勇忽迷方，脱匣授龙泉。",
                "区区薛季昶，先事仅能言。",
                "留祸启临淄，败谋岂非天。"
            ]
        },
        {
            "title": "岁暮书事十二首",
            "content": [
                "陈叶不肯堕，冻醪凝未融。",
                "寒林晴有影，霜日冷无风。",
                "许国片心壮，劳生双鬓蓬。",
                "功名任愚智，万事古今同。"
            ]
        },
        {
            "title": "晚步灵寿寺后二首",
            "content": [
                "秋城草树欲黄昏，微径新晴菜甲新。",
                "便好灌园从老圃，此怀原是汉阴人。"
            ]
        },
        {
            "title": "寿安怀古",
            "content": [
                "萧王积甲事空传，子晋吹笙去不还。",
                "千里荒芜山色在，百年兴废水声间。",
                "雉飞陇麦新耕地，花落丛祠旧战关。",
                "旅宦远游仍吊古，苦无樽酒奈愁颜。"
            ]
        },
        {
            "title": "赠无咎以既见君子云胡不喜为韵八首",
            "content": [
                "诗坛李杜后，黄子擅奇勋。",
                "平生执羁靮，开府与参军。",
                "举诗秉笔徒，吟哦谩云云。",
                "安知握奇律，一字有风云。"
            ]
        },
        {
            "title": "大雨十日不止五月十八日晚始霁",
            "content": [
                "昊穹忽悔祸，淫雨霁今夕。",
                "峰岭舒紫翠，云天丽金碧。",
                "深蛙鸣远汪，凉叶坠余滴。",
                "漏屋百不忧，宵眠始安席。"
            ]
        },
        {
            "title": "读吴怡诗卷二首",
            "content": [
                "罗田春动雪消初，主簿清诗雪不如。",
                "休学风骚穷事业，花前莫负古铜壶。"
            ]
        },
        {
            "title": "乍晴二首",
            "content": [
                "虹长饮雨川无滴，苹末生风沼有波。",
                "一扫烟云不知处，夜天如水泻银河。"
            ]
        },
        {
            "title": "小雨",
            "content": [
                "稍稍阴霭集，萧肃春寒生。",
                "窗灯耿初照，小雨细无声。",
                "还来就温炉，依然有故情。",
                "燕坐悄无语，军城递远更。"
            ]
        },
        {
            "title": "题壁",
            "content": [
                "命驾欲诣客，欲去复迟迟。",
                "事幸无甚急，何用劳驱驰。",
                "家贫幸有酒，亦略具鲜肥。",
                "且复东窗下，高歌醉而嬉。"
            ]
        },
        {
            "title": "道士矶",
            "content": [
                "匡庐奠九江，苗裔遍南服。",
                "横江蔽原野，内外实一族。",
                "危矶插江生，石色擘青玉。",
                "蛟龙穴乱石，猱玃在乔木。",
                "我行季冬月，江迹在山腹。",
                "扁舟如镜面，清净不可触。",
                "跻攀既不可，千古长幽独。",
                "缅想邃古初，巢居戒樵牧。"
            ]
        },
        {
            "title": "春日杂诗六首",
            "content": [
                "三月行复至，青春坐侵寻。",
                "飞花去寂寂，新叶来骎骎。",
                "白日照芳草，荒园乱鸣禽。",
                "朱颜任自老，安事累吾心。"
            ]
        },
        {
            "title": "大榆",
            "content": [
                "高榆百余年，其大数十围。",
                "修柯遏云日，老枿干虹霓。",
                "嗟尔拥肿材，大匠已见遗。",
                "何人失翦伐，养此顽钝姿。",
                "夏叶穴虫蚁，繁柯蔽凉飔。",
                "寒凭烈风怒，号白陵冬曦。",
                "鸾凤不女巢，所藏鸦与鸱。",
                "吾宁爱弹射，念尔不适宜。",
                "蟠据起墙屋，斧斤谅难施。",
                "去恶不慎微，既成安可追。"
            ]
        },
        {
            "title": "一日复一日",
            "content": [
                "一日复一日，炎凉行一周。",
                "异乡犹在望，白发久生头。",
                "且看寻橦技，休怀失马忧。",
                "天公有至信，万古一春秋。"
            ]
        },
        {
            "title": "游园",
            "content": [
                "病来久不上层台，窗有蛛丝径有苔。",
                "为报园花莫惆怅，故教太守及春来。"
            ]
        },
        {
            "title": "送杨念行监簿侍行赴鄂渚",
            "content": [
                "楚天南去水冥冥，鄂渚悠悠到几程。",
                "京洛信稀千里隔，江湖春尽一帆轻。",
                "莫辞送别青春满，会是相逢白发生。",
                "饱读诗书取卿相，不应如我老无成。"
            ]
        },
        {
            "title": "杂题二首",
            "content": [
                "寒雨萧萧桐叶惊，浪浪还作夜阶声。",
                "西风忽起幽人觉，枕簟凉时向五更。"
            ]
        },
        {
            "title": "和苏适春雪八首",
            "content": [
                "山中景物最幽奇，只欠夫君为赋诗。",
                "长忆东风吹女几，琼瑶交贯碧◇璃。"
            ]
        },
        {
            "title": "次韵子夷兄弟十首",
            "content": [
                "金马聊代耕，浅郎亦为官。",
                "何必歌五噫，遭非如伯鸾。",
                "物生各自遂，萧艾与芝兰。",
                "诗人亦多事，屑屑计鹑貆。"
            ]
        },
        {
            "title": "感春三首",
            "content": [
                "梅梢柳眼弄春娇，云暖南山腊雪消。",
                "近郭樵渔成野市，远村箫鼓隔溪桥。"
            ]
        },
        {
            "title": "十月十二日夜务宿寄内",
            "content": [
                "夜寒欺老人，展转睡不足。",
                "长年怕为客，况此空斋宿。",
                "嗈嗈度云雁，瑟瑟受霜竹。",
                "冻骹冷如植，未觉重衾燠。",
                "天明起盥栉，淡日初照屋。",
                "寄声家具酒，买鱼烹雁鹜。"
            ]
        },
        {
            "title": "殷浩",
            "content": [
                "田野高风过有熏，庙堂经画竟无闻。",
                "固应竹马思元子，江左兴亡不在君。"
            ]
        },
        {
            "title": "秋思",
            "content": [
                "故人陈迹生蛛网，古殿苔深叠绿缯。",
                "檐雨晚秋鸣槁叶，窗风深夜触孤灯。"
            ]
        },
        {
            "title": "赠晁二：{走笔约无咎同赴大尹龙图四丈羔酒",
            "content": [
                "昔者与兄城南邻，未省一日不相亲。",
                "谁令僦舍得契阔，此事我每怀古人。",
                "逾旬寒热不可说，遍体戢戢生赤鳞。",
                "是身非有病亦幻，调御未伏犹酸辛。",
                "布衾蒙头但欲睡，瞥见檐雪如飞尘。",
                "岂无杯杓与酬酢，口舌未肯亲芳醇。",
                "平生相逢百不问，斗酒倒尽才逡巡。",
                "崎岖行世得皆妄，嵬峨就醉事最真。",
                "残年峥嵘欲无日，晴云浩荡已有春。",
                "柳黄梅破最佳绝，京兆羔酒仍殷懃。",
                "",
                ""
            ]
        },
        {
            "title": "鹎鵊词",
            "content": [
                "树头玄衣郎，神爽声复清。",
                "睡先万目觉，起对残月星。",
                "悯世耽睡昏，体秽神不灵。",
                "招使离衽席，啼呼每丁宁。",
                "幽人最怜汝，未旦起坐听。",
                "荒山多嘉树，春尽故园情。"
            ]
        },
        {
            "title": "岁暮叹三首",
            "content": [
                "寥寥野空禾黍荒，北风日夜鸣空桑。",
                "南山碧天青不极，渺渺洛水东流长。",
                "山空水寒行客少，鸿雁飞急天初霜。",
                "萧萧穷谷岁已晚，嗟我再补冬衣裳。"
            ]
        },
        {
            "title": "和慎思与文潜无咎对榻夜话达旦",
            "content": [
                "灯花昨夜已分明，更听朝檐喜鹊声。",
                "明日朱门闭空馆，秋风骏马大梁城。"
            ]
        },
        {
            "title": "西湖三首",
            "content": [
                "一曲清池柳岸风，长苗新稻短蒲茸。",
                "功名由命何须问，幸有沧浪作钓翁。"
            ]
        },
        {
            "title": "句",
            "content": [
                "逢君金华宴，正味百花仙"
            ]
        },
        {
            "title": "三更",
            "content": [
                "三更月晕合，定知明日雨。",
                "开门已萧飒，寒气侵庭宇。",
                "东风变凄凛，闭户思室处。",
                "赖兹尊有酒，细酌供燕语。",
                "斗杓行指卯，虽寒能几许。",
                "惟应园林好，新霁千花吐。"
            ]
        },
        {
            "title": "效白体赠杨补之",
            "content": [
                "青衫居士断荤血，一榻萧然如在山。",
                "堂下黄花惊岁晚，尊中绿酒觉官闲。",
                "胸中已了一事大，镜里莫惊两鬓斑。",
                "我亦久怀伊洛兴，烦君先为卜禅关。"
            ]
        },
        {
            "title": "范参军挽词",
            "content": [
                "力学志不就，多才宦可嗟。",
                "生平叔知己，身后妇成家。",
                "温洛新阡茂，东吴庆系赊。",
                "功名付儿子，文史旧生涯。"
            ]
        },
        {
            "title": "题洛尾亭二首",
            "content": [
                "洛尾亭边淮汴交，来波去浪恨迢迢。",
                "无端更洒黄昏雨，吹作春愁不肯消。"
            ]
        },
        {
            "title": "赠僧介然",
            "content": [
                "寒窗写就白云篇，客至研茶手自煎。",
                "儒佛故应同是道，诗书本是不妨禅。",
                "长松千尺巢云鹤，寒峤三更啸月猿。",
                "请以篇章为佛事，要观半偈走人天。"
            ]
        },
        {
            "title": "赠李德载二首",
            "content": [
                "长翁波涛万顷陂，少翁巉秀千寻麓。",
                "黄郎萧萧日下鹤，陈子峭峭霜中竹。",
                "秦文蒨藻舒桃李，晁论峥嵘走金玉。",
                "六公文字满人间，君欲高飞附鸿鹄。"
            ]
        },
        {
            "title": "春望",
            "content": [
                "暖日晴熏草，清淮阔浸天。",
                "地卑连远水，城废入春田。",
                "目极风灯外，愁悬泪脸边。",
                "人生苦多感，花柳自年年。"
            ]
        },
        {
            "title": "归马二首",
            "content": [
                "萧萧霜鬓独惊秋，病眼天边暮倚楼。",
                "已老冯唐犹不遇，思归庾信正多愁。",
                "溪通积雨流方壮，山入重云翠未休。",
                "一梦淮南经岁别，菊林还向洛阳浮。"
            ]
        },
        {
            "title": "与潘仲达二首",
            "content": [
                "东风沛甘雨，百物一时好。",
                "江南桃李尽，红紫到百草。",
                "道傍负担子，寒食归祭祷。",
                "今我淮上丘，三年不躬扫。"
            ]
        },
        {
            "title": "和北寺",
            "content": [
                "寺倚苍崖古，僧闲昼掩扉。",
                "晓云辞岭去，夕鸟占林归。",
                "悟理观旛动，临风想锡飞。",
                "寄怀玄观外，更觉此生微。"
            ]
        },
        {
            "title": "柘城道中",
            "content": [
                "欲雪日易晚，不寒风更清。",
                "崩桥断官路，积水入空城。",
                "屏翳野初烧，降丘民始耕。",
                "冬晖疾如马，汲汲暝犹征。"
            ]
        },
        {
            "title": "休日同宋遐叔诣法云遇李公择黄鲁直公择烹赐",
            "content": [
                "休日不造请，出游贤友同。",
                "城南上人者，宴坐花雨中。",
                "金貌散香雾，宝铎韵天风。",
                "鸟语演宝相，饭香悟真空，",
                "尚书三二客，净社继雷宗。",
                "黄子发锦囊，句有造物功。",
                "握中一寸煤，海外千年松。",
                "谁降午睡魔，赐茗屠团龙。",
                "晁子卧城西，咫尺不可逢。",
                "岂无坐中客，终觉少此公。",
                "归帽见新月，扑衫暮尘红。",
                "困眠有余想，却听寺楼钟。",
                "",
                ""
            ]
        },
        {
            "title": "朱云",
            "content": [
                "直言请剑斩安昌，勿谓朱游只素狂。",
                "君看汉家文景业，张侯能以一言亡。"
            ]
        },
        {
            "title": "冒雨归饮酒",
            "content": [
                "密雨集春庭，花含晓气清。",
                "喜倾烧酒酽，更御暑衣轻。",
                "老惜春无日，穷欣岁有成。",
                "杖藜园径晓，坐见小池平。"
            ]
        },
        {
            "title": "冬怀二首",
            "content": [
                "山阳贤者有徐子，亲没十年哀不已。",
                "精诚感天天为悲，甘露常沾坟树枝。",
                "徐子行年过五十，衣不披体常苦饥。",
                "天公盍使少富足，甘露万斛真何为。",
                "虚恩浮惠天犹尔，安得世人无巧伪。"
            ]
        },
        {
            "title": "新开北原",
            "content": [
                "山深草木多，春夏废翦剔。",
                "北原有高溪，经岁不蹑屐。",
                "阴根走重险，飞蔓密如织。",
                "交柯不容鸟，老枿顽若石。",
                "由兹废登眺，幽致莽萧瑟。",
                "杖藜每独往，驻立为叹息。",
                "穷秋九月衰，霜过万叶赤。",
                "北风始驱除，蒙翳遭搏击。",
                "乘时集吾徒，斤斧必谨饬。",
                "攀缘穷翦伐，上下恣搜剔。",
                "霜芒落劲节，巨劚剖坚植。",
                "蛟龙脱鳞须，犀兕遗骨革。",
                "薪蒸不足道，椽栋固委积。",
                "纷纭一日劳，既暮岩薮辟。",
                "寒篁露幽翠，佳木呈秀色。",
                "高台忽平敞，快步失荆棘。",
                "巉巉女几峰，次第见晴碧。",
                "遥村暮烟合，乌鸟寒寂历。",
                "纵横目前景，指顾归咫尺。",
                "兹焉遂忘返，渐可携尊席。",
                "人间有能事，功效在勤力。",
                "恶深当痛治，秽尽善斯得。",
                "经年滞穷谷，庶以娱朝夕。",
                "题诗寄初终，抚事心有激。"
            ]
        },
        {
            "title": "苍浪",
            "content": [
                "苍浪鬓发一衰翁，何事年来到骨穷。",
                "魑魅何常居四裔，自怜放逐尚无功。"
            ]
        },
        {
            "title": "再谢周颙之句",
            "content": [
                "烟飞小玉吴王国，柳暗朱楼铁壅城。",
                "见说周颙经案外，亦闻荀粲并床声。"
            ]
        },
        {
            "title": "送子野大夫罢兖倅归汶上",
            "content": [
                "爱君读览老不衰，日日早起先鸣鸡。",
                "白头未蒙国士知，佐郡秩满寂寞归。",
                "我辞魑魅得一麾，逢君话旧相嗟咨。",
                "几年东壁无光辉，不知武库实在兹。",
                "上书荐君非我职，临分一醉当无辞。"
            ]
        },
        {
            "title": "谒蒋帝祠过钟山下二首",
            "content": [
                "溶溶野水戏凫鹥，垄麦初长午景迟。",
                "尽日绿杨闲照水，临风自爱好腰支。"
            ]
        },
        {
            "title": "读太白感兴拟作二首",
            "content": [
                "陈王本无赖，少与美人期。",
                "蛾眉作秽血，蛊鬼尚何知。",
                "乃复结绸缪，伫车心伤悲。",
                "幻灭犹欲取，哀哉一痴儿。",
                "千年化异物，双作鸳鸯飞。",
                "终然随大化，飘荡今何之。"
            ]
        },
        {
            "title": "端居二首",
            "content": [
                "余寒羞老木，惨淡气未平。",
                "平国富车马，士女竞新正。",
                "风埃息九陌，纨绮艳重城。",
                "灯稀夕烟车，斗转夜寒生。",
                "倚楹复何待，依依空复情。"
            ]
        },
        {
            "title": "有感二绝",
            "content": [
                "日暇凝云去复还，晚风不动自清寒。",
                "可怜庭雪无人扫，斜占墙阴独未残。"
            ]
        },
        {
            "title": "感秋三绝",
            "content": [
                "楚天未白转星河，楼角先吹出寒歌。",
                "长愧侵床五更月，殷勤无计谢姮娥。"
            ]
        },
        {
            "title": "发金陵折柳亭二首",
            "content": [
                "瞿昙昔教我，林下一宵行。",
                "何事春江上，依依作俗情。"
            ]
        },
        {
            "title": "感遇二十五首",
            "content": [
                "唐皇欲丧乱，豺虎依山丘。",
                "君王信李训，玉殿行戈矛。",
                "系狗不系首，遭噬血横流。",
                "堂堂赞皇公，委弃不与谋。"
            ]
        },
        {
            "title": "双凫",
            "content": [
                "双凫元自白，况乃小池清。",
                "逐伴知身洁，当庭独眼明。",
                "暖沙晴共戏，寒渚夜多惊。",
                "何事秋风起，轩然向主鸣。"
            ]
        },
        {
            "title": "十月二十二日晚作三首",
            "content": [
                "蓬万无奥处，北风利戈鋋。",
                "空炉有微火，且复与周旋。",
                "酒隐柴桑叟，醉吟渭上贤。",
                "二士忽已远，遗风载陈编。"
            ]
        },
        {
            "title": "悼亡九首",
            "content": [
                "山僧老去久忘情，笑我多悲白发生。",
                "为道人间具烦恼，早来林下共修行。"
            ]
        },
        {
            "title": "暮春奉女兄弟集宴堂",
            "content": [
                "晨晖丽花柳，流水滟池塘。",
                "暮春渐暄燠，华构肃朝凉。",
                "使君簿领暇，亦复陈壶觞。",
                "班坐岂异人，骨肉皆欢康。",
                "遥山出远翠，远水明斜阳。",
                "欢言不期醉，淡泊味何长。"
            ]
        },
        {
            "title": "叙十五日事",
            "content": [
                "五更闻钟自惊起，坐守残灯具冠履。",
                "昏昏睡眼正团花，独爱当庭月如水。",
                "强驱睡味谁不仁，漠漠黑甜留两眦。",
                "忽惊左掖涨风埃，已起上阁锵环佩。",
                "平明原庙焕金碧，饥投散幕走寒饵。",
                "纷纷仆仆酸两胫，肉食当然贱何事。",
                "走马回家百不问，扫榻伸腰真有味。",
                "起来炊熟日亭午，槐叶新成庭覆翠。",
                "翻书弄翰老自笑，饱食安眠计难遂。",
                "古来高士不入城，肯听鸡鸣踏朝市。"
            ]
        },
        {
            "title": "洛岸春行二首",
            "content": [
                "溪上映人杨柳黄，满溪流水碧泱泱。",
                "凭君莫向溪南望，春草春风能断肠。"
            ]
        },
        {
            "title": "长安仲春二首",
            "content": [
                "长安仲春七日风，苍茫顿撼天地同。",
                "应门缥阙岌欲动，况我穷巷连蒿蓬。",
                "暮寒卷雪连芳草，平门万屋青城缟。",
                "无言桃李终默默，得势泥涂常浩浩。",
                "夕晖入屋人气活，劳苦羲和间何阔。",
                "斗杓东指令未行，要使烛龙聊泼刺。"
            ]
        },
        {
            "title": "木芙蓉菊花盛开",
            "content": [
                "空山岑寂何所有，晚菊芙蓉相对幽。",
                "伴我悠悠过闲日，怜渠灼灼媚穷秋。",
                "清香但欲持供佛，醉舞何妨插满头。",
                "此生萍梗难前料，知复明年相见不"
            ]
        },
        {
            "title": "宿潘君草堂闻蛙声二首",
            "content": [
                "孤村足雨菰蒲合，只有群蛙噪满陂。",
                "我亦闲来无鼓吹，不烦通夕短长吹。"
            ]
        },
        {
            "title": "株林",
            "content": [
                "九寡奔亡一老姬，白头蛮叟嬖西施。",
                "二公费尽平生事，深屋婵娟世得知。"
            ]
        },
        {
            "title": "发安化回望黄州山",
            "content": [
                "流落江湖四见春，天恩复与两朱轮。",
                "几年鱼鸟真相得，从此江山是故人。",
                "碧落已瞻新日月，故园好在旧交亲。",
                "此生已免嘲伧父，莫避北风京凉尘。"
            ]
        },
        {
            "title": "怀金陵三首",
            "content": [
                "曾作金陵烂漫游，北归尘土变衣裘。",
                "芰荷声里孤舟雨，卧入江南第一州。"
            ]
        },
        {
            "title": "怀金陵三首",
            "content": [
                "璧月琼枝不复论，秦淮半已掠荒榛。",
                "清溪天水相澄映，便是临春阁上魂。"
            ]
        },
        {
            "title": "怀金陵三首",
            "content": [
                "此君堂后青苍玉，别后何曾寄一声。",
                "想见秦淮月堂下，西风吹浪拍堤平。"
            ]
        },
        {
            "title": "和周廉彦",
            "content": [
                "天光不动晚云垂，芳草初长衬马蹄。",
                "新月已生飞鸟外，落霞更在夕阳西。",
                "花开有客时携酒，门冷无车出畏泥。",
                "修禊洛滨期一醉，天津春浪绿浮堤。"
            ]
        },
        {
            "title": "田家",
            "content": [
                "门外青流系野船，白杨红槿短篱边。",
                "旱蝗千里秋田净，野秫萧萧八月天。",
                "",
                ""
            ]
        },
        {
            "title": "书寺中所见四首",
            "content": [
                "闲里光阴最好，病多谈笑无多。",
                "梦幻世间种种，楞枷卷里消磨。"
            ]
        },
        {
            "title": "次韵邠老见贻",
            "content": [
                "已嗟肮脏倚门边，况复归来灶不烟。",
                "观国未书攀桂籍，还家却上过淮船。",
                "瑰奇难售真当尔，凿枘相遭亦偶然。",
                "未死此生谁料得，见将见在斗尊前。"
            ]
        },
        {
            "title": "秋日登海州乘槎亭",
            "content": [
                "海上西风八月凉，乘槎亭外水茫茫。",
                "人家日暖樵渔乐，山路秋晴松柏香。",
                "隔水飞来鸿阵阔，趁潮归去橹声忙。",
                "蓬莱方丈知何处，烟浪参差在夕阳。"
            ]
        },
        {
            "title": "海州道中二首",
            "content": [
                "孤舟夜行秋水广，秋风满帆不摇浆。",
                "荒田寂寂无人声，水边跳鱼翻水响。",
                "河边守罾茅作屋，罾头月明人夜宿。",
                "船中客觉天未明，谁家鞭牛登陇声。"
            ]
        },
        {
            "title": "赴官寿安泛汴二首",
            "content": [
                "落泊云随宿雨开，西风似与早寒催。",
                "晓天雁起平沙去，霜岸风鸣败叶来。",
                "扰扰劳生移岁月，纷纷过眼旋尘埃。",
                "求田问舍真良策，功业应须与命偕。"
            ]
        },
        {
            "title": "梅花",
            "content": [
                "北风万木正苍苍，独占新春第一芳。",
                "调鼎自期终有实，论花天下更无香。",
                "月娥服御无非素，玉女精神不尚妆。",
                "洛岸苦寒相见晚，晓来魂梦到江乡。"
            ]
        },
        {
            "title": "夏日三首",
            "content": [
                "枣径瓜畦经雨凉，白衫乌帽野人装。",
                "幽花避日房房敛，翠树含风叶叶香。",
                "养拙久拚藏姓氏，致身安事巧文章。",
                "汉庭卿相皆豪俊，不遇何妨白发郎。"
            ]
        },
        {
            "title": "夏日三首",
            "content": [
                "黄帘翠幕断飞蝇，午影当轩睡未兴。",
                "枕稳海鱼鑴紫石，扇凉山雪画青缯。",
                "廊阴日转雕栏树，坐冷风生玉碗冰。",
                "满案诗书尘蠹甚，故应疏懒过炎蒸。"
            ]
        },
        {
            "title": "春日书事",
            "content": [
                "虫飞丝堕两悠扬，人意迟迟日共长。",
                "春草满庭门寂寂，数棂窗日挂空堂。"
            ]
        },
        {
            "title": "有感三首",
            "content": [
                "南风霏霏麦花落，豆田漠漠初垂角。",
                "山边夜半一犁雨，田父高歌待收获。",
                "雨多萧萧蚕簇寒，蚕妇低眉忧茧单。",
                "人生多求复多怨，天工仈尔良独难。"
            ]
        },
        {
            "title": "有感三首",
            "content": [
                "群儿鞭苔学官府，翁怜痴儿傍笑侮。",
                "翁出坐曹鞭复呵，贤于群儿能几何。",
                "儿曹相鞭以为戏，翁怒鞭人血流地。",
                "等为戏剧谁后先，我笑谓翁儿更贤。"
            ]
        },
        {
            "title": "有感三首",
            "content": [
                "郁城本自贰师谋，骑士拔剑犹封候。",
                "董生明经守正直，白首区区相侯国。",
                "参差世事足嗟叹，我笑群儿较目前。",
                "可能董子之荣辱，乃在封侯得失间。"
            ]
        },
        {
            "title": "赴官寿安泛汴二首",
            "content": [
                "西来秋兴日萧条，昨夜新霜缉缊袍。",
                "开遍菊花残蕊尽，落余寒水旧痕高。",
                "萧萧官树皆黄叶，处处村旗有浊醪。",
                "老补一官西入洛，幸闻山水颇风骚。"
            ]
        },
        {
            "title": "夏日三首",
            "content": [
                "长夏江村风日清，檐牙燕雀已生成。",
                "蝶衣晒粉花枝午，蛛网添丝屋角晴。",
                "落落疏帘邀月影，嘈嘈虚枕纳溪声。",
                "久拚两鬓如霜雪，直欲樵渔过此生。"
            ]
        },
        {
            "title": "劳歌",
            "content": [
                "暑天三月元无雨，云头不合惟飞土。",
                "深堂无人午睡余，欲动儿先汗如雨。",
                "忽怜长街负重民，筋骸长彀十石弩。",
                "半衲遮背是生涯，以力受金饱儿女。",
                "人家牛马系高木，惟恐牛躯犯炎酷。",
                "天工作民良久艰，谁知不如牛马福。"
            ]
        },
        {
            "title": "感春十三首",
            "content": [
                "沈阴涉春仲，积潦断行迹。",
                "浮云起南山，商羊未休息。",
                "壅涸无宿滞，芬芳有新摘。",
                "灯明休间齐，鸟静山霭夕。",
                "浊醪足斟酌，野杞柔可食。",
                "瑶簪脱雏笋，玉缕剸肥鲫。",
                "冥怀默有契，玩理方自得。",
                "庶几达人风，持用慰寂默。"
            ]
        },
        {
            "title": "感春十三首",
            "content": [
                "高台面南山，独立望空阔。",
                "东风悠然来，吹我鬓中发。",
                "独游动远思，览物念所悦。",
                "伊人在千里，山水不可越。",
                "玉音坐契阔，容华有消歇。",
                "悲哉音莫致，杂佩空自结。",
                "群飞云间鸿，北羽俨成列。",
                "爱日崇令德，嘉好当无绝。"
            ]
        },
        {
            "title": "感春十三首",
            "content": [
                "仲春渐燠沐，摅散常远步。",
                "独穿林下蹊，斜转竹间屿。",
                "鸣泉竞漱石，迸笋或妨路。",
                "吹衣信和风，濯足解双履。",
                "深行意益惬，默坐憩亦屡。",
                "野花迎客来，啼鸟惊我去。",
                "群鸣投树鸦，独下过溪鹭。",
                "晴霞送斜日，历历星已布。",
                "娟娟新月弯，稍稍山已暮。",
                "用此遣朝昏，谁谓非尺素。"
            ]
        },
        {
            "title": "感春十三首",
            "content": [
                "漫漫东风来，吹此庭前樱。",
                "累累缀葩萼，华采日鲜明。",
                "朝阳助辉烁，好鸟亦和鸣。",
                "起行不自得，节物伤我情。",
                "皇天分四时，寒暑无暂停。",
                "悠然一气耳，不与人事争。",
                "方春感芬敷，秋复惜其零。",
                "一年能几何，方寸不暂平。",
                "念此自知妄，放歌遂遗形。",
                "达人傲天壤，儿女徒咿嘤。"
            ]
        },
        {
            "title": "感春十三首",
            "content": [
                "嗟余尉穷县，端坐百无虑。",
                "幸兹岁丰穰，庶息尘埃步。",
                "乘间策羸马，莽莽出门去。",
                "田原亦可悦，农事蔼方布。",
                "还家有诗书，客至具鸡黍。",
                "勿复叹远游，人生孰非寓。"
            ]
        },
        {
            "title": "感春十三首",
            "content": [
                "浮云起南山，冉冉朝复雨。",
                "苍鸠鸣竹间，两两自相语。",
                "老农城中归，沽酒饮其妇。",
                "共言今年麦，新绿已映土。",
                "去年一尺雪，新泽至已屡。",
                "丰年坐可待，春服行欲补。"
            ]
        },
        {
            "title": "感春十三首",
            "content": [
                "夜醉朝未醒，披衣步南堂。",
                "折彼晓树花，嗅此凝露香。",
                "好鸟鸣我林，声如韵风篁。",
                "娟娟屋外杏，顾我如窥墙。",
                "物色岂不好，人情独何伤。",
                "思我二三子，各限天一方。",
                "无鬐不可游，无羽不可翔。",
                "耿耿千里心，箕昴互相望。",
                "结交古所重，义合不能忘。",
                "离别可奈何，还归举予觞。"
            ]
        },
        {
            "title": "感春十三首",
            "content": [
                "南山如佳人，秀色慰我思。",
                "微风从东来，清洛摇春漪。",
                "驱马出门去，悠悠踏长堤。",
                "暖日丽花草，微云渡南溪。",
                "高丘者谁子，断裂岗前碑。",
                "当年岂不伟，泯泯今谁知。",
                "老翁驱牛耕，坟草半已犁。",
                "功名但若此，达士观如遗。",
                "饮酒复饮酒，劝君无复辞。",
                "人生百无益，惟有饮庶几。"
            ]
        },
        {
            "title": "感春十三首",
            "content": [
                "长啸视天壤，手抚白玉琴。",
                "一抚再三叹，谁哉知我音。",
                "翩翩媚俗子，一仰复一沉。",
                "灵凤翔九霄，不顾蒿下禽。",
                "择食无果腹，贪藏有良金。",
                "岂无得与失，两各行其心。",
                "穷通亦有命，荣辱迭相寻。",
                "躬耕傥未辍，聊为梁父吟。"
            ]
        },
        {
            "title": "感春十三首",
            "content": [
                "寒池冬不流，落叶塞泉罅。",
                "东风日夕来，春色到山舍。",
                "杖藜遶东溪，流水清可架。",
                "叠石引之来，潺潺到深夜。",
                "平栏朝可监，倒影见亭榭。",
                "清风起修篁，翠鸟亦来下。",
                "天和人意舒，春暖景物姹。",
                "歌此濯缨诗，尘埃欲高谢。"
            ]
        },
        {
            "title": "感春十三首",
            "content": [
                "春郊草木明，秀色如可揽。",
                "雨余尘埃少，信马不知远。",
                "黄乱高柳轻，绿铺新麦短。",
                "南山逼人来，涨洛清漫漫。",
                "人家寒食近，桃李暖将绽。",
                "年丰妇子乐，日出牛羊散。",
                "携酒莫辞贫，东风花欲烂。"
            ]
        },
        {
            "title": "海州道中二首",
            "content": [
                "秋野苍苍秋日黄，黄蒿满田苍耳长。",
                "草虫咿咿鸣复咽，一秋雨多水满辙。",
                "渡头鸣舂村径斜，悠悠小蝶飞豆花。",
                "逃屋无人草满家，累累秋蔓悬寒瓜。"
            ]
        },
        {
            "title": "绝句",
            "content": [
                "亭亭画舸系春潭，直待行人酒半酣。",
                "不管烟波与风雨，载将离恨过江南。"
            ]
        },
        {
            "title": "失调名",
            "content": [
                "手把合欢彩索，殷勤微笑殢檀郎。低低告，不图系腕，图系人肠。"
            ]
        },
        {
            "title": "感春十三首",
            "content": [
                "今晨起何早，盥漱坐南轩。",
                "啄木响高柳，春渠鸣乱泉。",
                "悠然此时心，默默谁与言。",
                "焚香阅素书，濯手开灵篇。",
                "神爽道自合，体和真亦全。",
                "萧萧毛发轻，浩气驱昏烦。",
                "呼童策藜杖，蹑露开中园。",
                "撷彼杞与菊，归烹助盘飧。",
                "既饱谁与乐，登高望南山。",
                "还归酌美酒，兴罢复陶然。"
            ]
        },
        {
            "title": "失调名",
            "content": [
                "菖蒲酒满劝人人，愿年年欢醉。偎倚。把合欢彩索，殷勤寄与。"
            ]
        },
        {
            "title": "少年游",
            "content": [
                "含羞倚醉不成歌。纤手掩香罗。偎花映烛，偷传深意，酒思入横波。看朱成碧心迷乱，翻脉脉、敛双蛾。相见时稀隔别多。又春尽、奈愁何。"
            ]
        },
        {
            "title": "风流子",
            "content": [
                "木叶亭皋下，重阳近，又是捣衣秋。奈愁入庾肠，老侵潘鬓，谩簪黄菊，花也应羞。楚天晚，白苹烟尽处，红蓼水边头。芳草有情，夕阳无语，雁横南浦，人倚西楼。玉容，知安否，香笺共锦字，两处悠悠。空恨碧云离合，青鸟沈浮。向风前懊恼，芳心一点，寸眉两叶，禁甚闲愁。情到不堪言处，分付东流。"
            ]
        },
        {
            "title": "满庭芳",
            "content": [
                "裂楮裁筠，虚明潇洒，制成方丈屠苏。草团蒲坐，中置一山炉。拙似春林鸠宿，易于□、秋野鹑居。谁相对，时烦孟妇，石鼎煮寒蔬。嗟吁。人生随分足，风云际会，漫付伸舒。且偷取闲时，向此踌躇。谩取黄金建厦，繁华梦、毕竟空虚。争如且、寒村厨火，汤饼一斋盂。"
            ]
        },
        {
            "title": "鹧鸪天",
            "content": [
                "倾盖相逢汝水滨。须知见面过闻名。马头虽去无千里，酒盏才倾且百分。嗟得失，一微尘。莫教冰炭损精神。北扉西禁须公等，金榜当年第一人。"
            ]
        },
        {
            "title": "秋蕊香",
            "content": [
                "帘幕疏疏风透。一线香飘金兽。朱阑倚遍黄昏後。廊上月华如昼。别离滋味浓於酒。著人瘦。此情不及墙东柳。春色年年如旧。"
            ]
        },
        {
            "title": "感春十三首",
            "content": [
                "致酒傍修竹，竹风吹我衣。",
                "临觞曷不乐，感此盛与衰。",
                "昔我池边柳，北风无完枝。",
                "春芽忽可撷，弱弱不自持。",
                "荣枯两相召，念此能几时。",
                "要终必复始，惜我芳华姿。",
                "自古无如何，悲歌欲何为。",
                "聊进杯中物，日醉以为期。"
            ]
        },
        {
            "title": "春暮",
            "content": [
                "春尽空余白日长，枝头青杏已堪尝。",
                "人闲帘幕燕相语，风暖园林柳半黄。",
                "病里不知时节换，老来都减少年狂。",
                "残风浊酒应堪在，更遣流莺送几觞。"
            ]
        },
        {
            "title": "减字木兰花",
            "content": [
                "个人风味。只有江梅些子似。每到开时。满眼清愁只自知。霞裾仙珮。姑射神人风露态。蜂蝶休忙。不与春风一点香。"
            ]
        },
        {
            "title": "夜坐",
            "content": [
                "庭户无人秋月明，夜霜欲落气先清。",
                "梧桐真不甘衰谢，数叶迎风尚有声。"
            ]
        },
        {
            "title": "初见嵩山",
            "content": [
                "年来鞍马困尘埃，",
                "赖有青山豁我怀。",
                "日暮北风吹雨去，",
                "数峰清瘦出云来。"
            ]
        }
    ]
}