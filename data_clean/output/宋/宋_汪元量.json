{
    "dynasty": "宋",
    "author": "汪元量",
    "intro": "汪元量（?—?） 字大有，号水云，钱塘（今浙江杭州）入，原为南宋宫廷琴师。恭帝德祜二年（1276），元军陷临安，三官被俘北去，汪随三宫留燕京。常往监中探视被囚禁的文天祥，以诗唱和，成为莫逆之交。后为道南归。因目睹亡国惨状，其词格调凄恻哀怨。有《水云集》、《湖山类稿》，词集《水云词》。",
    "items": [
        {
            "title": "湖州歌九十八首",
            "content": [
                "长淮风定浪涛宽，锦櫂摇摇上下湾。",
                "兵后人烟绝稀少，可胜战骨白如山。"
            ]
        },
        {
            "title": "答林石田",
            "content": [
                "南朝千古伤心事，每阅陈编泪满襟。",
                "我更伤心成野史，人看野史更伤心。"
            ]
        },
        {
            "title": "阿房宫故基",
            "content": [
                "祖龙筑长城，雄关百二所。",
                "阿房高接天，六国收歌女。",
                "跨海觅仙方，蓬莱眇何许。",
                "欲为不死人，万代秦宫主。",
                "风吹鲍鱼腥，兹事竟虚语。",
                "乾坤反掌间，山河泪如雨。",
                "谁怜素车儿，奉玺纳季父。",
                "楚人斩关来，一炬成焦土。",
                "空余此余基，千秋泣禾黍。"
            ]
        },
        {
            "title": "剑门",
            "content": [
                "剑门崔嵬若相抗，云栈萦回千百丈。",
                "石角钩连皆北向，失势一落心胆丧。",
                "侧身西望不可傍，猛虎毒蛇相下上。",
                "安得朱亥袖椎来，为我碎打双叠嶂。"
            ]
        },
        {
            "title": "唐律寄呈父凤山提举十首",
            "content": [
                "夜来梦里到吾庐，梦破潸然泪似珠。",
                "吴女北游簪素柰，湘娥南望泣苍梧。",
                "风吹远浦秋鸿杳，月出空山夜鹤孤。",
                "忽忆西湖梅与柳，梦随云水度西湖。"
            ]
        },
        {
            "title": "戎州",
            "content": [
                "豪士家园为我开，树头树底锦堆堆。",
                "书生大嚼真快意，不枉戎州走一回。"
            ]
        },
        {
            "title": "文山道人事毕壬午腊月初九日",
            "content": [
                "崖山禽得到燕山，此老从容就义难。",
                "生愧夷齐尚周粟，死同巡远只唐官。",
                "雪平绝塞魂何往，月满通衢骨未寒。",
                "一剑固知公所欠，要留青史与人看。"
            ]
        },
        {
            "title": "湖州歌九十八首",
            "content": [
                "每月支粮万石钧，日支羊肉六千斤。",
                "御厨请给葡萄酒，别赐天鹅与野麕。"
            ]
        },
        {
            "title": "贾魏公府",
            "content": [
                "重门犹钉旧桃牌，惆怅行人去不回。",
                "万种好花环曲径，一泓流水绕香阶。",
                "高台已见胡羊走，乔木惟闻蜀鸟哀。",
                "檐外竹梅森似束，邻翁时剪作烧柴。"
            ]
        },
        {
            "title": "湖州歌九十八首",
            "content": [
                "金屋煌煌丽九天，朝歌夜舞艳神仙。",
                "寻常只道西湖好，不识淮南是极边。"
            ]
        },
        {
            "title": "竹枝歌十首",
            "content": [
                "湘江日落乱帆飞，不向东归便北归。",
                "杨柳渡头村店里，青裙女子卖乌柙。"
            ]
        },
        {
            "title": "夷山醉歌",
            "content": [
                "呜呼再歌兮花满台，好月为我光徘徊。",
                "人生在世不满百，纷华过眼皆成灰。",
                "夷山青青汴水绿，西北高楼咽丝竹。",
                "美人十指纤如玉，为我行觞歌一曲。",
                "含宫嚼徵当窗牖，露脚斜飞湿杨柳。",
                "就中有客话陈桥，如此山河落人手。",
                "客且住，听我语，楚汉中分两丘土。",
                "七雄争战总尘埃，三国莺花浩无主。",
                "咸阳宫殿不复都，华清池沼温泉枯。",
                "世间兴废奔如电，沧海桑田几回变。",
                "人生得意且尽欢，何须苦苦为高官。",
                "人生有命且行乐，何必区区叹牢落。",
                "遮莫金章与玉珂，何如桐江披钓蓑。",
                "遮莫貂蝉贵此身，何如柴桑漉酒巾。",
                "君不见海上看羊手持节，饥来和雪和氈囓。",
                "又不见饭颗山头人见嗤，愁吟痛饮真吾师。",
                "美人美人劝我酒，有客有客听我歌。",
                "须臾客醉美人睡，我亦不知天与地。",
                "呜呼再歌兮无人听，月自落兮酒未醒。"
            ]
        },
        {
            "title": "月夜听琴",
            "content": [
                "如此良夜，秋空月圆。",
                "君弹山鬼，我拊水仙。"
            ]
        },
        {
            "title": "凤州歌",
            "content": [
                "去路迢迢入两当，三千三百到华阳。",
                "黄花川上黄花驿，千百猿声断客肠。"
            ]
        },
        {
            "title": "蚕市",
            "content": [
                "成都美女白如霜，结伴攜筐去采桑。",
                "一岁蚕苗凡七出，寸丝那得做衣裳。"
            ]
        },
        {
            "title": "草地",
            "content": [
                "龌龊复龌龊，昔闻今始见。",
                "一月不梳头，一月不洗面。",
                "饥则嚼乾粮，渴则啖雪片。",
                "困来卧氈房，重裘颇相恋。",
                "故衣连百结，虮虱似珠串。",
                "平明猎阴山，鹰犬逐人转。",
                "呱呱冻欲僵，老娃泪如霰。",
                "忽有使臣来，宣赐尚方饍。"
            ]
        },
        {
            "title": "九日次周义山",
            "content": [
                "杜陵清瘦不禁寒，白发萧萧强笑欢。",
                "阶下决明难独立，庭前甘菊好谁看。",
                "一钱留得囊羞涩，九日沽来酒带酸。",
                "却忆大明朝谒罢，紫萸擎出赐千官。"
            ]
        },
        {
            "title": "晓行",
            "content": [
                "痴坐书窗待晓钟，背灯无语意无穷。",
                "一家骨肉正愁绝，四海弟兄如梦同。",
                "西舍东邻今日别，北鱼南雁几时通。",
                "行行忍见御沟水，流出满江花片红。"
            ]
        },
        {
            "title": "读李鹤田钱塘百咏",
            "content": [
                "南浦亭边话别时，扁舟东下浙江湄。",
                "遍将越国千年事，吟作钱塘百咏诗。",
                "无火可能烧莽卓，有刀恨不斩高斯。",
                "五陵佳气飞扬尽，泪洒西风两鬓丝。"
            ]
        },
        {
            "title": "永康军",
            "content": [
                "锦城飞马过青城，无奈风声更雨声。",
                "一夜不眠何似者，筹花赌酒到天明。"
            ]
        },
        {
            "title": "湖州歌九十八首",
            "content": [
                "第二筵开入九重，君王把酒劝三宫。",
                "驼峰割罢行酥酪，又进雕盘嫩韭葱。"
            ]
        },
        {
            "title": "湖州歌九十八首",
            "content": [
                "琵琶切切更嘈嘈，高柳群蝉遂不号。",
                "一片夕阳无限好，汶河西上酒楼高。"
            ]
        },
        {
            "title": "登蓟门用家则堂韵",
            "content": [
                "蓟门高处小凝眸，雨后林峦翠欲流。",
                "车笠自来还自去，笳箫如怨复如愁。",
                "珍珠络臂夸燕舞，纱帽蒙头笑楚囚。",
                "忽忆旧家行乐地，春风花柳十三楼。"
            ]
        },
        {
            "title": "湘夫人祠",
            "content": [
                "舟维古流小从容，二女含嚬媚晚风。",
                "野庙半间蒙薜荔，湘江两岸泣芙蓉。",
                "玉台有镜蝌铭古，锦瑟无弦雁柱空。",
                "行近祠南默惆怅，倚筇江上数青峰。"
            ]
        },
        {
            "title": "寄赵青山同舍档四首",
            "content": [
                "短褐离披紫凤图，非扬非墨亦非儒。",
                "独怜后辈欺前辈，自笑今吾即故吾。"
            ]
        },
        {
            "title": "湖州歌九十八首",
            "content": [
                "晓来宫櫂去如飞，掠削鬟云浅画眉。",
                "风雨凄凄能自遣，三三五五坐弹棋。"
            ]
        },
        {
            "title": "满江红 和王昭仪韵",
            "content": [
                "天上人家，醉王母、蟠桃春色。被午夜、漏声催箭，晓光侵阙。花覆千官鸾阁外，香浮九鼎龙楼侧。恨黑风、吹雨湿霓裳，歌声歇。人去後，书应绝。肠断处，心难说。更那堪杜宇，满山啼血。事去空流东汴水，愁来不见西湖月。有谁知、海上泣蝉娟，菱花缺。",
                ""
            ]
        },
        {
            "title": "湖州歌九十八首",
            "content": [
                "京口沿河卖酒家，东边杨柳北边花。",
                "柳摇花谢人分散，一向天涯一海涯。"
            ]
        },
        {
            "title": "庚辰正月旦早朝呈留忠斋",
            "content": [
                "庭燎明如昼，金壶漏水平。",
                "炉烟摇晓色，櫩□□□声。",
                "三祝圣人寿，一忠臣子情。",
                "新元奏封事，□□□苍生。"
            ]
        },
        {
            "title": "杭州杂诗和林石田",
            "content": [
                "假途虞灭虢，尝胆越吞吴。",
                "黑白一棋局，方圆八阵图。",
                "是翁犹矍铄，诸老自揶揄。",
                "喟叹投麟笔，悲歌击唾壶。"
            ]
        },
        {
            "title": "钓台",
            "content": [
                "滩沙叠叠是潮痕，古木苍然叫断猿。",
                "此老不干天子贵，故人方讶布衣尊。",
                "雨甜春水鱼龙动，风暖寒林鸟雀喧。",
                "我恰扁舟台下过，桐花香处月黄昏。"
            ]
        },
        {
            "title": "送张总管归广西",
            "content": [
                "燕玉成行把酒卮，酒卮未尽即言离。",
                "宾鸿冒雨回峰日，旅燕冲风过海时。",
                "棹拨蓼湾秋斫脍，剑飞梅岭夜吟诗。",
                "明年有约重来否，一骑红尘贡荔枝。"
            ]
        },
        {
            "title": "重游甘露寺",
            "content": [
                "小留甘露莫开船，我欲题诗寄佛轩。",
                "犬下修廊迎宿舍，僧归曲巷背闩门。",
                "梅边拂石安棋局，竹外鸣琴荐酒尊。",
                "却忆市朝无事日，笙歌日日醉昏昏。"
            ]
        },
        {
            "title": "西湖旧梦",
            "content": [
                "六花飞舞似鹅毛，丞相身穿御赐袍。",
                "不念长安有贫者，下湖打鼓饮羊羔。"
            ]
        },
        {
            "title": "湖州歌九十八首",
            "content": [
                "谢了天恩出内门，驾前喝道上将军。",
                "白旄黄钺分行立，一点猩红似幼君。"
            ]
        },
        {
            "title": "湖州歌九十八首",
            "content": [
                "殿上群臣默不言，伯颜丞相趣降笺。",
                "三宫共在珠帘下，万骑虬须绕殿前。"
            ]
        },
        {
            "title": "别章杭山",
            "content": [
                "抱琴曾北向，弹铗复南图。",
                "李泌游衡岳，知章赐鉴湖。",
                "柱头仙是鹤，濠上子非鱼。",
                "此夜同联鼎，他年莫寄书。"
            ]
        },
        {
            "title": "幽州城南江乡园",
            "content": [
                "幽州城南花满溪，秋千摇颺高复低。",
                "吹笙击鼓园之西，金鞍马踏芳草堤。",
                "花娘满眼歌声齐，今日烂醉归去兮。"
            ]
        },
        {
            "title": "隆庆府",
            "content": [
                "雁山突兀插青天，剑阁西来接剑泉。",
                "如此江山快人意，满船载酒下潼川。"
            ]
        },
        {
            "title": "湖州歌九十八首",
            "content": [
                "十数年来国事乖，大臣无计逐时挨。",
                "三宫今日燕山去，春草萋萋上玉阶。"
            ]
        },
        {
            "title": "孟津",
            "content": [
                "寒芦风飒飒，时节近昏黄。",
                "木脱千山瘦，江空一水长。",
                "云高鹏北运，天阔雁南翔。",
                "读尽焚舟赋，持觞酹子桑。"
            ]
        },
        {
            "title": "京口野望",
            "content": [
                "傍岸人家插酒旗，受降城下客行稀。",
                "南徐白昼虎成阵，北固黄昏鸦打围。",
                "乱后江山元历历，愁边杨柳极依依。",
                "櫂歌渔子无些事，网得时鱼换酒归。"
            ]
        },
        {
            "title": "严郑公故宅",
            "content": [
                "蜀山突兀接青天，郑公故宅城相连。",
                "深深古木哀黄鸟，漠漠荒烟哭杜鹃。",
                "舞罢遗钿流水外，战余折戟落花前。",
                "将军好武通文墨，割据操心未必然。"
            ]
        },
        {
            "title": "清明",
            "content": [
                "避难不知寒食，和愁大过清明。",
                "都下纷纷跃马，湖边恰恰啼莺。"
            ]
        },
        {
            "title": "戎州",
            "content": [
                "锦壳中间玉一团，树高数丈实难攀。",
                "泸戎颗颗甜如蜜，夔梓累累味薄酸。"
            ]
        },
        {
            "title": "蜀相庙",
            "content": [
                "我谒武侯祠，阴郎草凄凄。",
                "当时南阳结庐学龙卧，深山大泽无人知。",
                "胡为蜀先主，三顾前致辞。",
                "欲烦恢复天下计，先生筹策天下奇。",
                "浩然出山来，凜凜虎豹姿。",
                "乘时既得人，上曰真吾师。",
                "已晓关与张，二子不复疑。",
                "孤有孔明在军中，如龙有水相因依。",
                "历数既有归，破贼当自兹。",
                "可怜复汉社稷心未已，当时三峡图垒空巍巍。",
                "先生有才过曹丕，中原恢复未可知。",
                "惜哉军务劳，一心死无私。",
                "出师一表如皎日，千古万古鸿名垂。"
            ]
        },
        {
            "title": "浮丘道人招魂歌",
            "content": [
                "有诗有诗吟啸集，纸上飞蛇歕香汁。",
                "杜陵宝吃得开埤亲拾，沧海月明老珠泣。",
                "天地长留国风什，鬼神护呵六丁立。",
                "我公笔势人莫及，每一呻吟泪痕溼。",
                "呜呼八歌兮歌转急，魂招不来风习习。"
            ]
        },
        {
            "title": "湖州歌九十八首",
            "content": [
                "晓鬓鬅忪懒不梳，忽听人说是南徐。",
                "手中明镜抛船上，半揭篷窗看打鱼。"
            ]
        },
        {
            "title": "居拟苏武四首",
            "content": [
                "棠棣本同根，苏葩亦相联。",
                "谁谓忽远役，怀抱无由宣。",
                "况我骨肉亲，与子枝叶连。",
                "昔为双飞凫，今为孤飞鸢。",
                "徘徊复彷徨，感激涕泗涟。",
                "道路阻且远，四海霏尘烟。",
                "鹡鴒恐失群，绕树何翩翩。",
                "我有一斗酒，可以同笑言。",
                "去去从此辞，努力云中鞭。"
            ]
        },
        {
            "title": "涿州",
            "content": [
                "泸沟桥下水泠泠，落木无边秋正清。",
                "牛马乱铺黄帝野，鹰鸇高摩涿州城。",
                "柳亭日射旌旗影，花馆风传鼓吹声。",
                "归客偶然舒望眼，酒边触景又诗成。"
            ]
        },
        {
            "title": "夔门驿",
            "content": [
                "宿酲未解据胡床，亭午披衣望麝香。",
                "三峡夜来天似水，百蛮秋后月如霜。",
                "洲前橘柚垂垂实，石上藤萝细细长。",
                "又欲拿舟过滟澦，黄牛白狗接高唐。"
            ]
        },
        {
            "title": "读文山诗藁",
            "content": [
                "一朝禽瘴海，孤影落穷荒。",
                "恨极心难雪，愁浓鬓易霜。",
                "燕荆歌易水，苏李泣可梁。",
                "读到难难际，梅花铁石肠。"
            ]
        },
        {
            "title": "寄赵青山同舍档四首",
            "content": [
                "六馆风流不可寻，形骸土木泪痕深。",
                "有时咄咄空书字，俗子宁知我辈心。"
            ]
        },
        {
            "title": "石头城",
            "content": [
                "石头城上小徘徊，世换僧残寺已灰。",
                "地接汴淮山北去，江吞吴越水东来。",
                "健鱼奋鬣随蛟舞，快鹘翻身猎雁回。",
                "一片降旗千古泪，前人留与后人哀。"
            ]
        },
        {
            "title": "天山观雪王昭仪相邀割驼肉",
            "content": [
                "北征已十年，抑郁悲局促。",
                "拄杖看天山，雪光皎如玉。",
                "满目鸇鹰飞，晴天猎鸿鹄。",
                "羁人灶无炊，竟夕枵其腹。",
                "美人塞边来，邀我分豆粥。",
                "手持并铁刀，欣然割驼肉。",
                "勿诮草堂翁，一饱死亦足。"
            ]
        },
        {
            "title": "妾薄命呈文山道人",
            "content": [
                "妾初未嫁时，晨夕深闺中。",
                "年当十五余，颜色如花红。",
                "千里远结婚，出门山重重。",
                "与君盛容饰，一笑开芙蓉。",
                "君不顾妾色，剑气干长虹。",
                "耿耿丈夫□，□□天下雄。",
                "结发未逾载，倏然各西东。",
                "妾独□□□，□养姑与翁。",
                "姑翁去年春，长梦随飘风。",
                "思君□□□，音信安可通。",
                "谅无双飞翼，焉得长相从。",
                "自服嫁时衣，荆钗淡为容。",
                "誓以守贞洁，与君生死同。",
                "君当立高节，杀身以为忠。",
                "岂无春秋笔，为君纪其功。"
            ]
        },
        {
            "title": "歌妓许冬冬携酒郊外小集",
            "content": [
                "益州歌妓许冬冬，客里相逢似燕鸿。",
                "醉拥蜀琴抽白雪，舞回班扇割西风。",
                "山炰野馔荒山里，浪蕊浮花古寺中。",
                "偶尔留连借余景，出门一笑夕阳红。"
            ]
        },
        {
            "title": "送张舍人从军",
            "content": [
                "大笑出门去，谁能笔砚囚。",
                "十年浑不调，万里欲先侯。",
                "衰尔吾将老，飞扬子未休。",
                "他年身退遁，肯伴赤松游。"
            ]
        },
        {
            "title": "西湖旧梦",
            "content": [
                "王孙挟弹打鸳鸯，红藉花前世界凉。",
                "揭起蓬窗弄湖水，潜螭双眼射金光。"
            ]
        },
        {
            "title": "北邙山",
            "content": [
                "芒芒北邙山，高坟尽无主。",
                "惟有石麒麟，相向立秋雨。"
            ]
        },
        {
            "title": "湖州歌九十八首",
            "content": [
                "第七筵排极整齐，三宫游处软舆提。",
                "杏浆新沃烧熊肉，更进鹌鹑野雉鸡。"
            ]
        },
        {
            "title": "卢奉御自上都回见访",
            "content": [
                "诗人骑马接官回，解后居庸怀抱开。",
                "冷地不禁风聒聒，炎天长见雪堆堆。",
                "昨宵我梦中南去，今日君从直北来。",
                "说尽穷阴无限事，呼童携酒上金台。"
            ]
        },
        {
            "title": "越州歌二十首",
            "content": [
                "淮南西畔草离离，万檝千艘水上飞。",
                "旗帜蔽江金鼓震，伯颜丞相过江时。"
            ]
        },
        {
            "title": "汉州",
            "content": [
                "马踏巉岩缓著鞭，汉州城外看青天。",
                "云横叠嶂吞残日，风卷崇冈起晓烟。",
                "地拔翠峰森似笋，溪明锦石小如钱。",
                "官邮睡足出门去，信口语言诗未圆。"
            ]
        },
        {
            "title": "湖州歌九十八首",
            "content": [
                "东宫雪里燕三宫，妃子殷勤把酒锺。",
                "百十箜篌弹玉指，两行珠翠击金镛。"
            ]
        },
        {
            "title": "越州歌",
            "content": [
                "师相平章误我朝，千秋万古恨难消。",
                "萧墙祸起非今日，不赏军功在断桥！",
                ""
            ]
        },
        {
            "title": "蓟北春望",
            "content": [
                "江南二月蕨笋肥，江北客行殊未归。",
                "怕上西楼洒乡泪，东风吹雨湿征衣。"
            ]
        },
        {
            "title": "湖州歌九十八首",
            "content": [
                "会同馆里紫蒙茸，兰麝飘来阵阵风。",
                "箫鼓沸天回雁舞，黄罗帐幔燕三宫。"
            ]
        },
        {
            "title": "大元皇后游蓬莱岛",
            "content": [
                "午夜红云满太清，晓来王母下瑶京。",
                "日從万岁山头出，人在九重天上行。"
            ]
        },
        {
            "title": "忠武侯庙",
            "content": [
                "夔门春水拍天流，人日倾城踏碛游。",
                "古庙虫蛇穿画壁，竹风溪雨共啾啾。"
            ]
        },
        {
            "title": "歌风台",
            "content": [
                "百尺荒台禾黍悲，沈思往事似轮飞。",
                "洛中车驾秦皇去，沛上风云汉帝归。",
                "鹰入塞榆冲雁阵，鹘穿城树破鸦围。",
                "东徐金少英雄恨，留与行人歌是非。"
            ]
        },
        {
            "title": "吴儿",
            "content": [
                "玉貌儿童泪盈把，辫发垂肩行酒斝。",
                "将军又去打苏州，出门指使教牵马。"
            ]
        },
        {
            "title": "夷山醉歌",
            "content": [
                "楚狂醉歌歌正发，更上梁台望明月。",
                "朔风猎猎吹我衣，绝代佳人皎如雪。",
                "搥羯鼓，弹箜篌，",
                "烹羊宰牛坐糟丘，一笑再笑扬清讴。",
                "遥看汴水波声小，锦櫂忘还事多少。",
                "昨日金明池上来，艮岳凄凉麋鹿绕。",
                "麦青青，黍离离，万年枝上鸦乱啼。",
                "二龙北狩不复返，六龙南渡无还期。",
                "金铜泪迸露盘湿，画阑桂柱酸风急。",
                "鸠居鹊构苍隼入，蛇出燕巢白狐立。",
                "东南地陷妖气黑，双凤高飞海南陌。",
                "吴山日落无沈沈，母子同行向天北。",
                "关河万里雨露深，小儒何必悲苦辛。",
                "归来耳热忘头白，买笑挥金莫相失。",
                "呼奚奴，吹觱篥，",
                "美人纵复横，今夕复何夕。",
                "楚狂醉歌歌欲辍，老猿为我啼竹裂。"
            ]
        },
        {
            "title": "居拟苏武四首",
            "content": [
                "结发为新婚，恩爱相匹俦。",
                "欢乐殊未已，征夫忽西游。",
                "中夜起彷徨，仰视天汉流。",
                "众星正纵横，皓月澄中州。",
                "明发临古道，古道何悠悠。",
                "生死从此辞，握手泪不收。",
                "勉哉惜芳姿，毋使怀百忧。",
                "丈夫抱赤心，妇女安可留。"
            ]
        },
        {
            "title": "水龙吟 淮河舟中夜闻宫人琴声",
            "content": [
                "鼓鞞惊破霓裳，海棠亭北多风雨。歌阑酒罢，玉啼金泣，此行良苦。驼背模糊，马头匼匝，朝朝暮暮。自都门燕别，龙艘锦缆，空载得、春归去。目断东南半壁，怅长淮、已非吾土。受降城下，草如霜白，凄凉酸楚。粉阵红围，夜深人静，谁宾谁主。对渔灯一点，羁愁一搦，谱琴中语。",
                ""
            ]
        },
        {
            "title": "天坛山",
            "content": [
                "我登天坛山，洒然清吟目。",
                "群峰如儿孙，罗列三十六。",
                "支藤陟曾巅，中有少室屋。",
                "山人化飞仙，庭除生苜宿。",
                "古碑野火烧，剥落字难读。",
                "雏鹿卧幽岩，孤鸟响空谷。",
                "解鞍小迟留，偷閒半日足。",
                "长啸归去来，题诗纪幽独。"
            ]
        },
        {
            "title": "唐律寄呈父凤山提举十首",
            "content": [
                "西兴渡口乱啼鸦，锦缆牵江目力赊。",
                "六馆衣冠沦道路，三宫珠玉走风砂。",
                "山川不尽心难老，岁月忧煎发渐华。",
                "行到湘南归不得，倚门应是望天涯。"
            ]
        },
        {
            "title": "牡丹平",
            "content": [
                "长平山上紫云封，蜀老相传隐者宫。",
                "高树蔽天三十里，开花十丈舞春风。"
            ]
        },
        {
            "title": "湖州歌九十八首",
            "content": [
                "江南郡守列金阶，内里华筵日日排。",
                "文武官僚多二品，还乡尽带虎头牌。"
            ]
        },
        {
            "title": "湖州歌九十八首",
            "content": [
                "锦颿高揭绣帘开，鼍鼓声悲凤管哀。",
                "月子纤纤云里见，吴江不尽暮潮来。"
            ]
        },
        {
            "title": "平原郡公赵福王挽章",
            "content": [
                "大王无起日，草木尽伤悲。",
                "生在太平世，死当离乱时。",
                "南冠流远路，北面幸全尸。",
                "旧客行霜霰，呼天泪湿麾。"
            ]
        },
        {
            "title": "幽州歌",
            "content": [
                "汉儿辫发笼氈笠，日暮黄金台上立。",
                "臂鹰解带忽放飞，一行塞雁南征急。"
            ]
        },
        {
            "title": "月夜拟李陵诗传",
            "content": [
                "嘉会不可再，聚散空彷徨。",
                "临流歌长吟。送子游远方。",
                "悲风来天末，圆月流景光。",
                "行人驾言迈，令我结中肠。",
                "岂无一尊酒，与子发慨慷。"
            ]
        },
        {
            "title": "函谷关",
            "content": [
                "西风吹我度函关，古壑泉声静自閒。",
                "老子骑牛沙上去，仙人化鹤苑中还。",
                "断崖木脱悬残日，绝域云横失好山。",
                "旧说度关珠履客，一声鸡唱翠微间。"
            ]
        },
        {
            "title": "杭州杂诗和林石田",
            "content": [
                "静看从衡士，番成买卖儿。",
                "禁中惊战鼓，城上出降旗。",
                "魏操非无汉，唐渊不有隋。",
                "从兹更革后，宁复太平期。"
            ]
        },
        {
            "title": "湖州歌九十八首",
            "content": [
                "皇帝初开第一筵，天颜问劳思绵绵。",
                "大元皇后同茶饭，宴罢归来月满天。"
            ]
        },
        {
            "title": "琴台",
            "content": [
                "文园多病厌文君，恨入金徽不忍闻。",
                "寂寞高台留古迹，来牛去马自成群。"
            ]
        },
        {
            "title": "青阳提刑哀些",
            "content": [
                "提刑辞宋国，奉使到燕都。",
                "入贡能全璧，怀归不献图。",
                "看羊居北海，化鹤返西湖。",
                "楚客歌哀些，临棺奠酒壶。"
            ]
        },
        {
            "title": "杭州杂诗和林石田",
            "content": [
                "天下愁无尽，生前乐有涯。",
                "文章一小技，富贵总虚花。",
                "尘入金张宅，草生王谢家。",
                "可怜三月火，不见八姨车。"
            ]
        },
        {
            "title": "御宴蓬莱岛",
            "content": [
                "晓入重闱对冕旒，内家开宴拥歌讴。",
                "驼峰屡割分金盌，马嬭时倾泛玉瓯。",
                "禁苑风生亭北角，寝园日转殿西头。",
                "山前山后花如锦，一朵红云侍辇游。"
            ]
        },
        {
            "title": "幽州秋日听王昭仪琴",
            "content": [
                "瑶池宴罢夜何其，拂拭朱弦落指迟。",
                "弹到急时声不乱，曲当终处意尤奇。",
                "雪深沙碛王嫱怨，月满关山蔡琰悲。",
                "羁客相看默无语，一襟秋思自心知。"
            ]
        },
        {
            "title": "彭州",
            "content": [
                "我到彭州酒一觞，遗儒相与话凄凉。",
                "渡江九庙归尘土，出塞三宫坐雪霜。",
                "岐路茫茫空望眼，兴亡滚滚入愁肠。",
                "此行历尽艰难处，明日繁华是锦乡。"
            ]
        },
        {
            "title": "衡山道中寄平远赵宣慰",
            "content": [
                "回雁峰前问讯，楚江几度兰香。",
                "望美人兮何许，水云隔断潇湘。"
            ]
        },
        {
            "title": "越州歌二十首",
            "content": [
                "内湖三月赏新荷，锦缆龙舟缓缓拖。",
                "醉里君王宣乐部，隔花教唱采莲歌。"
            ]
        },
        {
            "title": "贾魏公府",
            "content": [
                "湖边不见碾香车，断珥遗钿满路涂。",
                "门迳风轻飞野马，亭台火尽及池鱼。",
                "海棠花下生青杞，石竹丛边出紫苏。",
                "却忆相公游赏日，三千卫士立阶除。"
            ]
        },
        {
            "title": "月夜拟李陵诗传",
            "content": [
                "河梁日将暮，游子安所从。",
                "执手古路侧，征裾飘长风。",
                "行行忽已远，眇若孤飞鸿。",
                "人生非松乔，代谢自有终。",
                "长当崇令名，赤心以为忠。"
            ]
        },
        {
            "title": "泸州",
            "content": [
                "复作泸州去，轻舟疾复徐。",
                "峡深藏虎豹，谷暗隐樵渔。",
                "西望青羌远，南瞻白帝迂。",
                "晴岚侵簟枕，寒露溼衣裾。",
                "野沼荷将尽，山园荔已疏。",
                "长官相见后，置酒斫鲸鱼。"
            ]
        },
        {
            "title": "岁暮过信州灵溪",
            "content": [
                "不弹长铗叹无车，独倚枯筇面碧虚。",
                "兵破乡村人住少，火烧桥道客行疏。",
                "云低天阔鹰呼隼，水落溪喧獭趁鱼。",
                "东骛西驰归未得，明朝又是岁将除。"
            ]
        },
        {
            "title": "湖州歌九十八首",
            "content": [
                "芦荻飕飕风乱吹，战场白骨暴沙泥。",
                "淮南兵后人烟绝，新鬼啾啾旧鬼啼。"
            ]
        },
        {
            "title": "湖州歌九十八首",
            "content": [
                "拨尽琵琶意欲悲，新愁旧梦两依依。",
                "江楼吹笛三更后，细雨灯前醉玉妃。"
            ]
        },
        {
            "title": "余将南归燕赵诸公子携妓把酒钱别醉中作把酒",
            "content": [
                "君把酒，听我歌。",
                "君不见陌上桑，鹑奔奔兮鹊疆疆。",
                "高堂今夕灯烛光，燕姝赵女吹笙簧。",
                "君把酒，听我歌。",
                "美人美人美如此，倾城倾国良有以。",
                "周惑褒姒烽火起，纣惑妲己贤人死。",
                "君把酒，听我歌。",
                "汉家之乱吕太后，唐家之乱武则天。",
                "魏公铜台化焦土，隋炀月殿成飞烟。",
                "君把酒，听我歌。",
                "美人美人色可食，美人美人笑可爱。",
                "美人命薄争奈何，美人色衰相弃背。",
                "美人一笑难再得，美人绝色今何在。",
                "君不见马嵬坡下杨太真，天生尤物不足珍。",
                "那及唐虞九妇人，千古万古名不湮。",
                "",
                ""
            ]
        },
        {
            "title": "嘉定府",
            "content": [
                "郡楼着眼蜀天宽，分得巴江水一湾。",
                "大小峨眉相对立，梨花山接海棠山。"
            ]
        },
        {
            "title": "杭州杂诗和林石田",
            "content": [
                "逃难藏深隐，重逢出近诗。",
                "乾坤一反掌，今古两愁眉。",
                "我作新亭泣，君生旧国悲。",
                "向来行乐地，夜雨走狐狸。"
            ]
        },
        {
            "title": "唐律寄呈父凤山提举十首",
            "content": [
                "昔年去国大苍黄，同舍诸生半死亡。",
                "春别浙江花似雾，秋行碛地草如霜。",
                "时沽市酒借余景，屡宿官邮悲故乡。",
                "满目故人皆厚禄，吾侪添得两奚囊。"
            ]
        },
        {
            "title": "湖州歌九十八首",
            "content": [
                "宝应城南柳数枝，葭墙艾席是民居。",
                "眼前境逆没诗兴，忽有小舟来卖鱼。"
            ]
        },
        {
            "title": "酬方塘赵待制见赠",
            "content": [
                "久谓儒冠误，穷愁方弃书。",
                "十年心不展，万里意何如。",
                "司马归无屋，冯驩出有车。",
                "吾曹犹未化，烂醉且穷庐。"
            ]
        },
        {
            "title": "浮丘道人招魂歌",
            "content": [
                "有子有子衣裳单，皮肉冻死伤其寒。",
                "蓬空煨烬不得安，叫怒索饭饥无餐。",
                "乱离走窜千里山，荆棘蹲坐肤不完。",
                "失身被系泪不乾，父闻此语摧心肝。",
                "呜呼六歌兮歌欲残，魂招不来心鼻酸。"
            ]
        },
        {
            "title": "浮丘道人招魂歌",
            "content": [
                "有女有女清且淑，学母晓妆颜如玉。",
                "忆昔狼狈走空谷，不得还家收骨肉。",
                "关河丧乱多杀戮，白日驱人夜烧屋。",
                "一双白璧委沟渎，日暮潜行向天哭。",
                "呜呼七歌兮歌不足，魂招不来泪盈掬。"
            ]
        },
        {
            "title": "画溪酒边",
            "content": [
                "夜来饮酒醉如何，酒醒方知事转多。",
                "赵国未衰廉蔺在，齐城将下郦韩过。",
                "鹊飞月树无依所，龙入风江漫作波。",
                "忽有好诗来眼底，画溪榔板唱渔歌。"
            ]
        },
        {
            "title": "竹枝歌十首",
            "content": [
                "快风吹我入三巴，桂櫂兰桡倚暮花。",
                "一道月明天似水，湘灵鼓瑟下长沙。"
            ]
        },
        {
            "title": "居拟苏武四首",
            "content": [
                "皎皎云间月，灼灼我室闾。",
                "酣歌美长夜，清辉丽高隅。",
                "征夫许报国，将使万里途。",
                "是时吹寒风，晨起驱行车。",
                "仰视天文乖，俯视长江殊。",
                "良友惜远别，执手相踟蹰。",
                "清时不屡好，嘉会难再娱。",
                "万里一失所，中道将何如。",
                "愿子著明誓，善保千金躯。"
            ]
        },
        {
            "title": "永安宫",
            "content": [
                "蜀主遗宫有古槐，颓墙古木鸟喈喈。",
                "金舆罢幸荒金屋，玉仗休班废玉阶。",
                "三峡浪舂红日碎，两岸风振黑云霾。",
                "孔明图垒仍登览，野寺残僧拾堕柴。"
            ]
        },
        {
            "title": "湖州歌九十八首",
            "content": [
                "太皇太后过江都，遥指淮山似画图。",
                "抛却故家风雨外，夜来归梦绕西湖。"
            ]
        },
        {
            "title": "唐律寄呈父凤山提举十首",
            "content": [
                "黄帽催人急放舟，荻花枫叶共飕飕。",
                "天公作恶云翻手，河伯为妖风打头。",
                "接翅野鸦围古堞，断行孤雁落中州。",
                "吴山只隔淮山路，江北江南处处愁。"
            ]
        },
        {
            "title": "燕歌行",
            "content": [
                "北风刮地愁云彤，草木烂死黄尘蒙。",
                "挝鞞伐鼓声咚咚，金鞍铁马摇玲珑。",
                "将军浩气吞长虹，幽并健儿胆力雄。",
                "战车轧轧驰先锋，甲戈相拨声摩空。",
                "雁行鱼贯弯角弓，披霜踏雪渡海东。",
                "斗血浸野吹腥血，捐躯报国效死忠。",
                "鼓衰矢竭谁收功，将军卸甲入九重。",
                "锦袍宣赐金团龙，天子锡宴葡萄宫。",
                "烹龙炰鸾割驼峰，紫霞潋滟琉璃锺。",
                "天颜有喜春融融，乞与窈窕双芙蓉。",
                "虎符腰佩官益穹，归来贺客皆王公。",
                "戟门和气春风中，美人左右如花红。",
                "朝歌夜舞何时穷，岂知沙场雨溼悲风急，",
                "冤魂战鬼成行泣。"
            ]
        },
        {
            "title": "昭君墓",
            "content": [
                "一昔王昭君，远嫁单于去。",
                "上马出宫门，琵琶语如诉。",
                "昔为汉宫妃，觅句绕沙碛。",
                "一吟三徘徊，日卓人影直。",
                "孤鸿云中来，对我声呖呖。",
                "乃知晴天好，物类各有适。",
                "顷刻片云生，雪花大如席。",
                "伟哉复伟哉，造物真戏剧。"
            ]
        },
        {
            "title": "湖州歌九十八首",
            "content": [
                "杭州万里到幽州，百咏歌成意未休。",
                "燕玉偶然通一笑，歌喉宛转作吴讴。"
            ]
        },
        {
            "title": "寄李鹤田",
            "content": [
                "文江别后又三年，别后三年诗几篇。",
                "老去莫思身外事，命穷甘作饮中仙。",
                "天阴雨溼龙归海，云淡风轻鹤在田。",
                "回首西湖湖上路，新蒲细柳为谁妍。"
            ]
        },
        {
            "title": "湖州歌九十八首",
            "content": [
                "晓望燕云正雪天，闭门氈帐恣高眠。",
                "内家遗钞三千锭，添赐三宫日用钱。"
            ]
        },
        {
            "title": "湖州歌九十八首",
            "content": [
                "万骑横江泣鼓鞞，千枝画角一行吹。",
                "淮南今夜好明月，船上美人空泪垂。"
            ]
        },
        {
            "title": "湖州歌九十八首",
            "content": [
                "官军两岸护龙丹，麦饭鱼羹进不休。",
                "宫女垂头空作恶，暗抛珠泪落船头。"
            ]
        },
        {
            "title": "江上",
            "content": [
                "太学诸斋拣秀才，出门何处是金台。",
                "楝花风紧子规急，杨柳烟昏黄鸟哀。",
                "潮落潮生天外去，人歌人哭水边来。",
                "推篷坐对吴山月，几度关门击柝回。"
            ]
        },
        {
            "title": "湖州歌九十八首",
            "content": [
                "船到沧州且少留，客来同上酒家楼。",
                "沿河树折枣初剥，满地藤枯瓜未收。"
            ]
        },
        {
            "title": "云安闻鹃",
            "content": [
                "云安风景愚能说，苍峡风掀浪如雪。",
                "杜鹃叫得口流血，染遍山花归不得。",
                "臣甫再拜哦新诗，诗成甫也成愁绝。",
                "都人重是古帝魂，敬重此鸟心不辍。",
                "不知此鸟知不知，四时叫得巴山裂。",
                "却忆群姬左右趋，三十六宫醉花月。"
            ]
        },
        {
            "title": "杭州杂诗和林石田",
            "content": [
                "春去雨方歇，水流花自飞。",
                "人生蝼蚁梦，世道犬羊衣。",
                "日月东西驿，乾坤阖闢扉。",
                "斯令无二子，空有首阳薇。"
            ]
        },
        {
            "title": "三衢官舍和王府教",
            "content": [
                "十年牢落走穷荒，万里归来行路长。",
                "坐上佳宾能鼓瑟，窗前细雨好烧香。",
                "武淹某泽常思汉，甫寓鄜州只念唐。",
                "秉烛相看真梦寐，夜阑无语意茫茫。"
            ]
        },
        {
            "title": "瀛国公入西域为僧号木波讲师",
            "content": [
                "木老西天去，袈裟说梵文。",
                "生前从此别，去后不相闻。",
                "忍听北方雁，愁看西域云。",
                "永怀心未已，梁月白纷纷。"
            ]
        },
        {
            "title": "月夜拟李陵诗传",
            "content": [
                "清时难再得，离别安可留。",
                "出门望西北，欲往还绸缪。",
                "俯视长河奔，方舟激中流。",
                "惊波一何骇，返顾令人忧。",
                "天风吹枯桑，日暮寒飕飕。",
                "何当从此别，送子狐白裘。"
            ]
        },
        {
            "title": "湖州歌九十八首",
            "content": [
                "销金帐下忽天明，梦里无情亦有情。",
                "何处乱山可埋骨，暂时相对坐调笙。"
            ]
        },
        {
            "title": "读史",
            "content": [
                "饿死首阳二子，偷生商岭四翁。",
                "刘项称王称霸，关张无命无功。"
            ]
        },
        {
            "title": "浮丘道人招魂歌",
            "content": [
                "有官有官位卿相，一代儒宗一敬让。",
                "家亡国破身漂荡，铁汉生擒今北向。",
                "忠肝义胆不可状，要与人间留好样。",
                "惜哉斯文天已丧，我作哀章泪悽怆。",
                "呜呼九歌兮歌始放，魂招不来默惆怅。"
            ]
        },
        {
            "title": "吴江",
            "content": [
                "吴江潮水化虫沙，两岸垂杨噪乱鸦。",
                "舟子鱼羹分宰相，路人麦饭进官家。",
                "莫思后事悲前事，且向天涯到海涯。",
                "回首尚怜西去路，临平山下有荷花。"
            ]
        },
        {
            "title": "越州歌二十首",
            "content": [
                "一阵西风满地烟，千军万马浙江边。",
                "官司把断西兴渡，要夺渔船作战船。"
            ]
        },
        {
            "title": "长沙",
            "content": [
                "洞庭过了浪犹高，河伯欣然止怒涛。",
                "傍岸买鱼仍问米，登楼呼酒更持螯。",
                "湘汀暮雨幽兰溼，野渡寒风古树号。",
                "诗到巴陵吟不得，屈原千古有离骚。"
            ]
        },
        {
            "title": "嵩山",
            "content": [
                "客行天地中，嵩峰何突兀。",
                "鸟道阻且修，马烦行复歇。",
                "一入玉女窗，便觉幽兴发。",
                "好鸟鸣嘤嘤，细草乱如发。",
                "石城荫青松，琼壁白喷雪。",
                "中有神圣居，飞甍半摧折。",
                "宝绘翳苔莓，古碑字亦灭。",
                "莫辩千载事，焉能踏仙辙。",
                "徒有感慨怀，脉脉泪不绝。"
            ]
        },
        {
            "title": "西湖旧梦",
            "content": [
                "月香水影逋梅白，雨色晴光坡柳青。",
                "一箇销金锅子里，舞裾歌扇不曾停。"
            ]
        },
        {
            "title": "巴陵",
            "content": [
                "重到巴陵秋正清，岳阳城下系孤舲。",
                "江湖万里水云阔，天地一凉河叹明。",
                "月出洞庭鱼婢舞，气蒸云梦雁奴腥。",
                "篙工又鼓潇湘花，渔笛渔榔上下鸣。"
            ]
        },
        {
            "title": "虎丘",
            "content": [
                "维舟与客访兴亡，寺有残僧说故王。",
                "宝物已销龙虎气，奎章犹射斗牛光。",
                "为妖真女花藏墓，说法生公月满堂。",
                "邂逅一樽归路远，樵歌牧笛送斜阳。"
            ]
        },
        {
            "title": "湖州歌九十八首",
            "content": [
                "青天澹澹月荒荒，两岸淮田尽战场。",
                "宫女不眠开眼坐，更听人唱哭襄阳。"
            ]
        },
        {
            "title": "越州歌二十首",
            "content": [
                "苍生恸哭入云霄，内苑琼林已作樵。",
                "打断六更天未晓，禁庭两桁籸盘烧。"
            ]
        },
        {
            "title": "湖州歌九十八首",
            "content": [
                "恰到杨村旧马头，北风吹雨便成秋。",
                "呜呜鬼物败人兴，掩却篷窗且睡休。"
            ]
        },
        {
            "title": "竹枝歌十首",
            "content": [
                "白头渔父白头妻，网得鱼多夜不归。",
                "生怕渡官搜着税，巴东转柁向巴西。"
            ]
        },
        {
            "title": "昌州海棠有香二首",
            "content": [
                "香霏堂上树婆娑，不见嫣然亦可嘉。",
                "且向秋风一盃酒，枝头的的两三花。",
                "夜梦花仙索我诗，他山别种世间稀。",
                "一年四季花如锦，莫把娇姿比贵妃。"
            ]
        },
        {
            "title": "杭州杂诗和林石田",
            "content": [
                "日月往来谷，乾坤生杀机。",
                "江春蛟妾舞，塞暖雁奴归。",
                "逆旅诗添债，愁城酒破围。",
                "如何秦相国，昨夜左火右鸟}韩非。"
            ]
        },
        {
            "title": "贾魏公府",
            "content": [
                "葛岭当年宰相家，游人不敢此行过。",
                "柳阴夹道莺成市，花影压阑蜂闹衙。",
                "六载襄阳围已解，三更鲁港事如何。",
                "栋梁今日皆焦士，新有园丁种火麻。"
            ]
        },
        {
            "title": "湖州歌九十八首",
            "content": [
                "第八筵开在北亭，三宫丰燕已恩荣。",
                "诸行百戏都呈艺，乐局伶官叫点名。"
            ]
        },
        {
            "title": "星子驿别客",
            "content": [
                "星江彼此系行舟，我向南州君北州。",
                "彭泽初归元亮醉，沙场远使子卿愁。",
                "人生离合花间蝶，世事浮沉柳外鸥。",
                "明日沾襟各分手，相思何处倚高楼。"
            ]
        },
        {
            "title": "废宅",
            "content": [
                "王侯多第宅，草满玉阑干。",
                "纵有春光在，人谁看牡丹。"
            ]
        },
        {
            "title": "锦江蜀先主庙",
            "content": [
                "国破人何在，宫名喜尚存。",
                "虽云蜀先主，犹是汉诸孙。",
                "吴魏不相下，关张岂少恩。",
                "崩年在三峡，遗恨满乾坤。"
            ]
        },
        {
            "title": "黄州江下",
            "content": [
                "黄洲渡口，赤壁矶头。",
                "冷风凄雨，一葉扁舟。"
            ]
        },
        {
            "title": "湖州歌九十八首",
            "content": [
                "第十琼筵敞禁庭，两厢丞相把壶瓶。",
                "君王自劝三宫酒，更送天香近玉屏。"
            ]
        },
        {
            "title": "旧內曲水池",
            "content": [
                "锦沟引水入觞池，两两金船上下驰。",
                "春季夫人扶辇疾，玉堂学士带花迟。",
                "当时行乐虽然秘，此日遗踪自可悲。",
                "回首支郎新栋宇，浮屠千尺白差差。"
            ]
        },
        {
            "title": "寰州道中",
            "content": [
                "穷荒六月天，地有一尺雪。",
                "孤儿可怜人，哀哀泪流血。",
                "书生不忍啼，尸坐愁欲绝。",
                "鼙鼓夜达明，角笳竞於邑。",
                "此时入骨寒，指堕肤亦裂。",
                "万里不同天，江南正炎热。"
            ]
        },
        {
            "title": "湖州歌九十八首",
            "content": [
                "第九筵开尽帝妃，三宫端坐受金卮。",
                "须臾殿上都酣醉，拍手高歌舞雁儿。"
            ]
        },
        {
            "title": "越州歌二十首",
            "content": [
                "群臣上疏纳忠言，国害分明在目前。",
                "只论平章行不法，公田之后又私田。"
            ]
        },
        {
            "title": "题王导像",
            "content": [
                "秦淮浪白蒋山青，西望神州草木腥。",
                "江左夷吾甘半壁，只缘无泪洒新亭。"
            ]
        },
        {
            "title": "湖州歌九十八首",
            "content": [
                "北风吹雨入篷间，宫女腰肢瘦怯寒。",
                "阿监隔船相借问，计程今日到淮安。"
            ]
        },
        {
            "title": "巴江",
            "content": [
                "巴□鼓櫂兴悠悠，野鹿衔花出峡头。",
                "网得巨鱼堪切脍，攜觞重上荔枝楼。"
            ]
        },
        {
            "title": "越州歌二十首",
            "content": [
                "月夜湖歌歌正长，船来船去水茫茫。",
                "上塘歌了下塘唱，更唱吴王与越王。"
            ]
        },
        {
            "title": "杭州杂诗和林石田",
            "content": [
                "蠋也吞声哭，潜行到水头。",
                "人谁包马革，子独衣羊裘。",
                "水面生何益，南冠死则休。",
                "百年如过翼，抚掌笑孙刘。"
            ]
        },
        {
            "title": "湖州歌九十八首",
            "content": [
                "丝雨绵云五月寒，淮堧遗老笑儒冠。",
                "行军元帅来相探，折送驼峰炙一盘。"
            ]
        },
        {
            "title": "药市",
            "content": [
                "蜀乡人是大医王，一道长街尽药香。",
                "天下苍生正狼狈，愿分良剂救膏肓。"
            ]
        },
        {
            "title": "麻姑仙坛歌",
            "content": [
                "麻姑飘飘出烟雾，红尾凤飞骑不住。",
                "青城山高风露寒，佩环挂着山花树。",
                "花雾蒙蒙香湿衣，一点柔红泻香露。",
                "群仙行酒擘麒麟，玉盌金盘间犀箸。",
                "琼璈笛含氤氲，二十三弦语幽素。",
                "琼台醼罢醉不归，月出昆仑天未曙。",
                "青衣结束金丝蕊，鹤扇双行引归路。",
                "白云叠叠水潺潺，神仙窟宅知何处。"
            ]
        },
        {
            "title": "湖州歌九十八首",
            "content": [
                "第三筵开在蓬莱，丞相行杯不放杯。",
                "割马烧羊熬解粥，三宫宴罢谢恩回。"
            ]
        },
        {
            "title": "湖州歌九十八首",
            "content": [
                "一片淮山落照中，开船忽遇打头风。",
                "行军元帅传言语，别拨官军下浙东。"
            ]
        },
        {
            "title": "幽州除夜",
            "content": [
                "十年旅食在天涯，到处身安只是家。",
                "雪塞春回邹衍律，霜营寒入祢衡挝。",
                "壶倾卯酒杯浮粟，厨出辛盘饤簇花。",
                "奴仆不须喧鼓吹，恐惊枥马与林鸦。"
            ]
        },
        {
            "title": "李陵台",
            "content": [
                "伊昔李少卿，筑台望汉月。",
                "月落泪纵横，凄然肠断裂。",
                "当时不受死，心怀归汉阙。",
                "岂谓壮士身，中道有摧折。",
                "我行到寰州，悠然见突兀。",
                "下马登斯台，台荒草如雪。",
                "妖氛霭冥蒙，六合何恍惚。",
                "伤彼古豪雄，清泪泫不歇。",
                "吟君五言诗，朔风共呜咽。"
            ]
        },
        {
            "title": "杭州杂诗和林石田",
            "content": [
                "世变长椎髻，时更短后衣。",
                "魏庭翁仲泣，唐殿子孙非。",
                "树秃鸦争集，梁空燕自归。",
                "断桥春已暮，无赖柳花飞。"
            ]
        },
        {
            "title": "湖州歌九十八首",
            "content": [
                "一匊吴山在眼中，楼台累累间青红。",
                "锦颿后夜烟江上，手抱琵琶忆故宫。"
            ]
        },
        {
            "title": "竹枝歌十首",
            "content": [
                "黄陵庙前枫叶丹，黄陵渡头烟水寒。",
                "美人万里不相见，月子弯弯只自看。"
            ]
        },
        {
            "title": "竹枝歌十首",
            "content": [
                "柘枝舞罢竹枝歌，风烛须臾奈尔何。",
                "马玉池中鸿雁密，定王台上骆驼多。"
            ]
        },
        {
            "title": "玉局诗",
            "content": [
                "联骑来登卯酉山，老君玉局护阑干。",
                "步虚殿上香云绕，空翠萧森北斗寒。"
            ]
        },
        {
            "title": "戎州",
            "content": [
                "锦荔戎州第一奇，大如鸡子压枝垂。",
                "金刀剪下三千颗，对客从容把酒卮。"
            ]
        },
        {
            "title": "柴秋堂越上寄诗就韶柬奚秋崖",
            "content": [
                "越王台上我同游，越女楼中君独留。",
                "燕子日长宜把酒，鲤鱼风起莫行舟。",
                "江山有待伟人出，天地不仁前辈休。",
                "何处如今觅巢许，欲将心事与渠谋。"
            ]
        },
        {
            "title": "南归对客",
            "content": [
                "北行十三载，痴懒身羁孤。",
                "勒马向天山，咄咄空踟蹰。",
                "穷阴六月内，白雪飞穹庐。",
                "冷气刺骨髓，寒风割肌肤。",
                "饥餐枣与栗，渴饮酪与酥。",
                "弃置勿复言，言之则成迂。",
                "前年走河北，荆榛郁丘墟。",
                "夜宿古战场，鬼物声呜呜。",
                "去年及淮南，黄尘翳行裾。",
                "长流漂白骨，满目皆畏途。",
                "今年归湖山，乔木依故居。",
                "堂前双老亲，粲粲色敷腴。",
                "壁间岂无琴，床头亦有书。",
                "友朋日过從，可嬉仍可娱。",
                "开轩耿晴色，梅花绕庭除。",
                "呼儿斫海鲸，新篘酒盈壶。",
                "偶尔得生还，相对真梦如。",
                "万事一画饼，百年捋髭须。",
                "向来误儒冠，今也无壮图。",
                "且愿休王师，努力加饭蔬。"
            ]
        },
        {
            "title": "湖州歌九十八首",
            "content": [
                "铁瓮城头马乱嘶，金陵城下砲如飞。",
                "黑风卷地鼓鼙急，昨夜常州又受围。"
            ]
        },
        {
            "title": "草堂",
            "content": [
                "白发遨游梓阆间，中原戎马未平安。",
                "粗饭浊醪常欠缺，老妻稚子半饥寒。",
                "扁舟出峡风涛壮，短褐行湘天地宽。",
                "侨寓耒阳牛酒饱，不知曾忆使君滩。"
            ]
        },
        {
            "title": "湖州歌九十八首",
            "content": [
                "两下金幱障御阶，异香缥缈五门开。",
                "都人罢市从容立，迎接南朝驸马来。"
            ]
        },
        {
            "title": "初庵傅学士归田里",
            "content": [
                "燕台同看雪花天，别后音书雁不传。",
                "紫阁笑谈为职长，彤闱朝谒在班前。",
                "挥毫屡扫三千字，把酒时呼十四弦。",
                "闻已挂冠归故里，尚方宣赐钞成船。"
            ]
        },
        {
            "title": "湖州歌九十八首",
            "content": [
                "受降城下草离离，寒食清明只自悲。",
                "汉寝秦陵何处在，莺花无主雨如丝。"
            ]
        },
        {
            "title": "南岳道中二首",
            "content": [
                "南岳阴阴松道凉，又骑站马望荆襄。",
                "山中老柏滴寒翠，江上危峰撑夕阳。",
                "昔往不堪经滟澦，此行重得看潇湘。",
                "三宫万里知安否，何日檀栾把寿觞。"
            ]
        },
        {
            "title": "湖州歌九十八首",
            "content": [
                "万里羇孤夜忆家，边城吹角更吹笳。",
                "须臾敕使传言语，今日天庭赏雪花。"
            ]
        },
        {
            "title": "湖州歌九十八首",
            "content": [
                "江头杨柳舞婆娑，万马成群啮短莎。",
                "北客醉中齐拍手，隔船又唱采茶歌。"
            ]
        },
        {
            "title": "小桃源入三岩观鱼",
            "content": [
                "眉州城外小桃源，行入三岩涧水喧。",
                "人近碧潭才抚掌，唤鱼出沿跳龙门。"
            ]
        },
        {
            "title": "太华峰",
            "content": [
                "华山山木乱纷纷，铁销垂垂袅袅猿。",
                "石齿齿前光烁烁，壁岩岩后势奔奔。",
                "奇奇怪怪云根耸，郁郁葱葱雾气昏。",
                "上上上头仍上上，最高高处有乾坤。"
            ]
        },
        {
            "title": "商山庙",
            "content": [
                "蹇柏枯松枕庙门，独瞻遗像酹清尊。",
                "紫芝奕奕浮香气，碧草纤纤没烧痕。",
                "羽翼已成犹有说，腹心相视更何言。",
                "高歌一曲归来隐，静看山禽哺子孙。"
            ]
        },
        {
            "title": "湖州歌九十八首",
            "content": [
                "丞相催人急放舟，舟中儿女泪交流。",
                "淮南渐远波声小，犹见扬州望火楼。"
            ]
        },
        {
            "title": "昝元帅相拉浣花溪泛舟",
            "content": [
                "行都元帅千蹄马，腰佩角弓箭盈把。",
                "浣花溪头具小舟，击鼓吹箫行酒斝。",
                "舞腰嬝娜锦缠头，风吹金缕随东流。",
                "公孙弟子背面笑，拔剑一击蛟龙愁。",
                "万里桥西有茅屋，杜子当年来卜筑。",
                "湘江一醉不复归，四松寂寞擎寒玉。"
            ]
        },
        {
            "title": "扬州",
            "content": [
                "重到扬州十载余，画桥雨过月模糊。",
                "后皇庙里花何在，炀帝隄边柳亦枯。",
                "陂麦青青嘶乱马，城芜冉冉落群乌。",
                "人生聚散愁无尽，且小停鞭向酒罏。"
            ]
        },
        {
            "title": "湖州歌九十八首",
            "content": [
                "兀兀篷窗坐似禅，景州城外更凄然。",
                "官河宛转无风力，马曳驴拖鼓子船。"
            ]
        },
        {
            "title": "余将南归燕赵诸公子携妓把酒钱别醉中作把酒",
            "content": [
                "我把酒，听君歌。",
                "美人娟娟花灼灼，月照金樽光绰约。",
                "有酒有歌君亦愁，把酒听歌君亦乐。",
                "我有鹦鹉杯，君有鸬鹚杓。",
                "一杯一杯复一杯，酒尽还沽共君酌。",
                "我把酒，听君歌。",
                "天不荒，地不老，",
                "人生百年休草草。对花对酒且高歌，",
                "盖世功名亦枯槁。满堂金玉守者谁，",
                "万事何如酒杯好。君不见巢父许由空洗耳，",
                "伯夷叔齐空饿死。范蠡扁舟挟西子，",
                "五湖风浪兼天起。又不见相如怀璧空归来，",
                "廉颇善饭何壮哉。谢安携妓入东山，",
                "苍生望望霖雨乾。把酒劝君饮，",
                "请君为我歌。燕昭筑台金满地，",
                "郭隗登台多意气。刘琨梦里起听鸡，",
                "班超万里封侯归。吾不见浣花溪头老翁哭，",
                "白首为儒守茅屋。",
                "",
                ""
            ]
        },
        {
            "title": "斡鲁垛观猎",
            "content": [
                "黑风满天红日出，千里万里栖寒烟。",
                "快鹰已落蓟水畔，猎马更在燕山前。",
                "白旄黄钺左右绕，氈房殿帐东西旋。",
                "海青眇然从此去，天鹅正坠阴崖巅。"
            ]
        },
        {
            "title": "幽州会饮",
            "content": [
                "客路相逢在异乡，佐尊先得杜韦娘。",
                "舞回锦臂花争艳，醉吸金波月斗光。",
                "他日未忘今日乐，老年须记少年狂。",
                "五陵游侠休相笑，归去奚奴有锦囊。"
            ]
        },
        {
            "title": "越州歌二十首",
            "content": [
                "鲁港当年傀儡场，六军尽笑贾平章。",
                "三声锣响三更后，不见人呼大魏王。"
            ]
        },
        {
            "title": "湖州歌九十八首",
            "content": [
                "一更船泊郓州城，城外巡军夜柝鸣。",
                "如此月圆如此客，犹能把酒到天明。"
            ]
        },
        {
            "title": "杭州杂诗和林石田",
            "content": [
                "休休休休休，干戈尽白头。",
                "诸公云北去，万事水东流。",
                "春雨不知止，晚山相对愁。",
                "呼童携斗酒，我欲一登楼。"
            ]
        },
        {
            "title": "竹枝歌十首",
            "content": [
                "天上人间一梦过，春来秋去奈愁何。",
                "铜仙有泪如铅水，不似湘妃竹上多。"
            ]
        },
        {
            "title": "湖州歌九十八首",
            "content": [
                "第六筵开在禁庭，蒸麋烧鹿荐杯行。",
                "三宫满饮天颜喜，月下笙歌入旧城。"
            ]
        },
        {
            "title": "焦山",
            "content": [
                "焦山寺里白云堆，百尺危楼百尺台。",
                "持咒圣僧漂海去，寻访閒客渡江来。",
                "雷轰古树蜈公出，日转虚檐燕子回。",
                "案上楞严都好在，昆明又见有新灰。"
            ]
        },
        {
            "title": "西湖旧梦",
            "content": [
                "如此湖山正好嬉，游人船上醉如泥。",
                "黄莺不入垂杨柳，却立海棠花上啼。"
            ]
        },
        {
            "title": "北师驻皋亭山",
            "content": [
                "钱塘江上雨初乾，风入端门阵阵酸。",
                "万马乱嘶临警跸，三官垂泪湿铃鸾。",
                "童儿空想追徐福，疠鬼终朝灭贺兰。",
                "苦议和亲休练卒，婵娟剩遣嫁呼韩。"
            ]
        },
        {
            "title": "湖州歌九十八首",
            "content": [
                "可怜河畔草青青，锦缆牵江且缓行。",
                "爱此淮南山水好，问天乞得片时晴。"
            ]
        },
        {
            "title": "钱塘",
            "content": [
                "踯躅吞声泪暗倾，杖藜徐步浙江行。",
                "青芜古路人烟绝，绿树新墟鬼火明。",
                "事去玉环沈异域，愁来金盌出佳城。",
                "十年草木都糜烂，留得南枝照浅清。"
            ]
        },
        {
            "title": "青城山",
            "content": [
                "敕使穿云破湿苔，水边坐石更行杯。",
                "翩翩野鹤飞如舞，冉冉岩花笑不来。",
                "乱木交柯盘圣井，数峰削玉并仙台。",
                "平明绝顶穷幽讨，更上青城望一回。"
            ]
        },
        {
            "title": "苏台怀古",
            "content": [
                "灵岩寺古树森罗，满目兴亡落逝波。",
                "越相舟中西子去，楚王宫里北人过。",
                "歌台日暖游麋鹿，禁苑风高走骆驼。",
                "却羡老僧无一事，自携瓶锡入烟萝。"
            ]
        },
        {
            "title": "传言玉女 钱塘元夕",
            "content": [
                "一片风流，今夕与谁同乐。月台花馆，慨尘埃漠漠。豪华荡尽，只有青山如洛。钱塘依旧，潮生潮落。万点灯光，羞照舞钿歌箔。玉梅消瘦，恨东皇命薄。昭君流泪，手拈琵琶弦索。离愁聊寄，画楼哀角。",
                ""
            ]
        },
        {
            "title": "杭州杂诗和林石田",
            "content": [
                "陵庙成焦土，宫墙没野蒿。",
                "亡秦皆赵李，佐汉独萧曹。",
                "国子乘黄贵，山人著白高。",
                "飞埃犹黯黯，逝水正滔滔。"
            ]
        },
        {
            "title": "湖州歌九十八首",
            "content": [
                "都人不识有干戈，罗绮丛中乐事多。",
                "一夜月明天漠漠，汉人歌罢楚人歌。"
            ]
        },
        {
            "title": "幽州除夜醉歌",
            "content": [
                "燕姬压酒春宵永，列炬摇光拂红影。",
                "银鸭香烘云母屏，绮窗绣阁流芳馨。",
                "脆管声含兰气娇，风钗拖颈乌云飘。",
                "锦瑟无端促弦急，纤蛾敛翠翻成泣。",
                "雕笼啁哳鸡鸣早，一笑红颜镜中老。"
            ]
        },
        {
            "title": "湖州歌九十八首",
            "content": [
                "金陵昨夜有降书，更说扬州一战输。",
                "淮北淮南清未了，又添军马下东吴。"
            ]
        },
        {
            "title": "湖州歌九十八首",
            "content": [
                "四川昝帅尚粗豪，万马来燕贡一遭。",
                "奏授虎符三百面，内家更赐织金袍。"
            ]
        },
        {
            "title": "莺啼序 重过金陵",
            "content": [
                "金陵故都最好，有朱楼迢递。嗟倦客、又此凭高，槛外已少佳致。更落尽梨花，飞尽杨花，春也成憔悴。问青山、三国英雄，六朝奇伟。麦甸葵丘，荒台败垒。鹿豕衔枯荠。正朝打孤城，寂寞斜阳影里。听楼头、哀笳怨角，未把酒、愁心先醉。渐夜深，月满秦淮，烟笼寒水。凄凄惨惨，冷冷清清，灯火渡头市。慨商女不知兴废。隔江犹唱庭花，馀音亹亹。伤心千古，泪痕如洗。乌衣巷口青芜路，认依稀、王谢旧邻里。临春结绮。可怜红粉成灰，萧索白杨风起。因思畴昔，铁索千寻，谩沈江底。挥羽扇、障西尘，便好角巾私第。清谈到底成何事。回首新亭，风景今如此。楚囚对泣何时已。叹人间、今古真儿戏。东风岁岁还来，吹入锺山，几重苍翠。",
                ""
            ]
        },
        {
            "title": "湖州歌九十八首",
            "content": [
                "扬子江头潮退迟，三宫船傍钓鱼矶。",
                "须臾风定过江去，不奈林间杜宇啼。"
            ]
        },
        {
            "title": "荣州",
            "content": [
                "醉倚高楼上，裁诗得五言。",
                "蚕丛云羃羃，鸟道月昏昏。",
                "妓女吹金管，庖丁洗玉盆。",
                "客痴浑不寐，府主更开樽。"
            ]
        },
        {
            "title": "孔子旧宅",
            "content": [
                "奉出天家一瓣香，著鞭东鲁谒灵光。",
                "堂堂圣像垂龙袞，济济贤生列雁行。",
                "屋壁诗书今绝响，衣冠人物只堪伤。",
                "可怜杏老空坛上，惟有寒鸦口夕阳。"
            ]
        },
        {
            "title": "社牲",
            "content": [
                "年登敛牲钱，日吉视牢筴。",
                "烹庖香满村，未觉膰脤窄。",
                "餕余裹青蒻，篱落笑言哑。",
                "咄哉陈孺子，乃有天下责。"
            ]
        },
        {
            "title": "光相寺",
            "content": [
                "峨眉县西四十里，峭壁悬崖削寒翠。",
                "崎岖栈道动摇摇，矮石支撑同贔屭。",
                "忽窥万仞黑无底，下有龙渊七十二。",
                "攀扪步步足难移。大盘小盘八十四。",
                "行行更入娑罗平，侧立长嗟心胆碎。",
                "洗脚溪头登土峰，板屋数间光相寺。",
                "寺中萧然无个僧，普贤小殿生阴气。",
                "天仙桥上光明岩，银色光中世界异。",
                "须臾风雨洗天来，兜罗绵云塞天地。",
                "虚空现出大圆光，五色晕中瞻大士。",
                "日暮云收山寂然，乙夜灯分百千计。",
                "别有草庵三四僧，花木满轩颓清致。",
                "有时云起自雷岩，两道金光出岩际。",
                "有时云散光独明，犹见光中回象辔。",
                "僧云又有清现光，白日无云光更丽。",
                "奇光异草吹香风，怪兽珍禽左右至。",
                "善财童子何许来，五十三参见真谛。",
                "神通变化无了时，如幻如梦复如戏。",
                "胡为狡狯弄精魂，机事机心极无谓。",
                "儒生持此问山僧，僧曰如是观如是。",
                "若言有相更有光，灵化千千诚小技。",
                "何如无光复无相，湛寂名为第一义。",
                "菩萨空中数点头，收敛圆光无一事。",
                "事山万点白差差，初日照之光毳毳。",
                "遥瞻天竺立绵延，我欲游观足如系。",
                "平生兹游真冠绝，走笔成诗图快意。"
            ]
        },
        {
            "title": "草地寒甚氈帐中读杜诗",
            "content": [
                "少年读杜诗，颇厌其枯槁。",
                "斯时熟读之，始知句句好。",
                "书生挟蠹鱼，流行万里道。",
                "朱颜日以衰，玄发日已老。",
                "耿耿不圆卿，宁方自为皂。",
                "举目无寸亲，忧伤入怀抱。",
                "炎天冷如冰，碛地不生草。",
                "我马跑沙石，我饥面苍昊。",
                "人马不相离，冻死俱未保。",
                "何当回白日，阴云尽一扫。"
            ]
        },
        {
            "title": "鲁港",
            "content": [
                "博徒无计解其纷，夜半鸣钲溃万军。",
                "鲁港朔风掀恶浪，吴山寒日翳愁云。",
                "周褒媚已终亡国，孟德斯孤忍负君。",
                "大木已颠天柱折，钱塘江上雁成群。"
            ]
        },
        {
            "title": "感慈元殿事",
            "content": [
                "翠华扶辇出彤庭，蜜炬星繁天未明。",
                "鵷鹭分行江上别，熊罴从驾雨中行。",
                "绿波淼淼浮三殿，紫禁沈沈断六更。",
                "惟有周遭山似洛，不堪回首泪纵横。"
            ]
        },
        {
            "title": "杭州杂诗和林石田",
            "content": [
                "有客肠回九，无人发握三。",
                "关中新约法，江左旧清谈。",
                "铁骑来天北，楼船过海南。",
                "一枝巢越鸟，八茧熟吴蚕。"
            ]
        },
        {
            "title": "湖州歌九十八首",
            "content": [
                "歌风台畔水沄沄，地面官人馈酒荤。",
                "宫女上船嬉一霎，不禁尘土污衣裙。"
            ]
        },
        {
            "title": "湖州歌九十八首",
            "content": [
                "牙樯暂住献州城，鹭去鸥来管送迎。",
                "卧笑宫人掷骰子，金钱痴咒卜输赢。"
            ]
        },
        {
            "title": "蚕丛祠",
            "content": [
                "西蜀风烟天一方，蚕丛古庙枕斜阳。",
                "茫然开国人天主，彷佛鸿荒盘古王。"
            ]
        },
        {
            "title": "庐山三叠泉",
            "content": [
                "唐不过李仙，宋不过苏子。",
                "此泉来高处，亦复聊尔耳。"
            ]
        },
        {
            "title": "昝舍人锦江泛舟",
            "content": [
                "舍人与客放船开，网得鲸鱼饷酒杯。",
                "西川锦雀甜如蜜，录事相分二百枚。"
            ]
        },
        {
            "title": "花蕊夫人故宅二首",
            "content": [
                "宅前宅后好青山，零落重门半掩关。",
                "玉貌久归天上去，宫词百首落人间。"
            ]
        },
        {
            "title": "冬至日同舍会拜",
            "content": [
                "燕市人争看秀才，团栾此日会金台。",
                "葡萄酒熟浇驼髓，萝蔔羹甜煮鹿胎。",
                "砚笔寂寥空洒泪，管弦鸣咽自生哀。",
                "雪寒门户宾朋少，且拨红炉守泰来。"
            ]
        },
        {
            "title": "戎州",
            "content": [
                "锦树高枝种万窠，岁收百斛足生涯。",
                "八钱买得一斤重，鲁直诗中特地夸。"
            ]
        },
        {
            "title": "除夕同舍集饮",
            "content": [
                "万里阴寒泪欲流，暂时欢笑且忘忧。",
                "已呼赤脚来烹雁，更遣苍头为割牛。",
                "燕伎女来情不恶，鲁男子在话难投。",
                "欲怜半夜朝天去，霜瓦差差十二楼。"
            ]
        },
        {
            "title": "杭州杂诗和林石田",
            "content": [
                "竟夕柴门掩，无心接缙绅。",
                "山中多乐事，世上少全人。",
                "诸吕几亡汉，商翁不仕秦。",
                "柴桑深僻处，亦有晋遗民。"
            ]
        },
        {
            "title": "万安殿夜直",
            "content": [
                "凤衔紫诏下云端，千载明良际会难。",
                "金阙早朝天表近，玉堂夜直月光寒。",
                "宫衣屡赐恩荣重，御宴时开礼数宽。",
                "却忆玄都人去后，桃花零落倚阑干。"
            ]
        },
        {
            "title": "唐律寄呈父凤山提举十首",
            "content": [
                "愁来不可更禁当，望鬼门关断尽肠。",
                "无处告诉只欲死，有时颠倒忽成狂。",
                "三湘风雨失舟檝，万里路岐多雪霜。",
                "遥忆武林社中友，下湖箫鼓醉红装。"
            ]
        },
        {
            "title": "神女祠",
            "content": [
                "野庙凄凉向峡中，断崖无路一从容。",
                "楚王神女知何在，云锁巫山十二峰。"
            ]
        },
        {
            "title": "湖州歌九十八首",
            "content": [
                "长芦转柁是通津，尽是东西南北人。",
                "日暮烟花箫鼓闹，红楼烂醉楚州春。"
            ]
        },
        {
            "title": "杭州杂诗和林石田",
            "content": [
                "先生忘富贵，久客幸平安。",
                "发已千茎白，心犹一寸丹。",
                "衣冠前进士，家世旧郎官。",
                "醉入乌程里，吟登李杜坛。"
            ]
        },
        {
            "title": "湖州歌九十八首",
            "content": [
                "船泊邳州古岸傍，斜风细雨送昏黄。",
                "美人十二船中坐，犹把金猊炷好香。"
            ]
        },
        {
            "title": "嵩山",
            "content": [
                "行行太室峰，秋声若鸣镝。",
                "流目瞩崎岖，蓬莱应咫尺。",
                "上有神仙区，下有穆王宅。",
                "徘徊复徘徊，泫然感畴昔。",
                "八骏不重来，秋山空月白。",
                "安得会璆韶，共作瑶池客。"
            ]
        },
        {
            "title": "湖州歌九十八首",
            "content": [
                "宫人清夜按瑶琴，不识明妃出塞心。",
                "十八拍中无限恨，转弦又奏广陵音。"
            ]
        },
        {
            "title": "湖州歌九十八首",
            "content": [
                "满船明月夜鸣榔，船上宫人烧夜香。",
                "好是烧香得神力，片帆稳送到渔阳。"
            ]
        },
        {
            "title": "兴元府",
            "content": [
                "秋风吹我入兴元，不马荒邮倚竹门。",
                "诗句未成云渡水，酒杯方举月临轩。",
                "山川寂寞非常态，市井萧条似破村。",
                "官吏不仁多酷虐，逃民饿死弃儿孙。"
            ]
        },
        {
            "title": "曾平山招饮",
            "content": [
                "老貌不随俗，固穷而隐居。",
                "一坞百竿竹，八窗千卷书。",
                "酌以旋篘酒，荐之新网鱼。",
                "兴尽出门去，晚凉山雨余。"
            ]
        },
        {
            "title": "九月九日堂红叶二首",
            "content": [
                "凤凰山上少人家，红叶漫山映落霞。",
                "却笑陶潜归栗里，东篱寂寞对黄花。"
            ]
        },
        {
            "title": "幽州寒食游江乡园",
            "content": [
                "晓出城南信杖藜，江乡小圃百花开。",
                "侑尊妓女骑驴去，顶笠僧官跃马来。",
                "几架秋千红嬝娜，数行箫管绿低徊。",
                "隔河小艇人歌舞，摇荡春光不肯回。"
            ]
        },
        {
            "title": "答开先老子万一山",
            "content": [
                "庐山五老，招我此行。",
                "我琴不鼓，无亏无成。"
            ]
        },
        {
            "title": "唐律寄呈父凤山提举十首",
            "content": [
                "自笑儒衣世法疏，穷愁何日得伸舒。",
                "一从挟策来燕地，几拟陈情乞鉴湖。",
                "风雨凄凄鸿雁瘦，雪霜凜凜鹡鴒孤。",
                "湘江楼上无憀甚，不见吴山似画图。"
            ]
        },
        {
            "title": "同毛敏仲出湖上由万松岭过浙江亭",
            "content": [
                "钱塘门外看新晴，舞蜨游蜂没一星。",
                "风挟断云横北巘，烟随飞雨度南屏，",
                "苏隄柳树照波绿，吴苑麦苗连地青。",
                "邂逅寻诗过岭去，鼓鞞声震浙江亭。"
            ]
        },
        {
            "title": "明皇庙",
            "content": [
                "三郎幸蜀大琅珰，夜雨闻铃欲断肠。",
                "遗庙至今香火闹，女巫调笑舞霓裳。"
            ]
        },
        {
            "title": "观鱼台",
            "content": [
                "高台留古迹，不见隐公游。",
                "白日悲风起，清河逆水流。",
                "潜鱼投别浦，狡兔据荒丘。",
                "应笑臧僖伯，何如谏得休。"
            ]
        },
        {
            "title": "开平",
            "content": [
                "冷霰撒行车，呻吟独搔首。",
                "须臾大如席，风卷半空走。",
                "母子鼻酸辛，依依自相守。",
                "书生倒行囊，沽来一樽酒。",
                "暂时借温和，耳热岂长久。",
                "万木无阴风，言语冰在口。",
                "氈房耿无眠，兀兀听刁斗。"
            ]
        },
        {
            "title": "蜀道",
            "content": [
                "蜀道难行高接天，秦关勒马望西川。",
                "峨眉崒嵂知何处，剑阁崔巍若箇边。"
            ]
        },
        {
            "title": "泸沟桥王昭仪见寄回文次韵",
            "content": [
                "沟水泸边落木疏，旧家天远寄来书。",
                "秋风冷驿宫行未，夜月虚窗客梦初。",
                "流雁断鸿飞旷野，舞鸾离鹤别穹庐。",
                "裘貂醉尽一樽酒，愁散方知独上车。"
            ]
        },
        {
            "title": "真定官舍",
            "content": [
                "使君数间夜如何，灯烛高张照绮罗。",
                "白酒千杯浇客醉，红妆一面恼人多。",
                "风烟漠漠庭前树，霜月娟娟沼内荷。",
                "驿吏出门相语及，城南便是滹沱河。"
            ]
        },
        {
            "title": "湖山堂",
            "content": [
                "高堂寂寞半开门，草没颓墙竹满园。",
                "雨过湖天笼白昼，云归山市锁黄昏。",
                "忘机今古鸥来往，说梦兴亡燕语言。",
                "行尽六桥吟更好，万松岭上一声猿。"
            ]
        },
        {
            "title": "花蕊夫人故宅二首",
            "content": [
                "千古风流一梦中，江山阅尽几英雄。",
                "芙蓉城里家何在，花蕊夫人宅已空。"
            ]
        },
        {
            "title": "常州",
            "content": [
                "渡头风起柳摇丝，丁卯桥边屋已稀。",
                "河草青青淮马健，江花冉冉海鸥肥。",
                "一樽酒对三人饮，八字帆分两岸飞。",
                "天末有人难问讯，仲连东去不须归。"
            ]
        },
        {
            "title": "湖州歌九十八首",
            "content": [
                "不堪回首泪盈盈，万里淮河听雨声。",
                "莫问萍虀并豆粥，且餐麦饭与鱼羹。"
            ]
        },
        {
            "title": "吴山",
            "content": [
                "海枯龙去雨淋淋，羯鼓喧哗山禁林。",
                "虎士堕弢兵力倦，鸡人罢箭漏声沈。",
                "莺摇御柳春犹闹，燕蹴宫花雾转深。",
                "肠断木绵庵里客，可怜左眉可阝}坞筑黄金。"
            ]
        },
        {
            "title": "唐律寄呈父凤山提举十首",
            "content": [
                "燕山只在乱云边，过了黄河便豁然。",
                "鼠帽蒙头车上坐，貂裘拥鼻草间眠。",
                "秋砧捣落千营月，晓寨炊残万灶烟。",
                "说与奚奴休笑我，诗人要看好山川。"
            ]
        },
        {
            "title": "金山",
            "content": [
                "杨柳隄边看渡船，金山山上访金仙。",
                "一江风起尘扬海，两岸潮来浪拍天。",
                "龙化老人频问法，狐为少妇窃听禅。",
                "此机何与书生事，且借方床熟昼眠。"
            ]
        },
        {
            "title": "湖州歌九十八首",
            "content": [
                "使臣开闸过高邮，杨柳丝丝拂去舟。",
                "宫女开篷犹自笑，閒抛金弹打沙鸥。"
            ]
        },
        {
            "title": "临川水驿",
            "content": [
                "羊角山高锁战尘，春风吹草绿孤城。",
                "鹊巢逊与鸠夫妇，燕幙能容雁弟兄。",
                "今古废兴棋一著，萍蓬聚散酒三行。",
                "悲歌曲尽故人去，笛响长江月正明。"
            ]
        },
        {
            "title": "湖州歌九十八首",
            "content": [
                "第四排筵在广寒，葡萄酒酿色如丹。",
                "并刀细割天鸡肉，宴罢归来月满鞍。"
            ]
        },
        {
            "title": "西湖旧梦",
            "content": [
                "嵯峨云髻簇金钿，血色罗裾湿晓烟。",
                "陌上相逢通一笑，第三桥下是奴船。"
            ]
        },
        {
            "title": "竹枝歌十首",
            "content": [
                "落木萧萧风怒号，平沙漠漠雁腥臊。",
                "湘江秋水澄如练，山鬼嚣时山月高。"
            ]
        },
        {
            "title": "浮丘道人招魂歌",
            "content": [
                "有客有客浮丘翁，一生能事今日终。",
                "齧氈雪窖身不容，寸心耿耿摩苍空。",
                "睢阳临难气塞充，大呼南八男儿忠。",
                "我公就义何从容，名垂竹帛生英雄。",
                "呜呼一歌兮歌无穷，魂招不来何所从。"
            ]
        },
        {
            "title": "湖州歌九十八首",
            "content": [
                "日中转柁到河间，万里羁人强自宽。",
                "此夜此歌如此酒，长安月色好谁看。"
            ]
        },
        {
            "title": "后主庙",
            "content": [
                "汉贼不两立，英雄恨不平。",
                "孔明劳已死，仲达走还生。",
                "双剑鹰鹯急，三秦虎豹横。",
                "东南无霸气，恢复恐难行。"
            ]
        },
        {
            "title": "贾魏公雪中下湖",
            "content": [
                "冻木号风雪满天，平章犹放下湖船。",
                "兽炉金帐羔儿美，不念襄阳已六年。"
            ]
        },
        {
            "title": "长城外",
            "content": [
                "饮马长城窟，马繁水枯竭。",
                "水竭将奈何，马嘶不肯歇。",
                "君看长城中，尽是骷髅骨。",
                "骷髅几千年，犹且未灭没。",
                "空衔千年冤，此冤何时雪。",
                "祖龙去已远，长城久迸裂。",
                "叹息此骷髅，夜夜泣秋月。"
            ]
        },
        {
            "title": "答林石田见访有诗相劳",
            "content": [
                "偶携降帜立诗坛，剪烛西窗共笑欢。",
                "落魄苏秦今席暖，猖狂阮籍尚氈寒。",
                "山中客老干茎白，海上人归一寸丹。",
                "世事本来愁不得，乾坤只好醉时看。"
            ]
        },
        {
            "title": "金陵",
            "content": [
                "只见空城不见台，客行搔首重徘徊。",
                "风云旧日龙南渡，宇宙新秋雁北来。",
                "三国衣冠同草莽，六朝宫殿总尘埃。",
                "交游相见休相问，把手江头且一杯。"
            ]
        },
        {
            "title": "凤凰台",
            "content": [
                "草没高台凤不游，大江日夜自东流。",
                "齐梁地废鸦千树，王谢家空蚁一丘。",
                "骑马僧争淮口渡，捕鱼人据石头洲。",
                "玉箫声断悲风起，不见长安李白愁。"
            ]
        },
        {
            "title": "扬州",
            "content": [
                "江都王气逐浮沤，旧说维扬第一州。",
                "银烛夜攒喧凤吹，金鞍晓织卫龙舟。",
                "绿芜城上军声合，红药阶前客泪收。",
                "云散月明天在水，误疑身世落瀛洲。"
            ]
        },
        {
            "title": "湖州歌九十八首",
            "content": [
                "凤管龙笙处处吹，都民欣乐太平时。",
                "宫娥不识兴亡事，犹唱宣和御制词。"
            ]
        },
        {
            "title": "湖州歌九十八首",
            "content": [
                "两淮战鼓不停挝，万骑精兵赛夜叉。",
                "破阵焚舟弹指顷，汉人犹悮夏爷爷。"
            ]
        },
        {
            "title": "南岳道中二首",
            "content": [
                "夜来大醉别衡阳，今日长吟下楚湘。",
                "翠藻青苹鱼市井，白苹红蓼雁家乡。",
                "江云起处蒙蒙湿，山雨来时阵阵凉。",
                "欹枕不禁肝肺热，汪然流涕惜兴亡。"
            ]
        },
        {
            "title": "潼州府",
            "content": [
                "潼江待我洗吟眸，如此江山是胜游。",
                "红袖斗歌才拍手，绿鬟对舞尽缠头。",
                "箜篌急撚风生座，鼙鼓连挝月上楼。",
                "一夜不眠鸡戒晓，又骑铺马过绵州。"
            ]
        },
        {
            "title": "蓝田",
            "content": [
                "寒更客起卷花氈，又勒青骢过玉田。",
                "一匊归心千涧外，十分秋思两峰前。",
                "蓝关月冷猿啼木，秦岭风高雁贴天。",
                "北望茂陵应咫尺，髑髅沙白草芊芊。"
            ]
        },
        {
            "title": "湖州歌九十八首",
            "content": [
                "僧道恩荣已受封，上庠儒者亦恩隆。",
                "福王又拜平原郡，幼主新封瀛国公。"
            ]
        },
        {
            "title": "湖州歌九十八首",
            "content": [
                "更阑炙烛绣檐遮，卸却金钿与翠花。",
                "心似乱丝眠不得，江楼中夜咽悲笳。"
            ]
        },
        {
            "title": "湖州歌九十八首",
            "content": [
                "一出宫门上画船，红红白白艳神仙。",
                "山长水远愁无那，又见江南月上弦。"
            ]
        },
        {
            "title": "杭州杂诗和林石田",
            "content": [
                "一春云羃羃，三月雨淋淋。",
                "鱼菜不归市，莺花空满林。",
                "人行官巷口，军簇御街心。",
                "老子猖狂甚，犹歌梁甫吟。"
            ]
        },
        {
            "title": "邳州",
            "content": [
                "身如传舍任西东，夜榻荒邮四壁空。",
                "乡梦渐生灯影外，客愁多在雨声中。",
                "淮南火后居民少，河北兵前战鼓雄。",
                "万里别离心正苦，帛书何日寄归鸿。"
            ]
        },
        {
            "title": "洞仙歌 毗陵赵府，兵后僧多占作佛屋",
            "content": [
                "西园春暮。乱山迷行路。风卷残花堕红雨。念旧巢燕子，飞傍谁家，斜阳外、长笛一声今古。繁华流水去。舞歇歌沈，忍见遗钿种香土。渐橘树方生，桑枝才长，都付与、沙门为主。便关防、不放贵游来，又突兀梯空，楚王宫宇。",
                ""
            ]
        },
        {
            "title": "东平官舍",
            "content": [
                "晓鞭驿马入东州，瘦骨稜嶒怯素秋。",
                "天地不仁人去国，江山如待客登楼。",
                "市沽鲁酒难为醉，座咽胡笳易得愁。",
                "日暮凭阑穷目力，一行征雁塞边头。"
            ]
        },
        {
            "title": "吕梁",
            "content": [
                "吕梁三十仞，县水莫知源。",
                "雨歇山如沃，波狂岸欲翻。",
                "黄云扑古塞，青草织平原。",
                "最是关情处，秋霜一夜猿。"
            ]
        },
        {
            "title": "浙江亭别客",
            "content": [
                "诸公来此欲凭阑，秃树粘云溼不乾。",
                "小燕正嫌三月雨，老莺又受一春寒。",
                "楼头呼酒尽情饮，江上遇花随意看。",
                "莫怨人生有离别，人生到此别离难。"
            ]
        },
        {
            "title": "湖州歌九十八首",
            "content": [
                "新济州来旧济州，柳门西畔两三鸥。",
                "酒边笑谑消长日，弄竹弹丝尽胜流。"
            ]
        },
        {
            "title": "惠山值雨",
            "content": [
                "惠山寺里北人过，古柏茎茎伐尽柯。",
                "三世佛身犹破相，一泓泉水亦生波。",
                "山林虽乐无非乐，尘世多魔未是魔。",
                "举似于人何以故，坐檐閒看雨滂沱。"
            ]
        },
        {
            "title": "越州歌二十首",
            "content": [
                "东南半壁日昏昏，万骑临轩趣幼君。",
                "三十六宫随辇去，不堪回首望吴云。"
            ]
        },
        {
            "title": "关山月",
            "content": [
                "关山月，关山月，",
                "东边来，西边没。",
                "夜夜照关山，□□多战骨。",
                "男儿莫去学弓刀，女儿莫嫁关山□。",
                "□□母啼送爺去当军，今年妻啼送夫去当□。",
                "□□□老妻年少，养子嫁夫不得力。",
                "关山月，关山月，",
                "□□见月圆，月月见月缺。",
                "万里征夫泪流血。将军□□大羽箭，",
                "沙场格斗无休歇。谁最苦兮谁□□，",
                "□□出戍当门户。只今头白未还乡，",
                "母死妻亡业无主。关山月，",
                "关山月，生离别，",
                "死离别。爺娘妻子顾不得，",
                "努力戎行当报国。"
            ]
        },
        {
            "title": "全太后为尼",
            "content": [
                "南国旧王母，西方新世尊。",
                "头颅归妙相，富贵悟空门。",
                "传法优婆域，诵经孤独园。",
                "夜阑清磬罢，趺坐雪花繁。"
            ]
        },
        {
            "title": "彭州歌",
            "content": [
                "彭州昔号小成都，城市繁华锦不如。",
                "尚有遗儒头雪白，见人犹自问诗书。",
                "彭州又曰牡丹乡，花月人称小雒阳。",
                "自笑我来逢八月，手攀枯干举清觞。"
            ]
        },
        {
            "title": "杭州杂诗和林石田",
            "content": [
                "烽火来千里，狼烟度六桥。",
                "岭寒苍兕叫，江晓白鱼跳。",
                "壮士披金甲，佳人弄玉箫。",
                "偶余尊酒在，聊以永今朝。"
            ]
        },
        {
            "title": "昝相公送锦被",
            "content": [
                "蜀都府主迎宾客，赠我蜀锦三百尺。",
                "美人蔌蔌弄金梭，鸳鸯机上初成疋。",
                "繁花乱蕊皆同心，艳卉中含杜鹃血。",
                "玉妃如霜姑射仙，金刀剪破云霞缬。",
                "为我裁成合欢被，细意密缝无线迹。",
                "道人把玩色相射，银海光摇泪珠滴。",
                "却忆故家初破时，绣龙画雉如砂石。",
                "绮窗窈窕花离离，红妆万境娇无力。",
                "百幅锦帆风不动，绿湿红鲜盪春碧。",
                "纷华过眼一梦如，蜀锦呈绫复何益。",
                "白茅安用红锦包，虎皮难以裹羊质。",
                "只今卷锦还府主，心地了然无得失。",
                "铜壶漏断银缸灭，昆仑影转初三月。",
                "道人坐久闻妙香，纸帐蒲团自清绝。"
            ]
        },
        {
            "title": "江陵",
            "content": [
                "月到荆江上，轻帆莫远扬。",
                "水摇龙影动，风送雁声长。",
                "北斗回秋柄，南辰耿夜光。",
                "徘徊舒一啸，诗兴落潇湘。"
            ]
        },
        {
            "title": "湖州歌九十八首",
            "content": [
                "暮雨潇潇酒力微，江头杨柳正依依。",
                "宫娥抱膝船窗坐，红泪千行湿绣衣。"
            ]
        },
        {
            "title": "听徐雪江琴",
            "content": [
                "徐卿寒夜弹玉琴，冻云妒月波澄阴。",
                "海上神峰削幽翠，十二楼前玉妃坠。",
                "湘娥素女相对泣，翠竹苍梧泪痕湿。",
                "幽兰不香蕙花死，千愁万怨青枫里。",
                "风敲叶脱雨如啸，百鸟喧啾孤凤叫。",
                "老龙吐珠亦洒洒，山鬼摇闩走堂下。",
                "徐卿徐卿且停手，呼儿割鸡酌春酒。",
                "曲高调古人不识，侧耳西楼咽筝笛。"
            ]
        },
        {
            "title": "废苑见牡丹黄色者",
            "content": [
                "西园兵后草茫茫，亭北犹存御爱黄。",
                "晴日暖风生百媚，不知作意为谁香。"
            ]
        },
        {
            "title": "眉州借景亭",
            "content": [
                "巍亭借景引壶觞，元佑诗人翰墨香。",
                "苍峡雷霆龙意气，碧崖烟雨豹文章。",
                "隔邻修竹娟娟静，夹道枯桑冉冉黄。",
                "水泛帘栊檐影倒，风吹城堞角声长。",
                "巴童结束歌仍俊，蜀女腰脚舞亦狂。",
                "千古相望翁季在，眉山草木有辉光。"
            ]
        },
        {
            "title": "湖州歌九十八首",
            "content": [
                "宰执连镳向北行，淮南夜夜鬼灯青。",
                "虽然适意无南北，生死难逃筛下星。"
            ]
        },
        {
            "title": "杭州杂诗和林石田",
            "content": [
                "蹑足封韩信，剖心嗔比干。",
                "河山千古泪，风雨一番寒。",
                "世指鹿为马，人呼鸟作鸾。",
                "江头潮汹汹，城脚水漫漫。"
            ]
        },
        {
            "title": "湖州歌九十八首",
            "content": [
                "三宫寝室异香飘，貂鼠氈帘锦绣标。",
                "花毯褥裀三万件，织金凤被八千条。"
            ]
        },
        {
            "title": "杭州杂诗和林石田",
            "content": [
                "吟身春共瘦，独立望江亭。",
                "越水荒荒白，吴山了了青。",
                "军降欣解甲，民喜罢抽丁。",
                "拍碎阑干曲，吞声血泪零。"
            ]
        },
        {
            "title": "封丘",
            "content": [
                "今夜宿封丘，明朝过汴州。",
                "云横遮远塞，水落见长洲。",
                "树折枣初剥，藤枯瓜未收。",
                "倾囊沽一斗，聊以慰羁愁。"
            ]
        },
        {
            "title": "越州歌二十首",
            "content": [
                "甲子初秋柳宿乖，皇天无雨只空雷。",
                "正当七月初三夜，帝劝长星酒一杯。"
            ]
        },
        {
            "title": "锦城秋暮海棠",
            "content": [
                "锦城海棠妙无比，秋光染出胭脂蕊。",
                "日照殷红如血鲜，箭砂妆粒真珠子。",
                "玉环着酒睡初觉，脸薄粉香泪如洗。",
                "绛纱穿露水晶圆，笑杀荷花守红死。",
                "蜀乡海棠根本别，有色有香成二美。",
                "春花开残秋复花，簸弄东君权不已。",
                "锦袍公子汗血驹，宾客喧哗间朱紫。",
                "有酒如池肉如山，银烛千条照罗绮。",
                "萧娘十八青丝发，手把金锺歌皓齿。",
                "神仙艳骨世所无，歌声直入青云里。",
                "江南倦客惨不乐，鸣笛哀筝乱人耳。",
                "干戈满地行路难，屏里吴山数千里。",
                "遥怜花国化青芜，浪蕊浮花敢欣喜。",
                "草堂无诗花无德，窃号花仙宁不耻。",
                "春花撩乱亦可怜，秋花烂熳何为尔。",
                "花前妙舞曲未终，红雪纷纷落流水。",
                "薄命佳人只土尘，抛盃拔剑长歌起。"
            ]
        },
        {
            "title": "昝相公席上",
            "content": [
                "燕云远使栈云间，便遣郫筒助客欢。",
                "闪闪白鱼来丙穴，绵绵紫鹤出巴山。",
                "神仙缥缈艳金屋，城郭繁华号锦官。",
                "万里桥西一回首，黑云遮断剑门关。"
            ]
        },
        {
            "title": "易水",
            "content": [
                "芦苇萧森古渡头，征鞍卸却上孤舟。",
                "烟笼古木猿啼夜，月印平沙雁叫秋。",
                "砧杵远闻添客泪，鼓鼙才动起人愁。",
                "当年击筑悲歌处，一片寒光凝不流。"
            ]
        },
        {
            "title": "杭州杂诗和林石田",
            "content": [
                "此夕知何夕，游船杂战船。",
                "山河空百二，宫阙漫三千。",
                "雨歇云垂地，潮平水接天。",
                "惜哉无祖逖，谁肯著先鞭。"
            ]
        },
        {
            "title": "湖州歌九十八首其九○",
            "content": [
                "雪子飞飞塞面寒，地炉石炭共团栾。",
                "天家赐酒十银瓮，熊掌天鹅三玉盘。"
            ]
        },
        {
            "title": "北岳降香呈严学士",
            "content": [
                "万里溟蒙起战埃，翩翩勒马出金台。",
                "同君远使山头去，如朕亲行岳顶来。",
                "野庙横斜挨老树，古碑颠倒枕荒苔。",
                "瞻天只有丹心在，香篆炉熏达九垓。"
            ]
        },
        {
            "title": "秦岭",
            "content": [
                "峻岭登临最上层，飞埃漠漠草稜稜。",
                "百年世路多翻覆，千古河山几废兴。",
                "红树青烟秦祖陇，黄茅白苇汉家陵。",
                "因思马上昌黎伯，回首云横泪湿膺。"
            ]
        },
        {
            "title": "降香回燕",
            "content": [
                "一從得玉旨，勒马幽燕起。",
                "河北与河南，一万五千里。"
            ]
        },
        {
            "title": "幽州送景僧录归钱塘",
            "content": [
                "天目山前景老禅，长安传法旧沙门。",
                "十年不见身为累，万里相逢舌尚存。",
                "漠漠尘埃凝破衲，凄凄风露袭归辕。",
                "到家定有秋光在，报答黄花满故园。"
            ]
        },
        {
            "title": "凤州",
            "content": [
                "凤州山馆有清辉，古木扶疏散陆离。",
                "红尾锦鸡鸣古埭，绿头花鸭盪幽池。",
                "荷声策策秋来后，桂影团团月上时。",
                "病马啮荄思故枥，惊乌绕树宿何枝。",
                "三分割据人如梦，满目兴亡客自痴。",
                "走笔成诗聊纪实，岷峨风土出蹲鸱。"
            ]
        },
        {
            "title": "平原郡公夜宴月下待瀛国公归寓府",
            "content": [
                "春事阑珊梦里休，他乡相见泪空流。",
                "柳摇楚馆牵新恨，花落吴宫忆旧游。",
                "渴想和羹梅已熟，饥思进饭麦初收。",
                "瀛洲归去琅玕长，月朗风熏十二楼。"
            ]
        },
        {
            "title": "苏武洲氈房夜坐",
            "content": [
                "明发启帐房，冷气迸将入。",
                "饥鹰傍人飞，瘦马对人立。",
                "御寒挟貂裘，蒙头帽氈笠。",
                "凄然绝火烟，阴云压身湿。",
                "赖有葡萄醅，借暖敌风急。"
            ]
        },
        {
            "title": "湖州歌九十八首",
            "content": [
                "晓来潮信暂相留，满耳惊涛愁复愁。",
                "月殿不知何处在，锦帆摇曳到扬州。"
            ]
        },
        {
            "title": "越州歌二十首",
            "content": [
                "昔梦吴山列御筵，三千宫女烛金莲。",
                "而今莫说梦中梦，梦里吴山只自怜。"
            ]
        },
        {
            "title": "自笑",
            "content": [
                "释氏掀天官府，道家随世功名。",
                "俗子执鞭亦贵，书生无用分明。"
            ]
        },
        {
            "title": "短歌",
            "content": [
                "腰宝剑，背瑶琴，",
                "燕云万里金门深。斩邪诛佞拱北极，",
                "阜财解愠歌南音。驾骅骝，",
                "御狐貉。度关山，",
                "望河洛。况是东南宇宙窄，",
                "桑田变海风涛恶。劝君一醉千日醒，",
                "世事花开又花落。"
            ]
        },
        {
            "title": "西湖旧梦",
            "content": [
                "芙蓉照水桂香飘，车马纷纷度六桥。",
                "锦幔笼船人似玉，隔花相对学吹箫。"
            ]
        },
        {
            "title": "戎州",
            "content": [
                "害马劳人事已灰，长安无复使臣来。",
                "满园蓊蔚千千树，尽是杨妃死后栽。"
            ]
        },
        {
            "title": "九月九日堂红叶二首",
            "content": [
                "天平山木似花开，青女裁成锦绣堆。",
                "暂借秋光作春色，白衣解遣麴生来。"
            ]
        },
        {
            "title": "越州歌二十首",
            "content": [
                "年年宫柳好春光，百啭黄鹂绕建章。",
                "冶杏夭桃红胜锦，牡丹屏里燕诸王。"
            ]
        },
        {
            "title": "越州歌二十首",
            "content": [
                "脱却黄袍心莫斯，魏王事业止於斯。",
                "孤舟走过扬州去，表奏朝廷乞太师。"
            ]
        },
        {
            "title": "采石",
            "content": [
                "夜泊青山下，江空不受尘。",
                "只看波底月，便是谪仙人。"
            ]
        },
        {
            "title": "宋宫人分嫁北匠",
            "content": [
                "皎皎千婵娟，盈盈翠红围。",
                "辇来路迢递，梳鬟理征衣。",
                "复采鸳鸯花，缀之连理枝。",
                "忧愁忽已失，欢乐当自兹。",
                "君王不重色，安肯留金闺。",
                "再令出宫掖，相看泪交垂。",
                "分配老斲轮，强颜相追随。",
                "旧恩弃如土，新宠岂所宜。",
                "谁谓事当尔，苦乐心自知。",
                "含情理金徽，烦声乱朱丝。",
                "一弹丹凤离，再弹黄鹄飞。",
                "已恨听者少，更伤知音稀。",
                "吞声不忍哭，寄曲宣余悲。",
                "可怜薄命身，万里荣华衰。",
                "江南天一涯，流落将安归。",
                "向来承恩地，月落夜乌啼。"
            ]
        },
        {
            "title": "夔门",
            "content": [
                "赤甲山连白帝山，三巴三峡百牢关。",
                "孤舟行客愁无那，十二峰前十二滩。"
            ]
        },
        {
            "title": "寄李鹤田",
            "content": [
                "南泉多载夜光还，健步移梅种玉山。",
                "八十二翁犹矍铄，苦吟不放此心闲。"
            ]
        },
        {
            "title": "豫章驿",
            "content": [
                "豫章门外尽青原，高阁临江喜尚存。",
                "莺舌澜翻嘲鹤静，鸥心恬淡厌蛙喧。",
                "绿波淼淼投书渚，翠竹森森写韶轩。",
                "约客不来人已远，满天风雨又黄昏。"
            ]
        },
        {
            "title": "浙江亭和徐雪江",
            "content": [
                "朱甍突兀倚云寒，潮打孤城寂寞还。",
                "荒草断烟新驿路，夕阳古木旧江山。",
                "英雄聚散阑干外，今古兴亡欸乃间。",
                "一曲尊前空击剑，西风白发泪斑斑。"
            ]
        },
        {
            "title": "唐律寄呈父凤山提举十首",
            "content": [
                "抱琴挟策马萧萧，北望燕云道路遥。",
                "紫塞晓行闻鸡叫，黄河夜渡见鱼跳。",
                "周回四蜀愁双剑，浩荡三湘梦六桥。",
                "踏遍乾坤犹是客，小山丛桂不能招。"
            ]
        },
        {
            "title": "唐律寄呈父凤山提举十首",
            "content": [
                "锦帆浩荡湿龙鸾，乐指三千粉泪寒。",
                "万里远行看日近，一人不杀见天宽。",
                "玉关屡沐军罗拜，金殿时蒙上问安。",
                "宴罢御香携满袖，醉归环佩月中看。"
            ]
        },
        {
            "title": "忠州荔枝楼小憩",
            "content": [
                "竟日扬鞭不暂闲，畏途叠叠是青山。",
                "西风吹落忠州去，锦绣窠中屋万间。"
            ]
        },
        {
            "title": "慈元殿赐牡丹",
            "content": [
                "九重羯鼓声动地，万年枝上回春意。",
                "天遣姮娥散一枝，一枝先到山人家。",
                "焚香再拜睹国色，雨露沾濡知帝力。",
                "我愿人间春不老，长对此花颜色好。"
            ]
        },
        {
            "title": "鲁港败北",
            "content": [
                "夜半槌金鼓，南边事已休。",
                "三军坑鲁港，一舸走扬州。",
                "星殒天应泣，江喧地欲流。",
                "欺孤生异志，回首媿巢由。"
            ]
        },
        {
            "title": "和人贺杨仆射致政",
            "content": [
                "莲府公卿拜后尘，手持优诏挂朱轮。",
                "从军幕下三千客，闻礼庭中七十人。",
                "饰帐丽词推北巷，画堂清乐掩南邻。",
                "岂同王谢山阴会，空叙流杯醉暮春。"
            ]
        },
        {
            "title": "幽州雪霁翰林诸公分韵得明字",
            "content": [
                "寒雪初晴冷气清，地炉火活渐春生。",
                "嬾骑□□□人户，满酌肥羔朝帝京。",
                "屋破玉川贫亦乐，□□□坞贵何荣。",
                "道心自得锺仪趣，一操南音□□□。"
            ]
        },
        {
            "title": "涪州",
            "content": [
                "晓立验樯乌，时闻鸟兽呼。",
                "斯须风力健，遮莫水程迂。",
                "赤岩石稠叠，白盐山独孤。",
                "眼前犹有险，不尽更危途。"
            ]
        },
        {
            "title": "闻父老说兵",
            "content": [
                "昔闻天兵入西蜀，鞞鼓乱挝裂岩谷。",
                "金鞍战马踏云梯，日射旌旗红上竹下敕}上竹下敕}。",
                "黑雾压城尘涨天，西方杀气成愁烟。",
                "钓鱼台畔古战场，六军战血平三川。",
                "天寒日落愁无色，将军一剑万人敌。",
                "妇女多在官宫中，兵气不扬长太息。"
            ]
        },
        {
            "title": "湖州歌九十八首",
            "content": [
                "一人不杀谢乾坤，万里来来谒帝阍。",
                "高下受官随品从，九流艺术亦沾恩。"
            ]
        },
        {
            "title": "百花潭",
            "content": [
                "万里扬鞭到益州，旌旗小队锦江头。",
                "红船载酒环歌女，摇荡百花潭水秋。"
            ]
        },
        {
            "title": "草堂",
            "content": [
                "子美西来筑此堂，浣花春水共凄凉。",
                "鸣鸠孔燕归何处，野草闲花护短墙。",
                "英雄去矣柴门闭，邻里伤哉竹径荒。",
                "安得山瓶盛乳酒，送分渔父濯沧浪。"
            ]
        },
        {
            "title": "天津桥",
            "content": [
                "白杨猎猎柳青青，怒浪高低不肯平。",
                "一自尧夫分手后，更无人听杜鹃声。"
            ]
        },
        {
            "title": "湖州歌九十八首",
            "content": [
                "第五华筵正大宫，辘轳引酒吸长虹。",
                "金盘堆起胡羊肉，御指三千响碧空。"
            ]
        },
        {
            "title": "酬隐者刘桃冈",
            "content": [
                "食既弹长铗，囊悬少错刀。",
                "功名须汝辈，诗酒且吾曹。",
                "强项贫而乐，扬眉气自豪。",
                "北来鱼字密，南去雁书高。",
                "拟折渊明柳，重寻梦得桃。",
                "明珠忽委赠，价重九方臯。"
            ]
        },
        {
            "title": "泰山",
            "content": [
                "敕使联镳上翠岑，飞泉跃涧吼雷音。",
                "凌高一览知天远，迂曲千蹊觉洞深。",
                "龙蛰沧溟蛟舞壑，枭横碧落凤归林。",
                "山灵护得神祠在，苔蚀秦碑古树阴。"
            ]
        },
        {
            "title": "成都",
            "content": [
                "锦城满目是烟花，处处红楼卖酒家。",
                "坐看浮云横玉垒，行观流水盪金沙。",
                "巴童栈道骑高马，蜀卒城门射老鸦。",
                "见说近来多咨跖，夜深战鼓不停挝。"
            ]
        },
        {
            "title": "湖州歌九十八首",
            "content": [
                "徐州城上觅黄楼，四壁诗章读不休。",
                "更欲登台看戏马，州官攜酒共嬉游。"
            ]
        },
        {
            "title": "湖州歌九十八首",
            "content": [
                "宫人夜泊近人家，瞥见红榴三四丫。",
                "犹说初离行在所，玉阑无数牡丹花。"
            ]
        },
        {
            "title": "浮丘道人招魂歌",
            "content": [
                "有妻有妻不得顾，饥走荒山汗如雨。",
                "一朝中道逢狼虎，不肯偷生作人妇。",
                "左掖虞姬右陵母，一剑捐身刚自许。",
                "天上地下吾与汝，夫为忠臣妻烈女。",
                "呜呼五歌兮歌声苦，魂招不来在何所。"
            ]
        },
        {
            "title": "湖州歌九十八首",
            "content": [
                "九重蕡烛照帘栊，三殿乘舆去贺冬。",
                "金面垂慈多喜色，史官书瑞奉年丰。"
            ]
        },
        {
            "title": "忆湖上",
            "content": [
                "我忆西湖断桥路，雨色明光自朝暮。",
                "燕去鸿来今几度，梅花万里水云隔。",
                "日夜思家归不得，偶然醉归文姬侧。"
            ]
        },
        {
            "title": "贾魏公出师",
            "content": [
                "奏罢出师表，翻然辞庙堂。",
                "千艘空宝玉，万马下钱塘。",
                "□许命真主，欺孤欲假王。",
                "可能清海岱，宗社再昌唐。"
            ]
        },
        {
            "title": "乌江",
            "content": [
                "平生英烈世变双，汉骑飞来肯受降。",
                "早与虞姬帐不死，不教战血到乌江。"
            ]
        },
        {
            "title": "筠溪王奉御寄诗次韵呈崖松卢奉御",
            "content": [
                "新诗蒙远寄，客路不胜秋。",
                "同谷歌臣甫，新丰醉客周。",
                "君今嫌作史，我已厌封侯。",
                "何日西湖曲，红船上下游。"
            ]
        },
        {
            "title": "通州道中",
            "content": [
                "一片秋云妒太虚，穷荒漠漠走群狐。",
                "西瓜黄处藤如织，北枣红时树若屠。",
                "雪塞捣砧人戍远，霜营吹角客愁孤。",
                "几回兀坐穹庐下，赖有葡萄酒熟初。"
            ]
        },
        {
            "title": "浮丘道人招魂歌",
            "content": [
                "有母有母死南国，天气黯淡杀气黑。",
                "忍埋玉骨崖山侧，蓼莪劬劳泪沾臆。",
                "孤儿以忠报罔极，拔舌剖心命何惜。",
                "地结苌弘血成碧，九泉见母无言责。",
                "呜呼二歌兮歌复忆，魂招不来长叹息。"
            ]
        },
        {
            "title": "钱塘歌",
            "content": [
                "钱塘江上龙光死，钱王宫阙今如此。",
                "白发宫娃作远游，漠漠平沙千万里。",
                "西北高楼白云齐，欲落未落日已低。",
                "古人不见今人去，江水东流乌夜啼。"
            ]
        },
        {
            "title": "越州歌二十首",
            "content": [
                "贾庙巍巍尽敕封，秦齐两国受恩同。",
                "木棉庵下无依鬼，合策麒麟第一功。"
            ]
        },
        {
            "title": "兵后登大内芙蓉阁宫人梳洗处",
            "content": [
                "粲粲芙蓉阁，我登双眼明。",
                "手拊沈香阑，美人已东征。",
                "美人未去时，朝理绿云鬟，",
                "暮吹紫鸾笙。美人既去时，",
                "阁下麋鹿走，阁上鸱枭鸣。",
                "江山咫尺生烟雾，万年枝上悲风生。",
                "空有遗钿碎珥狼籍堆玉案，空有金宝炬错落悬珠楹。",
                "杨柳兮青青，芙蓉兮冥冥。",
                "美人不见空泪零，锦梁双燕来又去，",
                "夜夜蟾蜍窥玉屏。"
            ]
        },
        {
            "title": "湖州歌九十八首",
            "content": [
                "风雨声中听櫂歌，山炰野馔奈愁何。",
                "雪花淮白甜如蜜，不减江珧滋味多。"
            ]
        },
        {
            "title": "济渎",
            "content": [
                "玉简投潭洞，金樽出石隈。",
                "龙光蟠窟宅，蜃气结楼台。",
                "卷地风雷起，掀天雨雹来。",
                "人间为济渎，水底即蓬莱。"
            ]
        },
        {
            "title": "孤山和李鹤田",
            "content": [
                "湖上悲风舞白杨，英雄凋尽只堪伤。",
                "花飞废苑怜铜马，草没荒坟卧石羊。",
                "人在醉中春已晚，客於愁处日偏长。",
                "林西楼观青红湿，又逊僧官燕梵王。"
            ]
        },
        {
            "title": "答徐雪江",
            "content": [
                "十载高居白玉堂，陈情一表乞还乡。",
                "孤云落日渡辽水，匹马西风上太行。",
                "行橐尚留官里俸，赐衣犹带御前香。",
                "只今对客难为答，千古中原话柄长。"
            ]
        },
        {
            "title": "燕子楼",
            "content": [
                "楼颠瓦解草如鬣，燕子不来风猎猎。",
                "倚筇搔首重徘徊，野花丛里飞蝴蜨。"
            ]
        },
        {
            "title": "越州歌二十首",
            "content": [
                "昨梦吴山阆苑开，风吹仙乐下瑶台。",
                "翠围红阵知多少，半揭珠帘看驾来。"
            ]
        },
        {
            "title": "望海楼独立",
            "content": [
                "风吹腥气满楼台，独倚阑干十二回。",
                "天入越江龙逝去，雨昏吴市燕飞来。",
                "旌旗闪闪千帆过，帘幙重重一笛哀。",
                "惆怅玉环何处在，海棠犹自向人间。"
            ]
        },
        {
            "title": "湖州歌九十八首",
            "content": [
                "九出琼花一夜开，无双亭曲小徘徊。",
                "可怜后土空祠宇，望断韦郎不见来。"
            ]
        },
        {
            "title": "重访马碧梧",
            "content": [
                "万里远行役，十年良可哀。",
                "前辈古风在，故人今雨来。",
                "绝口不言事，挽须惟把杯。",
                "种得碧梧树，春风花自开。"
            ]
        },
        {
            "title": "湖州歌九十八首",
            "content": [
                "金屋妆成物色新，三宫日用御厨珍。",
                "其余宫女千余个，分嫁幽州老斲输。"
            ]
        },
        {
            "title": "越州歌二十首",
            "content": [
                "集芳园里策奇功，丞相南行面发红。",
                "留得紫绵三百曲，风吹雨打并右空。"
            ]
        },
        {
            "title": "凤州歌",
            "content": [
                "凤州南去是南岐，大散横盘势更危。",
                "跃马紫金河畔路，万株杨柳撒金丝。"
            ]
        },
        {
            "title": "湖州歌九十八首",
            "content": [
                "两淮极目草芊芊，野渡灰余屋数椽。",
                "兵马渡江人走尽，民船拘敛作官船。"
            ]
        },
        {
            "title": "汴都纪行",
            "content": [
                "寻僧入相国寺，领客过太师桥。",
                "行到汴隄西畔，柳阴阴处鱼跳。"
            ]
        },
        {
            "title": "昌州海棠有香二首",
            "content": [
                "我到昌州看海棠，恰逢时节近重阳。",
                "人言好种亦难得，只有州衙一树香。"
            ]
        },
        {
            "title": "湖州歌九十八首",
            "content": [
                "太肖风起浪头高，锦柁摇摇坐不牢。",
                "靠著篷窗垂两目，船头船尾烂弓刀。"
            ]
        },
        {
            "title": "湖州歌九十八首",
            "content": [
                "一半淮江半浙江，怒潮日夜自相撞。",
                "扬州昨夜军书至，说道淮安未肯降。"
            ]
        },
        {
            "title": "戏马台",
            "content": [
                "台空马尽始知休，枳棘丛边鹿自游。",
                "泗水不关兴废事，佛峰空锁古今愁。",
                "风吹野甸稻花晚，雨暗山城枫叶秋。",
                "欲吊英灵何处在，髑髅无数满长洲。"
            ]
        },
        {
            "title": "湖州歌九十八首",
            "content": [
                "客中忽忽又重阳，满酌葡萄当菊觞。",
                "谢后已叨新圣旨，谢家田土免输粮。"
            ]
        },
        {
            "title": "湖州歌九十八首",
            "content": [
                "满朝宰相出通州，迎接三宫晏不休。",
                "六十里天围锦帐，素车白马月中游。"
            ]
        },
        {
            "title": "湖州歌九十八首",
            "content": [
                "翠鬟半亸倦梳妆，杨柳风前阵阵凉。",
                "弦索懒拈缩纤手，龙涎犹嚼口脂香。"
            ]
        },
        {
            "title": "湖州歌九十八首",
            "content": [
                "万里修途似梦中，天家赐予意无穷。",
                "昭仪别馆香云暖，自把诗书授国公。"
            ]
        },
        {
            "title": "湖州歌九十八首",
            "content": [
                "丙子正月十有三，挝鞞伐鼓下江南。",
                "臯亭山上青烟起，宰执相看似醉酣。"
            ]
        },
        {
            "title": "西湖旧梦",
            "content": [
                "红桡绿舫盪清波，露脚斜飞湿芰荷。",
                "回首涌金门外望，里河独自沸笙歌。"
            ]
        },
        {
            "title": "湖州歌九十八首",
            "content": [
                "夜来酒醒四更过，渐觉衾裯冷气多。",
                "踏雪敲门双敕使，传言太子送天鹅。"
            ]
        },
        {
            "title": "张平章席上",
            "content": [
                "两鬓萧萧不耐秋，兴来今日谒公侯。",
                "舞余燕玉锦缠头，又著红靴踢绣毬。"
            ]
        },
        {
            "title": "别杨驸马",
            "content": [
                "去去马空冀北，行行鹤度辽东。",
                "弹铗三千客里，囊锥十九人中。",
                "杜子肯依严武，孔融不下曹公。",
                "南八男儿如此，杀身方是英雄。"
            ]
        },
        {
            "title": "杭州杂诗和林石田",
            "content": [
                "偶出西湖士，新蒲缘未齐。",
                "携来鳊缩项，买得蟹团脐。",
                "问酒入新店，唤船行旧隄。",
                "乱离多杀戮，水畔几人啼。"
            ]
        },
        {
            "title": "燕山九日",
            "content": [
                "九日凄凉戏马台，龙山高会亦尘埃。",
                "天翻地覆英雄尽，暑往寒来岁月催。",
                "人隔关河归未得，客逢时节转堪哀。",
                "十年旧梦风吹过，忍对黄花把酒杯。"
            ]
        },
        {
            "title": "西湖旧梦",
            "content": [
                "南高峰对北高峰，十里荷花九里松。",
                "烟雨楼台僧占了，西湖风月属吾侬。"
            ]
        },
        {
            "title": "杭州杂诗和林石田",
            "content": [
                "石田林处士，吟境静无尘。",
                "乱后长如醉，愁来不为贫。",
                "饭蔬留好客，笔砚老斯人。",
                "近法秦州体，篇篇妙入神。"
            ]
        },
        {
            "title": "华清池",
            "content": [
                "一夜春寒事可知，海棠无地避风吹。",
                "温泉自向东流去，不管飞红出禁池。"
            ]
        },
        {
            "title": "黄金台和吴实堂韵",
            "content": [
                "把酒上金台，伤心泪落杯。",
                "君臣难再得，天地不重来。",
                "古木巢苍鹘，残碑枕碧苔。",
                "倚阑休北望，万里起黄埃。"
            ]
        },
        {
            "title": "阴山观猎和赵待制回文",
            "content": [
                "围猎看人放海青，黑山峡口路交横。",
                "飞鸿雨湿云天远，去马风寒雪塞平。",
                "归客北边关柝击，过军西畔寨灯明。",
                "巍巍殿帐氈房暖，衣铁冷深更鼓鸣。"
            ]
        },
        {
            "title": "绵州",
            "content": [
                "绵州八月秋气深，芙蓉溪上花阴阴。",
                "使君唤船复载酒，书生快意仍长吟。",
                "击鼓吹笙欢客饮，脱巾露发看日沈。",
                "归来不知其所往，但见月高松树林。"
            ]
        },
        {
            "title": "比干墓",
            "content": [
                "卫州三十里，荒墩草无数。",
                "忽听路人言，此葬比干处。",
                "下马拊石碑，三叹不能去。",
                "斐然成歌章，聊书墓头树。",
                "我吊比干心，不吊比干墓。",
                "世间贤与愚，同尽成黄土。",
                "斯人亦人尔，千千万万古。"
            ]
        },
        {
            "title": "湖州歌九十八首",
            "content": [
                "三殿加餐强自宽，内家日日问平安。",
                "大元皇后来相探，特赐丝紬二百单。"
            ]
        },
        {
            "title": "山东飞放",
            "content": [
                "天子出猎山之东，臂鹰健卒豪且雄。",
                "我欲从之出云中，坐看万马如游龙。"
            ]
        },
        {
            "title": "寄赵青山同舍档四首",
            "content": [
                "聚嘲丛谤腐儒痴，江海漂零酒一卮。",
                "闲把至音调绿绮，朗吟新句写乌丝。"
            ]
        },
        {
            "title": "竹枝歌十首",
            "content": [
                "贾谊祠前酹酒尊，汨罗江上吊骚魂。",
                "耒阳更有一抔土，行路人传是假坟。"
            ]
        },
        {
            "title": "西湖旧梦",
            "content": [
                "帝城官妓出湖边，尽作军装斗画船。",
                "夺得锦标权遗喜，金银关会赏婵娟。"
            ]
        },
        {
            "title": "唐律寄呈父凤山提举十首",
            "content": [
                "南岳诸峰处处嘉，麻鞋竹杖蹑青霞。",
                "山前已见九杈□，洞里不逢三朵花。",
                "岩瀑垂垂腾晓蜃，野田渺渺落寒鸦。",
                "衡阳鼓角风悲咽，游子斯时正忆家。"
            ]
        },
        {
            "title": "重庆府",
            "content": [
                "铁作篙师铁作舟，风撞浪涌可无忧。",
                "林间麋鹿遥相望，峡里蛟龙横不休。",
                "目断吊桥空悄悄，头昏伏枕自悠悠。",
                "锦城秋色追随尽，好处山川更一游。"
            ]
        },
        {
            "title": "蜀主芙蓉城",
            "content": [
                "芙蓉城上草萋萋，吊古徘徊日欲西。",
                "帝子不来花蕊去，荒唐无主乱鸦啼。"
            ]
        },
        {
            "title": "居延",
            "content": [
                "忆昔苏子卿，持节入异域。",
                "淹留十九年，风霜毒颜色。",
                "啮氈曾牧羝，跣足涉沙碛。",
                "日夕思汉君，恨不生羽翼。",
                "一朝天气清，持节入汉国。",
                "胤子生别离，回视如块砾。",
                "丈夫抱赤心，安肯泪沽臆。"
            ]
        },
        {
            "title": "云台",
            "content": [
                "荒亭驻马酌金罍，风卷黄埃丑上来。",
                "满地山河无汉业，赵州留得古云台。"
            ]
        },
        {
            "title": "孙殿帅从魏公出师",
            "content": [
                "我宋麒麟阁，公当向上名。",
                "出师休背主，誓死莫偷生。",
                "社稷逢今日，英雄在此行。",
                "忽为儿女态，一笑欲倾城。"
            ]
        },
        {
            "title": "越州歌二十首",
            "content": [
                "秋风吹雨暗天涯，越鸟巢翻何以家。",
                "岭上万松都斫尽，西湖新路欲排叉。"
            ]
        },
        {
            "title": "浮丘道人招魂歌",
            "content": [
                "有妹有妹天一方，良人去后逢此殃。",
                "黄尘暗天道路长，男呻女吟不得将。",
                "汝母已死埋炎荒，汝兄跣足行雪霜。",
                "万里相逢泪滂滂，惊定拭泪还悲伤。",
                "呜呼四歌兮歌欲狂，魂招不来归故乡。"
            ]
        },
        {
            "title": "竹枝歌十首",
            "content": [
                "湘南湘北蕙花开，树头树底猨乱哀。",
                "云巢九疑虞帝庙，雨昏三峡楚王台。"
            ]
        },
        {
            "title": "阆州",
            "content": [
                "阆州城南海棠溪，客子不可无新诗。",
                "正嫌风搅浪花碎，更被雨冲云叶垂。",
                "野鸥出没底心性，山禽飞舞犹威仪。",
                "江南或问阆州景，锦屏山水天下奇。"
            ]
        },
        {
            "title": "答同舍杜德机",
            "content": [
                "北风吹我上金台，忍见蛾眉堕马嵬。",
                "宴罢蟠桃王母去，江南肠断贺方回。"
            ]
        },
        {
            "title": "马嵬坡",
            "content": [
                "霓裳惊破出宫门，马上香罗拭泪痕。",
                "到此竟为山下鬼，不堪鞞鼓似招魂。"
            ]
        },
        {
            "title": "七月初七夜渡黄河",
            "content": [
                "长河界破东南天，怒涛日夜如奔川。",
                "此行适逢七月夕，妖氛散作空中烟。",
                "牛郎织女涉清浅，支机石上今何年。",
                "扬帆一纵万里目，身世恍若槎中仙。",
                "仰看银河忽倒泻，月明风露何娟娟。",
                "狂来拔剑斫河水，欲与祖逖争雄鞭。",
                "扣舷把酒酹河伯，低头细看河清涟。",
                "平生此怀具已久，到此欲说空回旋。",
                "嗟予不晓神灵意，咫尺雷雨心茫然。"
            ]
        },
        {
            "title": "湖州歌九十八首",
            "content": [
                "昨夜三更泪湿腮，伍胥何事梦中来。",
                "三宫从此相分别，自勒潮头白马回。"
            ]
        },
        {
            "title": "隆州",
            "content": [
                "歇马隆州借夕凉，壶中薄酒似酸汤。",
                "城濠寨屋偏栽柳，市井人家却种桑。",
                "官逼税粮多作孽，民穷田土尽抛荒。",
                "年来士子多差役，隶籍盐场与锦坊。"
            ]
        },
        {
            "title": "苏台",
            "content": [
                "阖闾门外草如霜，到此踌躇欲断肠。",
                "红阵教成人已去，黄池会罢事堪伤。",
                "将雏野鹿衔枯荠，挟子宫乌噪夕阳。",
                "越蠡扁舟漭无所，五湖风浪白茫茫。"
            ]
        },
        {
            "title": "题赐砚",
            "content": [
                "斧柯片石伴幽閒，堪与遗民共号顽。",
                "试忆当时承赐事，墨痕如泪尽成斑。"
            ]
        },
        {
            "title": "歌楼感事",
            "content": [
                "昔年同辇载花仙，此日登楼籍妓员。",
                "恩赐舞衣香未歇，御书歌扇墨犹鲜。",
                "碧云翼翼金钗滑，红雪翩翩玉佩圆。",
                "却把向来供奉曲，酒边对客续朱弦。"
            ]
        },
        {
            "title": "湖州歌九十八首",
            "content": [
                "锦帆百幅碍斜阳，遥望陵州里许长。",
                "车马争驰迎把盏，走来船上看花娘。"
            ]
        },
        {
            "title": "出居庸关",
            "content": [
                "平生爱读书，反被读书误。",
                "今辰出长城，未知死何处。",
                "下马古战场，荆榛莽回互。",
                "群狐正從横，野枭号古树。",
                "黑云满天飞，白日翳复吐。",
                "移时风扬沙，人马俱失路。",
                "踌躇默吞声，聊歌远游赋。"
            ]
        },
        {
            "title": "越州歌二十首",
            "content": [
                "丝风毛雨共凄凉，燕子楼空恨恨长。",
                "今日客逢新酒熟，夜来春去落花忙。"
            ]
        },
        {
            "title": "浮丘道人招魂歌",
            "content": [
                "有弟有弟隔风雪，音信不通雁飞绝。",
                "独处空庐坐缧絏，短衣冻指不能结。",
                "天生男儿硬如铁，白刃飞空肢体裂。",
                "此时与汝成永诀，汝于何处收兄骨。",
                "呜呼三歌兮歌声咽，魂招不来泪流血。"
            ]
        },
        {
            "title": "多景楼",
            "content": [
                "多景楼中昼掩扉，画梁不敢住乌衣。",
                "禅房花木兵烧杀，佛寺干戈僧怕归。",
                "山雨欲来淮树立，潮风初起海云飞。",
                "酒尊未尽登舟急，更过金焦看落晖。"
            ]
        },
        {
            "title": "宫人为尼",
            "content": [
                "白发今如此，无依实可怜。",
                "圣恩空旧想，佛相又新圆。",
                "镜晓容颜别，钟昏梦寐悬。",
                "百年心上事，怀古泪涟涟。"
            ]
        },
        {
            "title": "越州歌二十首",
            "content": [
                "鳌山灯月照人嬉，宣德门前万玉姬。",
                "记得那年三五夜，快行擎驾倒行归。"
            ]
        },
        {
            "title": "湖州歌九十八首",
            "content": [
                "雪里天家赐炕羊，两壶九醖紫霞觞。",
                "三宫夜给千条烛，更赐高丽黑玉香。"
            ]
        },
        {
            "title": "女道士王昭仪仙游词",
            "content": [
                "吴国生如梦，幽州死未寒。",
                "金闺诗卷在，玉案道书闲。",
                "苦雾蒙丹旐，酸风射素棺。",
                "人间无葬地，海上有仙山。"
            ]
        },
        {
            "title": "寄赵青山同舍档四首",
            "content": [
                "谢傅东山喜劫棋，刘生南岳怕联诗。",
                "君侯自有通身胆，用舍行藏且顺时。"
            ]
        },
        {
            "title": "东湖送春和陈自堂",
            "content": [
                "十年南北竞，故旧几人存。",
                "兵后谁知我，城中独见君。",
                "东湖徐孺宅，北海孔融樽。",
                "宛转留春意，吟诗到夜分。"
            ]
        },
        {
            "title": "花石纲",
            "content": [
                "假山虽假总非真，未必中间可隐身。",
                "若使此山身可隐，上皇不作远行人。"
            ]
        },
        {
            "title": "杭州杂诗和林石田",
            "content": [
                "如此只如此，无聊酒一樽。",
                "江山犹昨日，笳鼓又新元。",
                "黑潦迷行路，黄埃入禁门。",
                "皋亭山顶上，百万汉军屯。"
            ]
        },
        {
            "title": "湖州歌九十八首",
            "content": [
                "万马如云在外间，玉阶仙仗罢趋班。",
                "三宫北面议方定，遣使臯亭慰伯颜。"
            ]
        },
        {
            "title": "终南山馆",
            "content": [
                "夜凉金气转凄其，正是羁孤不寐时。",
                "千古伤心南渡曲，一襟清泪北征诗。",
                "霜凝鞞鼓星横剑，风卷旌旗月满卮。",
                "旅雁已离榆塞去，帛书摇曳过江迟。"
            ]
        },
        {
            "title": "越州歌二十首",
            "content": [
                "两峰云销几时开，昨夜京城战鼓哀。",
                "渔父生来载歌舞，满头白发见兵来。"
            ]
        },
        {
            "title": "燕山送黄千户之旴江",
            "content": [
                "万里关河道路迂，出门一笑意何如。",
                "来时雨雪侵驼褐，归日风云蔼驷车。",
                "玉座喜闻黄石策，金台荣拜紫泥书。",
                "野人无以效芹献，一斗酒边双鲤鱼。"
            ]
        },
        {
            "title": "北征",
            "content": [
                "北师有严程，挽我投燕京。",
                "挟此万卷书，明发万里行。",
                "出门隔山岳，未知死与生。",
                "三宫锦帆张，粉阵吹鸾笙。",
                "遗氓拜路傍，号哭皆失声。",
                "吴山何青青，吴水何泠泠。",
                "山水岂有极，天地终无情。",
                "回首叫重华，苍梧云正横。"
            ]
        },
        {
            "title": "杭州杂诗和林石田",
            "content": [
                "天目丝丝雨，江头翦翦风。",
                "鼓鞞千艇合，刁斗万家同。",
                "金马怜焦土，铜驼压草丛。",
                "杞天愁欲堕，黑入太阴中。"
            ]
        },
        {
            "title": "湖州歌九十八首",
            "content": [
                "北望燕云不尽头，大江东去水悠悠。",
                "夕阳一片寒鸦外，目断东西四百州。"
            ]
        },
        {
            "title": "淮安水驿",
            "content": [
                "薄暮舟维杨柳隄，手攀杨柳立多时。",
                "汉儿快意歌荷叶，越女含愁舞柘枝。",
                "月溼江花和露泫，潮摇淮树带风悲。",
                "长亭一夜浑无寐，与空传杯更和诗。"
            ]
        },
        {
            "title": "湖州歌九十八首",
            "content": [
                "邵伯津头闸未开，山城鼓角不胜哀。",
                "一川霞锦供行客，且掬荷香进酒杯。"
            ]
        },
        {
            "title": "峡边山寺",
            "content": [
                "寺近阴崖多雾雨，峡边灵窦忽风雷。",
                "松间白足攜诗板，石上苍头把酒杯。"
            ]
        },
        {
            "title": "洛阳桥",
            "content": [
                "日西来到洛阳城，下马桥边信步行。",
                "红紫已无花烂漫，青黄只有草從横。",
                "风吹渭水秋砧急，月满秦川夜柝清。",
                "我醉欲眠眠不得，更听人唱楚歌声。"
            ]
        },
        {
            "title": "扬子江",
            "content": [
                "扬子津头客子愁，孤舟欲渡意绸缪。",
                "蛟龙汹汹争新穴，鸥鹭轻轻下故洲。",
                "水卷岸沙连地去，风掀江浪接天流。",
                "试披陆羽图经看，洗鼎煎茶更少留。"
            ]
        },
        {
            "title": "函谷关",
            "content": [
                "田文夜半至函关，鸡未鸣时去路难。",
                "不是三千珠履客，如何秦地得生还。"
            ]
        },
        {
            "title": "文山丞相丙子自京口脱去变姓名作清江刘洙今",
            "content": [
                "昔年变姓走淮滨，虎豹從横独怆神。",
                "青海茫茫迷故国，黄尘黯黯泣孤臣。",
                "魏雎张禄梦中梦，越蠡陶朱身后身。",
                "今日相看论往事，刘洙元是姓文人。",
                "",
                ""
            ]
        },
        {
            "title": "湖州歌九十八首",
            "content": [
                "篷窗倚坐酒微酣，淮水无波似蔚蓝。",
                "双橹咿哑摇不住，望中犹自是江南。"
            ]
        },
        {
            "title": "出自蓟门行",
            "content": [
                "出自蓟门行，行行望天北。",
                "何处愁杀人，黑风走沙石。",
                "华裾者谁子，意气万人敌。",
                "金鞍鞁白马，马奋飞虎生翼。",
                "书生尔何为，不草相如檄。",
                "徒有经济心，壮年已斑白。"
            ]
        },
        {
            "title": "幽州会同馆",
            "content": [
                "六花飞舞下天衢，万里羁人心正孤。",
                "收拾碎砖裨暖炕，掘穿平地结寒炉。",
                "行厨日给官中粟，递驿时供塞上酥。",
                "忽报传宣双敕使，王门今欲试齐竽。"
            ]
        },
        {
            "title": "凌歊台",
            "content": [
                "百尺凌歊事已非，古碑岩畔上苔衣。",
                "禁园风暖车争发，废殿雨寒花乱飞。",
                "海北天高鹏得运，江南春尽雁知归。",
                "三千歌舞今何处，惟有姑溪绕翠微。"
            ]
        },
        {
            "title": "居拟苏武四首",
            "content": [
                "黄鹤一远举，千年方始归。",
                "众鸟念其群，哀鸣亦相依。",
                "彼美双鸳鸯，一旦生乖离。",
                "幸有盈尊酒，聊以与子违。",
                "请歌远游吟，慷慨声以悲。",
                "清商咽丝竹，激烈怆复悽。",
                "行人不可留，万里将何之。",
                "念子日已远，会念未有期。",
                "挽首长叹息，泪下沾我衣。",
                "安得生羽翰，与子成双飞。"
            ]
        },
        {
            "title": "西湖旧梦",
            "content": [
                "溶溶漾漾碧粼粼，船去船来不碍人。",
                "日午中官传上旨，内家宣赐玉堂春。"
            ]
        },
        {
            "title": "少室山",
            "content": [
                "岩岩路径入空蒙，中有幽人旧日宫。",
                "野草败垣供暮雨，断碑古木管秋风。",
                "山川融结千年秀，天地包笼一世雄。",
                "从此不须高索价，高名过眼总飘蓬。"
            ]
        },
        {
            "title": "吴山晓望",
            "content": [
                "城南城北草芊芊，满地干戈已惘然。",
                "燕燕莺莺随战马，风风雨雨渡江船。",
                "小儒愁剧吟如哭，老子歌阑醉欲眠。",
                "一夜春寒花命薄，乱飘红紫下平川。"
            ]
        },
        {
            "title": "湖州歌九十八首",
            "content": [
                "灌州河水曲如弓，青草坪边路向东。",
                "船过州南忽奇绝，一如湖上藉花风。"
            ]
        },
        {
            "title": "和徐雪江即事",
            "content": [
                "万里起青烟，旌旗若涌泉。",
                "国家开气数，陵谷见推迁。",
                "避难浑无地，偷生赖有天。",
                "夜来闻大母，已自纳降笺。"
            ]
        },
        {
            "title": "送皇甫秀才下荆州",
            "content": [
                "西南多胜概，挟策缓周旋。",
                "笛弄五溪月，櫂摇三峡天。",
                "楚江萍似斗，太华藕如船。",
                "归橐应无价，人争秀句传。"
            ]
        },
        {
            "title": "竹枝歌十首",
            "content": [
                "弄玉吹箫过洞庭，烟波渺渺接巴陵。",
                "朗吟仙子来何处，飞上君山玩月明。"
            ]
        },
        {
            "title": "杭州杂诗和林石田",
            "content": [
                "天也今如此，人乎可奈何。",
                "台边西子去，宫里北人过。",
                "玉树歌方息，金铜泪已多。",
                "旌旗遮御路，舟楫满官河。"
            ]
        },
        {
            "title": "重访草堂",
            "content": [
                "放櫂花豀去，重来访草堂。",
                "菰蒲依静渚，杨柳绕回塘。",
                "野暂棕高下，山墙竹短长。",
                "槁梧含古色，瘦菊减清香。",
                "鼙鼓檛三叠，旌旗列两行。",
                "花娘纷舞袖，座客竞飞觞。",
                "酱蘸生葱白，虀浇熟韭黄。",
                "洪炉催卷饼，匕首割烧羊。",
                "大笑诸公醉，高谈小子狂。",
                "城关犹未掩，冠盖已飞扬。",
                "鸟语青松里，人行锦树傍。",
                "杜陵轻出峡，千古隔潇湘。"
            ]
        },
        {
            "title": "利州",
            "content": [
                "云栈遥遥马不前，风吹红树带青烟。",
                "城因兵破悭歌舞，民为官差失井田。",
                "岩谷搜罗追猎户，江湖刻剥及渔船。",
                "酒边父老犹能说，五十年前好四川。"
            ]
        },
        {
            "title": "太皇谢太后挽章",
            "content": [
                "大汉阴风起，羁孤血泪县。",
                "忽闻天下母，已赴月中仙。",
                "哀乐浮云外，荣枯逝水前。",
                "遗书乞骸骨，归葬越山边。"
            ]
        },
        {
            "title": "太皇谢太后挽章",
            "content": [
                "羯鼓喧吴越，伤心国破时。",
                "雨阑花洒泪，烟苑柳颦眉。",
                "事去千年速，愁来一死迟。",
                "旧臣相吊后，寒月堕燕支。"
            ]
        },
        {
            "title": "潼关",
            "content": [
                "蔽日乌云拨不开，昏昏勒马度关来。",
                "绿芜径路人千里，黄叶邮亭酒一杯。",
                "事去空垂悲国泪，愁来莫上望乡台。",
                "桃林塞外秋风起，大漠天寒鬼哭哀。"
            ]
        },
        {
            "title": "万州",
            "content": [
                "槎牙鸟道没人烟，狼虎交横马不前。",
                "回首青山藏白跖，万州城下草连天。"
            ]
        },
        {
            "title": "秋日酬王昭仪",
            "content": [
                "秋到浓时酒自斟，挑灯看剑泪痕深。",
                "黄金台愧少知己，碧玉调将空好音。",
                "万叶秋风孤馆梦，一灯夜雨故乡心。",
                "庭前昨夜梧桐语，劲气萧萧入短襟。"
            ]
        },
        {
            "title": "湖州歌九十八首 其九十八",
            "content": [
                "杭州万里到幽州，百咏歌成意未休。",
                "燕玉偶然通一笑，歌喉宛转作吴讴。"
            ]
        },
        {
            "title": "湖州歌九十八首 其九十七",
            "content": [
                "两下金幱障御阶，异香缥缈五门开。",
                "都人罢市从容立，迎接南朝驸马来。"
            ]
        },
        {
            "title": "湖州歌九十八首 其九十六",
            "content": [
                "夜来酒醒四更过，渐觉衾裯冷气多。",
                "踏雪敲门双敕使，传言太子送天鹅。"
            ]
        },
        {
            "title": "湖州歌九十八首 其九十五",
            "content": [
                "东宫雪里燕三宫，妃子殷勤把酒锺。",
                "百十箜篌弹玉指，两行珠翠击金镛。"
            ]
        },
        {
            "title": "湖州歌九十八首 其九十四",
            "content": [
                "晓望燕云正雪天，闭门氈帐恣高眠。",
                "内家遗钞三千锭，添赐三宫日用钱。"
            ]
        },
        {
            "title": "湖州歌九十八首 其九十三",
            "content": [
                "九重蕡烛照帘栊，三殿乘舆去贺冬。",
                "金面垂慈多喜色，史官书瑞奉年丰。"
            ]
        },
        {
            "title": "湖州歌九十八首 其九十二",
            "content": [
                "四川昝帅尚粗豪，万马来燕贡一遭。",
                "奏授虎符三百面，内家更赐织金袍。"
            ]
        },
        {
            "title": "湖州歌九十八首 其九十一",
            "content": [
                "江南郡守列金阶，内里华筵日日排。",
                "文武官僚多二品，还乡尽带虎头牌。"
            ]
        },
        {
            "title": "湖州歌九十八首 其九十",
            "content": [
                "雪子飞飞塞面寒，地炉石炭共团栾。",
                "天家赐酒十银瓮，熊掌天鹅三玉盘。"
            ]
        },
        {
            "title": "湖州歌九十八首 其八十九",
            "content": [
                "万里羇孤夜忆家，边城吹角更吹笳。",
                "须臾敕使传言语，今日天庭赏雪花。"
            ]
        },
        {
            "title": "湖州歌九十八首 其八十八",
            "content": [
                "万里修途似梦中，天家赐予意无穷。",
                "昭仪别馆香云暖，自把诗书授国公。"
            ]
        },
        {
            "title": "湖州歌九十八首 其八十七",
            "content": [
                "三殿加餐强自宽，内家日日问平安。",
                "大元皇后来相探，特赐丝紬二百单。"
            ]
        },
        {
            "title": "湖州歌九十八首 其八十六",
            "content": [
                "雪里天家赐炕羊，两壶九醖紫霞觞。",
                "三宫夜给千条烛，更赐高丽黑玉香。"
            ]
        },
        {
            "title": "湖州歌九十八首 其八十五",
            "content": [
                "客中忽忽又重阳，满酌葡萄当菊觞。",
                "谢后已叨新圣旨，谢家田土免输粮。"
            ]
        },
        {
            "title": "湖州歌九十八首 其八十四",
            "content": [
                "三宫寝室异香飘，貂鼠氈帘锦绣标。",
                "花毯褥裀三万件，织金凤被八千条。"
            ]
        },
        {
            "title": "湖州歌九十八首 其八十三",
            "content": [
                "每月支粮万石钧，日支羊肉六千斤。",
                "御厨请给葡萄酒，别赐天鹅与野麕。"
            ]
        },
        {
            "title": "湖州歌九十八首 其八十二",
            "content": [
                "金屋妆成物色新，三宫日用御厨珍。",
                "其余宫女千余个，分嫁幽州老斲输。"
            ]
        },
        {
            "title": "湖州歌九十八首 其八十一",
            "content": [
                "僧道恩荣已受封，上庠儒者亦恩隆。",
                "福王又拜平原郡，幼主新封瀛国公。"
            ]
        },
        {
            "title": "湖州歌九十八首 其八十",
            "content": [
                "一人不杀谢乾坤，万里来来谒帝阍。",
                "高下受官随品从，九流艺术亦沾恩。"
            ]
        },
        {
            "title": "湖州歌九十八首 其七十九",
            "content": [
                "第十琼筵敞禁庭，两厢丞相把壶瓶。",
                "君王自劝三宫酒，更送天香近玉屏。"
            ]
        },
        {
            "title": "湖州歌九十八首 其七十八",
            "content": [
                "第九筵开尽帝妃，三宫端坐受金卮。",
                "须臾殿上都酣醉，拍手高歌舞雁儿。"
            ]
        },
        {
            "title": "湖州歌九十八首 其七十七",
            "content": [
                "第八筵开在北亭，三宫丰燕已恩荣。",
                "诸行百戏都呈艺，乐局伶官叫点名。"
            ]
        },
        {
            "title": "湖州歌九十八首 其七十六",
            "content": [
                "第七筵排极整齐，三宫游处软舆提。",
                "杏浆新沃烧熊肉，更进鹌鹑野雉鸡。"
            ]
        },
        {
            "title": "湖州歌九十八首 其七十五",
            "content": [
                "第六筵开在禁庭，蒸麋烧鹿荐杯行。",
                "三宫满饮天颜喜，月下笙歌入旧城。"
            ]
        },
        {
            "title": "湖州歌九十八首 其七十四",
            "content": [
                "第五华筵正大宫，辘轳引酒吸长虹。",
                "金盘堆起胡羊肉，御指三千响碧空。"
            ]
        },
        {
            "title": "湖州歌九十八首 其七十三",
            "content": [
                "第四排筵在广寒，葡萄酒酿色如丹。",
                "并刀细割天鸡肉，宴罢归来月满鞍。"
            ]
        },
        {
            "title": "湖州歌九十八首 其七十二",
            "content": [
                "第三筵开在蓬莱，丞相行杯不放杯。",
                "割马烧羊熬解粥，三宫宴罢谢恩回。"
            ]
        },
        {
            "title": "湖州歌九十八首 其七十一",
            "content": [
                "第二筵开入九重，君王把酒劝三宫。",
                "驼峰割罢行酥酪，又进雕盘嫩韭葱。"
            ]
        },
        {
            "title": "湖州歌九十八首 其七十",
            "content": [
                "皇帝初开第一筵，天颜问劳思绵绵。",
                "大元皇后同茶饭，宴罢归来月满天。"
            ]
        },
        {
            "title": "湖州歌九十八首 其六十八",
            "content": [
                "满朝宰相出通州，迎接三宫晏不休。",
                "六十里天围锦帐，素车白马月中游。"
            ]
        },
        {
            "title": "湖州歌九十八首 其六十七",
            "content": [
                "恰到杨村旧马头，北风吹雨便成秋。",
                "呜呜鬼物败人兴，掩却篷窗且睡休。"
            ]
        },
        {
            "title": "湖州歌九十八首 其六十五",
            "content": [
                "日中转柁到河间，万里羁人强自宽。",
                "此夜此歌如此酒，长安月色好谁看。"
            ]
        },
        {
            "title": "湖州歌九十八首 其六十四",
            "content": [
                "牙樯暂住献州城，鹭去鸥来管送迎。",
                "卧笑宫人掷骰子，金钱痴咒卜输赢。"
            ]
        },
        {
            "title": "湖州歌九十八首 其六十三",
            "content": [
                "船到沧州且少留，客来同上酒家楼。",
                "沿河树折枣初剥，满地藤枯瓜未收。"
            ]
        },
        {
            "title": "湖州歌九十八首 其六十二",
            "content": [
                "灌州河水曲如弓，青草坪边路向东。",
                "船过州南忽奇绝，一如湖上藉花风。"
            ]
        },
        {
            "title": "湖州歌九十八首 其六十九",
            "content": [
                "会同馆里紫蒙茸，兰麝飘来阵阵风。",
                "箫鼓沸天回雁舞，黄罗帐幔燕三宫。"
            ]
        },
        {
            "title": "湖州歌九十八首 其六十一",
            "content": [
                "兀兀篷窗坐似禅，景州城外更凄然。",
                "官河宛转无风力，马曳驴拖鼓子船。"
            ]
        },
        {
            "title": "湖州歌九十八首 其六十",
            "content": [
                "锦帆百幅碍斜阳，遥望陵州里许长。",
                "车马争驰迎把盏，走来船上看花娘。"
            ]
        },
        {
            "title": "湖州歌九十八首 其五十九",
            "content": [
                "琵琶切切更嘈嘈，高柳群蝉遂不号。",
                "一片夕阳无限好，汶河西上酒楼高。"
            ]
        },
        {
            "title": "湖州歌九十八首 其五十七",
            "content": [
                "新济州来旧济州，柳门西畔两三鸥。",
                "酒边笑谑消长日，弄竹弹丝尽胜流。"
            ]
        },
        {
            "title": "湖州歌九十八首 其五十六",
            "content": [
                "歌风台畔水沄沄，地面官人馈酒荤。",
                "宫女上船嬉一霎，不禁尘土污衣裙。"
            ]
        },
        {
            "title": "湖州歌九十八首 其五十八",
            "content": [
                "一更船泊郓州城，城外巡军夜柝鸣。",
                "如此月圆如此客，犹能把酒到天明。"
            ]
        },
        {
            "title": "湖州歌九十八首 其五十五",
            "content": [
                "徐州城上觅黄楼，四壁诗章读不休。",
                "更欲登台看戏马，州官攜酒共嬉游。"
            ]
        },
        {
            "title": "湖州歌九十八首 其五十四",
            "content": [
                "船泊邳州古岸傍，斜风细雨送昏黄。",
                "美人十二船中坐，犹把金猊炷好香。"
            ]
        },
        {
            "title": "湖州歌九十八首 其六十六",
            "content": [
                "长芦转柁是通津，尽是东西南北人。",
                "日暮烟花箫鼓闹，红楼烂醉楚州春。"
            ]
        },
        {
            "title": "湖州歌九十八首 其五十三",
            "content": [
                "宝应城南柳数枝，葭墙艾席是民居。",
                "眼前境逆没诗兴，忽有小舟来卖鱼。"
            ]
        },
        {
            "title": "湖州歌九十八首 其五十二",
            "content": [
                "北风吹雨入篷间，宫女腰肢瘦怯寒。",
                "阿监隔船相借问，计程今日到淮安。"
            ]
        },
        {
            "title": "湖州歌九十八首 其五十一",
            "content": [
                "邵伯津头闸未开，山城鼓角不胜哀。",
                "一川霞锦供行客，且掬荷香进酒杯。"
            ]
        },
        {
            "title": "湖州歌九十八首 其五十",
            "content": [
                "使臣开闸过高邮，杨柳丝丝拂去舟。",
                "宫女开篷犹自笑，閒抛金弹打沙鸥。"
            ]
        },
        {
            "title": "湖州歌九十八首 其四十九",
            "content": [
                "长淮风定浪涛宽，锦櫂摇摇上下湾。",
                "兵后人烟绝稀少，可胜战骨白如山。"
            ]
        },
        {
            "title": "湖州歌九十八首 其四十八",
            "content": [
                "江头杨柳舞婆娑，万马成群啮短莎。",
                "北客醉中齐拍手，隔船又唱采茶歌。"
            ]
        },
        {
            "title": "湖州歌九十八首 其四十七",
            "content": [
                "丝雨绵云五月寒，淮堧遗老笑儒冠。",
                "行军元帅来相探，折送驼峰炙一盘。"
            ]
        },
        {
            "title": "湖州歌九十八首 其四十六",
            "content": [
                "宫人夜泊近人家，瞥见红榴三四丫。",
                "犹说初离行在所，玉阑无数牡丹花。"
            ]
        },
        {
            "title": "湖州歌九十八首 其四十五",
            "content": [
                "销金帐下忽天明，梦里无情亦有情。",
                "何处乱山可埋骨，暂时相对坐调笙。"
            ]
        },
        {
            "title": "湖州歌九十八首 其四十四",
            "content": [
                "篷窗倚坐酒微酣，淮水无波似蔚蓝。",
                "双橹咿哑摇不住，望中犹自是江南。"
            ]
        },
        {
            "title": "湖州歌九十八首 其四十三",
            "content": [
                "拨尽琵琶意欲悲，新愁旧梦两依依。",
                "江楼吹笛三更后，细雨灯前醉玉妃。"
            ]
        },
        {
            "title": "湖州歌九十八首 其四十二",
            "content": [
                "丞相催人急放舟，舟中儿女泪交流。",
                "淮南渐远波声小，犹见扬州望火楼。"
            ]
        },
        {
            "title": "湖州歌九十八首 其四十一",
            "content": [
                "可怜河畔草青青，锦缆牵江且缓行。",
                "爱此淮南山水好，问天乞得片时晴。"
            ]
        },
        {
            "title": "湖州歌九十八首 其四十",
            "content": [
                "凤管龙笙处处吹，都民欣乐太平时。",
                "宫娥不识兴亡事，犹唱宣和御制词。"
            ]
        },
        {
            "title": "湖州歌九十八首 其三十九",
            "content": [
                "翠鬟半亸倦梳妆，杨柳风前阵阵凉。",
                "弦索懒拈缩纤手，龙涎犹嚼口脂香。"
            ]
        },
        {
            "title": "湖州歌九十八首 其三十八",
            "content": [
                "青天淡淡月荒荒，两岸淮田尽战场。",
                "宫女不眠开眼坐，更听人唱哭襄阳。"
            ]
        },
        {
            "title": "湖州歌九十八首 其三十七",
            "content": [
                "宫人清夜按瑶琴，不识明妃出塞心。",
                "十八拍中无限恨，转弦又奏广陵音。"
            ]
        },
        {
            "title": "湖州歌九十八首 其三十六",
            "content": [
                "两淮极目草芊芊，野渡灰余屋数椽。",
                "兵马渡江人走尽，民船拘敛作官船。"
            ]
        },
        {
            "title": "湖州歌九十八首 其三十五",
            "content": [
                "更阑炙烛绣檐遮，卸却金钿与翠花。",
                "心似乱丝眠不得，江楼中夜咽悲笳。"
            ]
        },
        {
            "title": "湖州歌九十八首 其三十四",
            "content": [
                "宰执连镳向北行，淮南夜夜鬼灯青。",
                "虽然适意无南北，生死难逃筛下星。"
            ]
        },
        {
            "title": "湖州歌九十八首 其三十三",
            "content": [
                "不堪回首泪盈盈，万里淮河听雨声。",
                "莫问萍虀并豆粥，且餐麦饭与鱼羹。"
            ]
        },
        {
            "title": "湖州歌九十八首 其三十二",
            "content": [
                "芦荻飕飕风乱吹，战场白骨暴沙泥。",
                "淮南兵后人烟绝，新鬼啾啾旧鬼啼。"
            ]
        },
        {
            "title": "湖州歌九十八首 其三十一",
            "content": [
                "万骑横江泣鼓鞞，千枝画角一行吹。",
                "淮南今夜好明月，船上美人空泪垂。"
            ]
        },
        {
            "title": "湖州歌九十八首 其三十",
            "content": [
                "太皇太后过江都，遥指淮山似画图。",
                "抛却故家风雨外，夜来归梦绕西湖。"
            ]
        },
        {
            "title": "湖州歌九十八首 其二十九",
            "content": [
                "都人不识有干戈，罗绮丛中乐事多。",
                "一夜月明天漠漠，汉人歌罢楚人歌。"
            ]
        },
        {
            "title": "湖州歌九十八首 其二十八",
            "content": [
                "官军两岸护龙丹，麦饭鱼羹进不休。",
                "宫女垂头空作恶，暗抛珠泪落船头。"
            ]
        },
        {
            "title": "湖州歌九十八首 其二十七",
            "content": [
                "两淮战鼓不停挝，万骑精兵赛夜叉。",
                "破阵焚舟弹指顷，汉人犹悮夏爷爷。"
            ]
        },
        {
            "title": "湖州歌九十八首 其二十六",
            "content": [
                "九出琼花一夜开，无双亭曲小徘徊。",
                "可怜后土空祠宇，望断韦郎不见来。"
            ]
        },
        {
            "title": "湖州歌九十八首 其二十五",
            "content": [
                "风雨声中听櫂歌，山炰野馔奈愁何。",
                "雪花淮白甜如蜜，不减江珧滋味多。"
            ]
        },
        {
            "title": "湖州歌九十八首 其二十四",
            "content": [
                "金屋煌煌丽九天，朝歌夜舞艳神仙。",
                "寻常只道西湖好，不识淮南是极边。"
            ]
        },
        {
            "title": "湖州歌九十八首 其二十三",
            "content": [
                "晓来潮信暂相留，满耳惊涛愁复愁。",
                "月殿不知何处在，锦帆摇曳到扬州。"
            ]
        },
        {
            "title": "湖州歌九十八首 其二十一",
            "content": [
                "扬子江头潮退迟，三宫船傍钓鱼矶。",
                "须臾风定过江去，不奈林间杜宇啼。"
            ]
        },
        {
            "title": "湖州歌九十八首 其二十",
            "content": [
                "一片淮山落照中，开船忽遇打头风。",
                "行军元帅传言语，别拨官军下浙东。"
            ]
        },
        {
            "title": "湖州歌九十八首 其十九",
            "content": [
                "满船明月夜鸣榔，船上宫人烧夜香。",
                "好是烧香得神力，片帆稳送到渔阳。"
            ]
        },
        {
            "title": "湖州歌九十八首 其二十二",
            "content": [
                "一半淮江半浙江，怒潮日夜自相撞。",
                "扬州昨夜军书至，说道淮安未肯降。"
            ]
        },
        {
            "title": "湖州歌九十八首 其十八",
            "content": [
                "京口沿河卖酒家，东边杨柳北边花。",
                "柳摇花谢人分散，一向天涯一海涯。"
            ]
        },
        {
            "title": "湖州歌九十八首 其十七",
            "content": [
                "晓鬓鬅忪懒不梳，忽听人说是南徐。",
                "手中明镜抛船上，半揭篷窗看打鱼。"
            ]
        },
        {
            "title": "湖州歌九十八首 其十六",
            "content": [
                "暮雨潇潇酒力微，江头杨柳正依依。",
                "宫娥抱膝船窗坐，红泪千行湿绣衣。"
            ]
        },
        {
            "title": "湖州歌九十八首 其十五",
            "content": [
                "晓来宫櫂去如飞，掠削鬟云浅画眉。",
                "风雨凄凄能自遣，三三五五坐弹棋。"
            ]
        },
        {
            "title": "湖州歌九十八首 其十四",
            "content": [
                "铁瓮城头马乱嘶，金陵城下砲如飞。",
                "黑风卷地鼓鼙急，昨夜常州又受围。"
            ]
        },
        {
            "title": "湖州歌九十八首 其十三",
            "content": [
                "金陵昨夜有降书，更说扬州一战输。",
                "淮北淮南清未了，又添军马下东吴。"
            ]
        },
        {
            "title": "湖州歌九十八首 其十二",
            "content": [
                "受降城下草离离，寒食清明只自悲。",
                "汉寝秦陵何处在，莺花无主雨如丝。"
            ]
        },
        {
            "title": "湖州歌九十八首 其十一",
            "content": [
                "昨夜三更泪湿腮，伍胥何事梦中来。",
                "三宫从此相分别，自勒潮头白马回。"
            ]
        },
        {
            "title": "湖州歌九十八首 其十",
            "content": [
                "太湖风卷浪头高，锦柁摇摇坐不牢。",
                "靠著篷窗垂两目，船头船尾烂弓刀。"
            ]
        },
        {
            "title": "湖州歌九十八首 其九",
            "content": [
                "一出宫门上画船，红红白白艳神仙。",
                "山长水远愁无那，又见江南月上弦。"
            ]
        },
        {
            "title": "湖州歌九十八首 其八",
            "content": [
                "锦颿高揭绣帘开，鼍鼓声悲凤管哀。",
                "月子纤纤云里见，吴江不尽暮潮来。"
            ]
        },
        {
            "title": "湖州歌九十八首 其七",
            "content": [
                "十数年来国事乖，大臣无计逐时挨。",
                "三宫今日燕山去，春草萋萋上玉阶。"
            ]
        },
        {
            "title": "湖州歌九十八首 其五",
            "content": [
                "一匊吴山在眼中，楼台累累间青红。",
                "锦颿后夜烟江上，手抱琵琶忆故宫。"
            ]
        },
        {
            "title": "湖州歌九十八首 其四",
            "content": [
                "谢了天恩出内门，驾前喝道上将军。",
                "白旄黄钺分行立，一点猩红似幼君。"
            ]
        },
        {
            "title": "湖州歌九十八首 其三",
            "content": [
                "殿上群臣默不言，伯颜丞相趣降笺。",
                "三宫共在珠帘下，万骑虬须绕殿前。"
            ]
        },
        {
            "title": "湖州歌九十八首 其二",
            "content": [
                "万马如云在外间，玉阶仙仗罢趋班。",
                "三宫北面议方定，遣使臯亭慰伯颜。"
            ]
        },
        {
            "title": "湖州歌九十八首 其一",
            "content": [
                "丙子正月十有三，挝鞞伐鼓下江南。",
                "臯亭山上青烟起，宰执相看似醉酣。"
            ]
        },
        {
            "title": "徐州",
            "content": [
                "白杨猎猎起悲风，满目黄埃涨太空。",
                "野壁山墙彭祖宅，塺花粪草项王宫。",
                "古今尽付三杯外，豪杰同归一梦中。",
                "更上层楼见城郭，乱鸦古木夕阳红。"
            ]
        },
        {
            "title": "醉歌",
            "content": [
                "伯颜丞相吕将军，收了江南不杀人。",
                "昨日太皇请茶饭，满朝朱紫尽降臣。"
            ]
        },
        {
            "title": "醉歌",
            "content": [
                "涌金门外雨晴初，多少红船上下趋。",
                "龙管凤笙无韵调，却挝战鼓下西湖。"
            ]
        },
        {
            "title": "醉歌",
            "content": [
                "南苑西宫棘露芽，万年枝上乱啼鸦。",
                "北人环立阑干曲，手指红梅作杏花。"
            ]
        },
        {
            "title": "醉歌",
            "content": [
                "北师要讨撒花银，官府行移逼市民。",
                "丞相伯颜犹有语，学中要拣秀才人。"
            ]
        },
        {
            "title": "醉歌",
            "content": [
                "衣冠不改只如先，关会通行满市廛。",
                "北客南人成买卖，京师依旧使铜钱。"
            ]
        },
        {
            "title": "醉歌",
            "content": [
                "乱点连声杀六更，荧荧庭燎待天明。",
                "侍臣已写归降表，臣妾佥名谢道清。"
            ]
        },
        {
            "title": "醉歌",
            "content": [
                "六宫宫女泪涟涟，事主谁知不尽年。",
                "太后传宣许降国，伯颜丞相到帘前。"
            ]
        },
        {
            "title": "醉歌",
            "content": [
                "淮襄州郡尽归降，鼙鼓喧天入古杭。",
                "国母已无心听政，书生空有泪成行。"
            ]
        },
        {
            "title": "醉歌",
            "content": [
                "援兵不遣事堪哀，食肉权臣大不才。",
                "见说襄樊投拜了，千军万马过江来。"
            ]
        },
        {
            "title": "醉歌",
            "content": [
                "吕将军在守襄阳，十载襄阳铁脊梁。",
                "望断援兵无信息，声声骂杀贾平章。"
            ]
        },
        {
            "title": "湖州歌九十八首 其六",
            "content": [
                "北望燕云不尽头，",
                "大江东去水悠悠。",
                "夕阳一片寒鸦外，",
                "自断东南四百州。"
            ]
        },
        {
            "title": "玉楼春",
            "content": [
                "帝乡春色浓於雾。谁遣双环堆绣户。金张公子总封侯，姚魏弟兄皆列士。碧纱窗下修花谱。交颈鸳鸯娇欲语。绛绡新结转官球，桃李仆奴何足数。"
            ]
        },
        {
            "title": "玉楼春",
            "content": [
                "咸淳十载聪明帝。不见宋家陵寝废。暂离绛阙九重天，飞过黄河千丈水。长春宫殿仙璈沸。嘉会今辰为愍忌。小儒百拜酹霞觞，寡妇孤儿流血泪。"
            ]
        },
        {
            "title": "锦瑟清商引",
            "content": [
                "玉窗夜静月流光。拂鸳弦、先奏清商。天外塞鸿飞呼，群夜渡潇湘。风回处，戛玉铿金，翩翩作新势，声声字字，历历锵锵。忽低颦有恨，此意极凄凉。炉香帘栊正清洒，转调促柱成行。机籁杂然鸣素手，击碎琳琅。翠云深梦里昭阳。此心长。回顾穷阴绝漠，片影悠扬。那昭君更苦，香泪湿红裳。"
            ]
        },
        {
            "title": "婆罗门引",
            "content": [
                "一生富贵，岂知今日有离愁。锦帆风力难收。望断燕山蓟水，万里到幽州。恨病馀双眼，冷泪交流。行年已休岁，七十又平头。梦破银屏金屋，此意悠悠。几度见青冢，虚名不足留。且把酒、细听箜篌。"
            ]
        },
        {
            "title": "太常引",
            "content": [
                "广寒宫殿五云边。看天上、烛金莲。香袅御炉烟。拥彩仗、千官肃然。世间王母，月中仙子，花甲一周天。乐指沸华年，更福寿，千年万年。"
            ]
        },
        {
            "title": "人月圆",
            "content": [
                "钱塘江上春潮急，风卷锦帆飞。不堪回首，离宫别馆，杨柳依依。蓟门听雨，燕台听雪，寒入宫衣。娇鬟慵理，香肌瘦损，红泪双垂。"
            ]
        },
        {
            "title": "忆秦娥",
            "content": [
                "马萧萧。燕支山中风飘飘。风飘飘。黄昏寒雨，直是无憀。玉人何处教吹箫。十年不见心如焦。心如焦。彩笺难寄，水远山遥。"
            ]
        },
        {
            "title": "忆秦娥",
            "content": [
                "如何说。人生自古多离别。多离别。年年辜负，海棠时节。娇娇独坐成愁绝。胡笳吹落关山月。关山月。春来秋去，几番圆缺。"
            ]
        },
        {
            "title": "忆秦娥",
            "content": [
                "风声恶。个人蕉萃凭高阁。凭高阁。相思无尽，泪珠偷落。锦书欲寄鸿难托。那堪更听边城角。边城角。又添烦恼，又添萧索。"
            ]
        },
        {
            "title": "忆秦娥",
            "content": [
                "水悠悠。长江望断无归舟。无归舟。欲携斗酒，怕上高楼。当年出塞拥貂裘。更听马上弹箜篌。弹箜篌。万般哀怨，一种离愁。"
            ]
        },
        {
            "title": "忆秦娥",
            "content": [
                "天沉沉。香罗拭泪行穷阴。行穷阴。左霜右雪，冷气难禁。几回相忆成孤斟。塞边鞞鼓愁人心。愁人心。北鱼南雁，望到而今。"
            ]
        },
        {
            "title": "忆秦娥",
            "content": [
                "雪霏霏。蓟门冷落人行稀。人行稀。秦娥渐老，着破宫衣。强将纤指按金徽。未成曲调心先悲。心先悲。更无言语，玉箸双垂。"
            ]
        },
        {
            "title": "忆秦娥",
            "content": [
                "笑盈盈。晓妆扫出长眉青。长眉青。双开雉扇，六曲鸳屏。少年心在尚多情。酒边银甲弹长筝。弹长筝。碧桃花下，醉到三更。"
            ]
        },
        {
            "title": "忆王孙",
            "content": [
                "茫茫苦海两无边。无限迷鱼戏黑渊。我掷金钩钓有缘。线儿牵。引上神州采玉莲。"
            ]
        },
        {
            "title": "忆王孙",
            "content": [
                "无无无有有无无，悟得无无便不愚。日月年时损壮粗。见元初。万道霞光攒宝珠。"
            ]
        },
        {
            "title": "忆王孙",
            "content": [
                "尘寰财色苦相萦。著爱浮华役此身。好收灵源一点真。绝贪嗔。便是逍遥到岸人。"
            ]
        },
        {
            "title": "忆王孙",
            "content": [
                "心中无事气神和。不觉忻忻言语多。剑用衠?磨更磨。害风哥。割了舌头赶退魔。"
            ]
        },
        {
            "title": "忆王孙",
            "content": [
                "从初得得便风流。降伏龟蛇住定州。千日丹成永永收。好因由。自在逍遥万事休。"
            ]
        },
        {
            "title": "忆王孙",
            "content": [
                "修行谁会把心降。赤凤驱将饮碧江。调引婴娇笑舞双。剔银缸。物物头头现晓窗。"
            ]
        },
        {
            "title": "忆王孙",
            "content": [
                "神舟稳驾出沉流。明月辉辉命自周。两个先生暗点头。有来由。万劫轮回向此休。"
            ]
        },
        {
            "title": "失调名",
            "content": [
                "绿荷初展。海榴花半吐，绣帘高卷。整顿朱弦，奏霓裳初遍，音清意远。恍然在广寒宫殿，窈窕柔情，绸缪细意，闲愁难剪。曲中似哀似怨。似梧桐叶落，秋雨声颤。岂待闻铃，自泪珠如霰。春纤罢按，早心已笑慵歌懒。脉脉凭栏，槐阴转午，轻摇歌扇。"
            ]
        },
        {
            "title": "莺啼序",
            "content": [
                "檀栾宫墙数仞，敞朱帘绣户。正春暖、飘拂和风，衮入红尘香雾。见丝柳青青，袅娜如学宫腰舞。有黄莺、恰恰飞来，一梭金羽。小巧身儿，锦心绣口，圆滑遽如许。避人，渐飞入琼林藏身，桃杏深处。对银屏、珠圆翠陈，隔叶底、恣歌金缕。忽群妃，拍手惊飞，奋然高举。晓来雨湿，花娜柳垂，误投罗网去。缓缓访、六宫寻问，玉纤争握。放入金笼，眼娇眉妩。身如旅琐，无心求友。烟窗分影光阴里，听蛮声，似怨还如诉。青山隔断，红妆满眼，谁怜一匊。幽恨难吐，沉香拂拂。亭北阑干，已得君王顾。但暗忆、西湖美景，雨色晴光，入翠穿红，巧转娇语。莺莺休怨天家，已赠金衣公子。生前号这恩荣，物类将何补。娇黄白奏词臣，为尔翻成，太平乐府。"
            ]
        },
        {
            "title": "瑶花",
            "content": [
                "天中树木，高耸玲珑，向濯缨亭曲。繁枝缀玉。开朵朵九出。飞琼环簇。唐昌曾见，有玉女、来送春目，更月夜、八仙相聚。素质粲然幽独。江淮倦客再游，访后土琼英，树已倾覆，攀条掐干，细嗅来、尚有微微清馥。却疑天上列燕赏，催汝归速。恐後时、重谪人间，剩把铅华妆束。"
            ]
        },
        {
            "title": "汉宫春",
            "content": [
                "玉砌雕栏。见吴宫西子，一笑嫣然。舞困人间半亸，艳粉争妍。珠帘尽卷，看人间、金屋神仙。歌队里，霞裾袅娜，百般娇态堪怜。别有一枝仙种，更同心并蒂，来奉君筵。猩蜃若教解语，曲谱应传。柘黄独步，昼笼睛，锦幄张天。试剪插，金瓶千朵，醉时细看婵娟。"
            ]
        },
        {
            "title": "瑞鹧鸪",
            "content": [
                "内家雨宿日辉辉。夹遥桃花张锦机。黄纛软舆抬圣母，红罗凉伞罩贤妃。龙舟缥缈摇红影，羯鼓喧哗撼绿漪。阿监柳亭排燕处，美人斗把玉箫吹。"
            ]
        },
        {
            "title": "天香",
            "content": [
                "迟日侵阶，和风入户，朱弦欲奏还倦。一幅鸾笺，五云飞下，赐予内家琴苑。音随指动，犹彷佛、虞薰再见。妙处谁能解心，和平自无哀怨。猩罗帕封古洗，有龙涎、渗花千片。骤睹瑶台清品，眼明如电。爇白桐窗竹几，渐缕缕腾腾细成篆。就祝金闺，天长地远。"
            ]
        },
        {
            "title": "疏影",
            "content": [
                "虬枝茜萼。使轻盈态度，香透帘幕。净洗铅华，浓抹胭脂，风前伴我孤酌。诗翁瘦硬□□□，断不被、春风熔铄。有陇头、折赠殷勤，又恐暮笳吹落。寂寞。孤山月夜，玉人万里外，空想前约。雁足书沈，马上弦哀，不尽寒阴砂漠。昭君滴滴红冰泪，但顾影、未忺梳掠。等恁时、环佩归来，却慰此况萧索。"
            ]
        },
        {
            "title": "暗香",
            "content": [
                "馆娃艳骨。见数枝雪里，争开时节。底事化工，著衣阳和暗偷泄。偏把红膏染质，都点缀、枝头如血。最好是、院落黄昏，压栏照水清绝。风韵自迥别。谩记省故家，玉手曾折。翠条袅娜，犹学宫妆舞残月。肠断江南倦客，歌未了、琼壶敲缺。更忍见，吹万点、满庭绛雪。"
            ]
        },
        {
            "title": "柳梢青",
            "content": [
                "滟滟平湖，双双画桨，小小船儿。袅袅珠歌，翩翩翠舞，续续弹丝。山南山北游□，看十里、荷花未归。缓引壶觞，个人未醉，要我吟诗。"
            ]
        },
        {
            "title": "凤鸾双舞",
            "content": [
                "慈元殿、薰风宝鼎，喷香云飘坠。环立翠羽，双歌丽调，舞腰新束，舞缨新缀。金莲步、轻摇彩凤儿，翩翻作戏。便似月里仙娥谪来，人间天上，一番游戏。圣人乐意。任乐部、箾韶声沸。众妃欢也，渐调笑微醉。竞奉霞觞，深深愿、圣母寿如松桂。迢递。更万年千岁。"
            ]
        },
        {
            "title": "忆王孙",
            "content": [
                "五陵无树起秋风。千里黄云与断蓬。人物萧条市井空。思无穷。惟有青山似洛中。"
            ]
        },
        {
            "title": "忆王孙",
            "content": [
                "华清宫树不胜秋。云物凄凉拂曙流。七夕何人望斗牛。一登楼。水远山长步步愁。"
            ]
        },
        {
            "title": "忆王孙",
            "content": [
                "上阳宫里断肠时。春半如秋意转迷。独坐纱窗刺绣迟。泪沾衣。不见人归见燕归。"
            ]
        },
        {
            "title": "忆王孙",
            "content": [
                "离宫别苑草萋萋。对此如何不泪垂。满槛山川漾落晖。昔人非。惟有年年秋雁飞。"
            ]
        },
        {
            "title": "忆王孙",
            "content": [
                "鹧鸪飞上越王台。烧接黄云惨不开。有客新从赵地回。转堪哀。岩畔古碑空绿苔。"
            ]
        },
        {
            "title": "忆王孙",
            "content": [
                "阵前金甲受降时。园客争偷御果枝。白发宫娃不解悲。理征衣。一片春帆带雨飞。"
            ]
        },
        {
            "title": "忆王孙",
            "content": [
                "长安不见使人愁。物换星移几度秋。一自佳人坠玉楼。莫淹留。远别秦城万里游。"
            ]
        },
        {
            "title": "忆王孙",
            "content": [
                "吴王此地有楼台。风雨谁知长绿苔。半醉闲吟独自来。小徘徊。惟见江流去不回。"
            ]
        },
        {
            "title": "忆王孙",
            "content": [
                "汉家宫阙动高秋。人自伤心水自流。今日晴明独上楼。恨悠悠。白尽梨园子弟头。"
            ]
        },
        {
            "title": "眼儿媚",
            "content": [
                "记得年时想荼シ。蝴蝶满园飞。一双宝马，两行箫管，月下扶归。而今寂寞人何处，脉脉泪沾衣。空房独守，风穿帘子，雨隔窗儿。"
            ]
        },
        {
            "title": "鹧鸪天",
            "content": [
                "潋滟湖光绿正肥。苏堤十里柳丝垂。轻便燕子低低舞，小巧莺儿恰恰啼。花似锦，酒成池。对花对酒两相宜。水边莫话长安事，且请卿卿吃蛤蜊。"
            ]
        },
        {
            "title": "唐多令",
            "content": [
                "莎草被长洲。吴江拍岸流。忆故家、西北高楼。十载客窗憔悴损，搔短鬓、独悲秋。人在塞边头。断鸿书寄不。记当年、一片闲愁。舞罢羽衣尘满面，谁伴我、广寒游。"
            ]
        },
        {
            "title": "惜分飞",
            "content": [
                "燕子留君君欲去。征马频嘶不住。握手空相觑。泪珠成缕。眉峰聚。恨入金徽孤凤语。愁得文君更苦。今夜西窗雨。断肠能赋。江南句。"
            ]
        },
        {
            "title": "一翦梅",
            "content": [
                "十年愁眼泪巴巴。今日思家。明日思家。一团燕月照窗纱。楼上胡笳。塞上胡笳。玉人劝我酌流霞。急拈琵琶。缓拈琵琶。一从别後各天涯。欲寄梅花。莫寄梅花。"
            ]
        },
        {
            "title": "满江红",
            "content": [
                "一霎浮云，都掩尽、日无光色。遥望处、浮图对峙，梵王新阙。燕子自飞关北外，杨花闲度楼西侧。慨金鞍、玉勒早朝人，经年歇。昭君去，空愁绝。文姬去，难言说。想琵琶哀怨，流泪成血。蝴蝶梦中千种恨，杜鹃声里三更月。最无情、鸿雁自南飞，音书缺。"
            ]
        },
        {
            "title": "满江红",
            "content": [
                "天上人家，醉王母、蟠桃春色。被午夜、漏声催箭，晓光侵阙。花覆千官鸾阁外，香浮九鼎龙楼侧。恨黑风、吹雨湿霓裳，歌声歇。人去後，书应绝。肠断处，心难说。更那堪杜宇，满山啼血。事去空流东汴水，愁来不见西湖月。有谁知、海上泣蝉娟，菱花缺。"
            ]
        },
        {
            "title": "卜算子",
            "content": [
                "我向河南来，伊向河西去。客里相逢只片时，无计留伊住。去住总由伊，莫把眉头聚。安得并州快剪刀，割断相思路。"
            ]
        },
        {
            "title": "望江南/忆江南",
            "content": [
                "官舍悄，坐到月西斜。永夜角声悲自语，客心愁破正思家。南北各天涯。肠断裂，搔首一长嗟。绮席象床寒玉枕，美人何处醉黄花。和泪拈琵琶。"
            ]
        },
        {
            "title": "水龙吟",
            "content": [
                "鼓鞞惊破霓裳，海棠亭北多风雨。歌阑酒罢，玉啼金泣，此行良苦。驼背模糊，马头匼匝，朝朝暮暮。自都门燕别，龙艘锦缆，空载得、春归去。目断东南半壁，怅长淮、已非吾土。受降城下，草如霜白，凄凉酸楚。粉阵红围，夜深人静，谁宾谁主。对渔灯一点，羁愁一搦，谱琴中语。"
            ]
        },
        {
            "title": "六州歌头",
            "content": [
                "绿芜城上，怀古恨依依。淮山碎。江波逝。昔人非。今人悲。惆怅隋天子。锦帆里。环朱履。丛香绮。展旌旗。荡涟猗。击鼓挝金，拥琼璈玉吹。姿意游嬉。斜日晖晖。乱莺啼。销魂此际。君臣醉。貔貅弊。事如飞。山河坠。烟尘起。风凄凄。雨霏霏。草木皆垂泪。家国弃。竟忘归。笙歌地。欢娱地。尽荒畦。唯有当时皓月，依然挂、杨柳青枝。听堤边渔叟，一笛醉中吹。兴废谁知。"
            ]
        },
        {
            "title": "莺啼序",
            "content": [
                "金陵故都最好，有朱楼迢递。嗟倦客、又此凭高，槛外已少佳致。更落尽梨花，飞尽杨花，春也成憔悴。问青山、三国英雄，六朝奇伟。麦甸葵丘，荒台败垒。鹿豕衔枯荠。正朝打孤城，寂寞斜阳影里。听楼头、哀笳怨角，未把酒、愁心先醉。渐夜深，月满秦淮，烟笼寒水。凄凄惨惨，冷冷清清，灯火渡头市。慨商女不知兴废。隔江犹唱庭花，馀音亹亹。伤心千古，泪痕如洗。乌衣巷口青芜路，认依稀、王谢旧邻里。临春结绮。可怜红粉成灰，萧索白杨风起。因思畴昔，铁索千寻，谩沈江底。挥羽扇、障西尘，便好角巾私第。清谈到底成何事。回首新亭，风景今如此。楚囚对泣何时已。叹人间、今古真儿戏。东风岁岁还来，吹入锺山，几重苍翠。"
            ]
        },
        {
            "title": "洞仙歌",
            "content": [
                "西园春暮。乱山迷行路。风卷残花堕红雨。念旧巢燕子，飞傍谁家，斜阳外、长笛一声今古。繁华流水去。舞歇歌沈，忍见遗钿种香土。渐橘树方生，桑枝才长，都付与、沙门为主。便关防、不放贵游来，又突兀梯空，楚王宫宇。"
            ]
        },
        {
            "title": "好事近",
            "content": [
                "独倚浙江楼，满耳怨笳哀笛。犹有梨园声在，念那人天北。海棠憔悴怯春寒，风雨怎禁得。回首华清池畔，渺露芜烟荻。"
            ]
        },
        {
            "title": "传言玉女",
            "content": [
                "一片风流，今夕与谁同乐。月台花馆，慨尘埃漠漠。豪华荡尽，只有青山如洛。钱塘依旧，潮生潮落。万点灯光，羞照舞钿歌箔。玉梅消瘦，恨东皇命薄。昭君流泪，手拈琵琶弦索。离愁聊寄，画楼哀角。"
            ]
        },
        {
            "title": "长相思",
            "content": [
                "吴山深。越山深。空谷佳人金玉音。有谁知此心。夜沈沈。漏沈沈。闲却梅花一曲琴。月高松竹林。"
            ]
        },
        {
            "title": "相思引",
            "content": [
                "晓拂菱花巧画眉。猩罗新翦作春衣。恐春归去，无处看花枝。已恨东风成去客，更教飞燕舞些时。惜花人醉，头上插花归。"
            ]
        },
        {
            "title": "金人捧露盘",
            "content": [
                "越山云，越江水，越王台。个中景、尽可徘徊。凌高放目，使人胸次共崔嵬。黄鹂紫燕报春晚，劝我衔杯。古时事，今时泪，前人喜，後人哀。正醉里、歌管成灰。新愁旧恨，一时分付与潮回。鹧鸪啼歇夕阳去，满地风埃。"
            ]
        },
        {
            "title": "满江红",
            "content": [
                "一个兰舟，双桂桨、顺流东去。但满目、银光万顷，凄其风露。渔火已归鸿雁汊，棹歌更在鸳鸯浦。渐夜深、芦叶冷飕飕，临平路。吹铁笛，鸣金谷。丝玉脍，倾香醑。且浩歌痛饮，藕花深处。秋水长天迷远望，晓风残月空凝伫。问人间、今夕是何年，清如许。"
            ]
        },
        {
            "title": "送琴师毛敏仲北行",
            "content": [
                "西塞山前日落处，北关门外雨来天。",
                "南人堕泪北人笑，臣甫低头拜杜鹃。"
            ]
        },
        {
            "title": "湖州歌",
            "content": [
                "北望燕云不尽头，",
                "大江东去水悠悠。",
                "夕阳一片寒鸦外，",
                "自断东南四百州。"
            ]
        }
    ]
}