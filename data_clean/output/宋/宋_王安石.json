{
    "dynasty": "宋",
    "author": "王安石",
    "intro": "王安石（1021-1086），字介甫，抚州临川人。宋仁宗庆历二年（1042）中进士后，曾任过地方官。神宗时为宰相，创新法以改革弊政，遭到大官僚大地主的反对。后辞官退居南京。他是北宋时期的政治家、思想家、文学家，文学成就颇高，影响甚巨。其诗长于说理，精于修辞，内容亦能反映社会现实。词虽不多，却风格高峻豪放，感慨深沉别具一格。有《临川集》。",
    "items": [
        {
            "title": "南浦",
            "content": [
                "南浦随花去，回舟路已迷。",
                "暗香无觅处，日落画桥西。"
            ]
        },
        {
            "title": "次韵酬邓子仪二首",
            "content": [
                "金陵邂逅府东偏，手得新蒲每共编。",
                "采石偶耕垂百日，青溪并钓亦三年。",
                "君才有用方求禄，我志无成稍问田。",
                "一笑欲论心迹事，白头相就且欹眠。"
            ]
        },
        {
            "title": "和圣俞农具诗十五首其四水车",
            "content": [
                "取车当要津，膏润及远野。",
                "与天常斡旋，如雨自奔泻置心亦何有，在物偶相假。",
                "此理及可言，安得圆机者。"
            ]
        },
        {
            "title": "寄伯兄",
            "content": [
                "身留海上去何时，只看春鸿北向飞。",
                "安得先生同一饮，蕨芽香嫩鯻鱼肥。"
            ]
        },
        {
            "title": "既别羊王二君与同官会饮于城南因成一篇追寄",
            "content": [
                "赤车使者白头翁，当归入见天门冬。",
                "与山久别悲匆匆，泽泻半天河汉空。",
                "羊王不留行薄晚，酒肉从容追路远。",
                "临流黄昏席未卷，玉壶倒尽黄金盏。",
                "罗列当辞更缱绻，预知子不空青眼。",
                "严徐长卿误推挽，老年挥翰天子苑。",
                "送车陆续随子返，坐听城鸡肠宛转。"
            ]
        },
        {
            "title": "己未耿天骘著作自乌江来予逆沈氏妹于白鹭洲",
            "content": [
                "朔风积夜雪，明发洲渚净。",
                "开间望锺山，松石皓相映。",
                "故人过我宿，未尽跻攀兴。",
                "而我方渺然，长沙一归艇。",
                "款段庶可策，柴荆当未暝。",
                "与子出东冈，墙西扫新径。"
            ]
        },
        {
            "title": "集禧观池上咏野鹅",
            "content": [
                "池上野鹅无数好，晴天镜里雪毰毸。",
                "似怜喧暖鸣相逐，疑恋宽闲去却回。",
                "京洛尘沙工点污，江湖矰弋饱惊猿。",
                "羽毛的的人难近，嗟此谋身或有才。"
            ]
        },
        {
            "title": "季春上旬苑中即事",
            "content": [
                "辇路行看斗柄东，帘垂殿阁转春风。",
                "树林隐翳灯含雾，河汉欹斜月坠空。",
                "新蕊漫知红簌簌，旧山常梦直丛丛。",
                "赏心乐事须年少，老去应无日再中。"
            ]
        },
        {
            "title": "急足集句",
            "content": [
                "年去年来来去忙，倚他门户傍他墙。",
                "一封朝奏缘何事，断尽苏州刺史肠。"
            ]
        },
        {
            "title": "即席次韵微之泛舟",
            "content": [
                "画舸幽寻北果园，应将陈迹问桑门。",
                "地随墙墅行多曲，天著冈峦望易昏。",
                "故国时平空有木，荒城人少半为村。",
                "悠悠兴废皆如此，赖付乾愁酒一樽。"
            ]
        },
        {
            "title": "寄碧岩道光法师",
            "content": [
                "去马来车扰扰尘，自难长寄水云身。",
                "碧岩後主今为客，何况开山说法人。"
            ]
        },
        {
            "title": "即事五首",
            "content": [
                "春光冉冉归何处，细雨斜风作夜寒。",
                "犹有数葩红好处，老年花似雾中看。"
            ]
        },
        {
            "title": "即事五首",
            "content": [
                "遮莫邻鸡下五更，愿为闲客此闲行。",
                "欲知前面花多少，颠倒青苔落绛英。"
            ]
        },
        {
            "title": "即事五首",
            "content": [
                "一树笼松玉刻成，游蜂多思正经营。",
                "攀枝弄雪时回顾，还绕樱桃树下行。"
            ]
        },
        {
            "title": "即事三首",
            "content": [
                "日月随天旋，疾迟与天谋。",
                "寒暑自有常，不顾万物求。",
                "蜉蝣蔽朝夕，蟪蛄疑春秋。",
                "眇眇上古历，回环今几周。"
            ]
        },
        {
            "title": "即事三首",
            "content": [
                "昏昏白日卧，皎皎中夜愁。",
                "明月入枕席，凉风动念帱。",
                "蛬蝉相鸣悲，上下无时休。",
                "徒能感我耳，顾尔安知秋。"
            ]
        },
        {
            "title": "即事三首",
            "content": [
                "我起影亦起，我留影逡巡。",
                "我意不在影，影长随我身。",
                "交游义相好，骨肉情相亲。",
                "如何有乖睽，不得同苦辛。"
            ]
        },
        {
            "title": "记梦",
            "content": [
                "月入千江体不分，道人非复世间人。",
                "锺山南北安禅地，香火他时共两身。"
            ]
        },
        {
            "title": "即事二首",
            "content": [
                "云从无心来，还向无心去。",
                "无心无处寻，莫觅无心处。"
            ]
        },
        {
            "title": "即事五首",
            "content": [
                "幽栖地僻经过少，锺梵声中掩竹门。",
                "唯有多情枝上雪，暗香浮动月黄昏。"
            ]
        },
        {
            "title": "即事五首",
            "content": [
                "渐老逢春能几回，蓬门今始为君开。",
                "莫嫌野外无供给，更向花前把一杯。"
            ]
        },
        {
            "title": "即席",
            "content": [
                "曲沼融融泮尽澌，暖烟笼瓦碧参差。",
                "人情共恨春犹浅，不问寒梅有几枝。"
            ]
        },
        {
            "title": "即事",
            "content": [
                "径暖草如积，山晴花更繁。",
                "纵横一川水，高下数家村。",
                "静憩鸡鸣午，荒寻犬吠昏。",
                "归来向人说，疑是武陵源。"
            ]
        },
        {
            "title": "惠崇画",
            "content": [
                "断取沧州趣，移来六月天。",
                "道人三昧力，变化只和铅。"
            ]
        },
        {
            "title": "回桡",
            "content": [
                "柴荆散策静凉飚，隐几扁舟白下潮。",
                "紫磨月轮升霭霭，帝青云幕卷寥寥。",
                "数家鸡犬如相识，一坞山林特见招。",
                "尚忆木瓜园最好，兴残中路且回桡。"
            ]
        },
        {
            "title": "即事二首",
            "content": [
                "云从锺山起，却入锺山去。",
                "借问山中人，云今在何处。"
            ]
        },
        {
            "title": "黄鹂",
            "content": [
                "野花吹尽竹娟娟，尚有黄鹂最可怜。",
                "娅姹不知缘底事，背人飞过北山前。"
            ]
        },
        {
            "title": "黄菊有至性",
            "content": [
                "团团城上日，秋至少光辉。",
                "积阴欲滔天，况乃草木微。",
                "黄菊有至性，孤芳犯群威。",
                "采采霜露闲，亦足慰朝饥。"
            ]
        },
        {
            "title": "黄花",
            "content": [
                "四月扬州芍药多，先时为别苦风波。",
                "还家忽忽惊秋色，独见黄花出短莎。"
            ]
        },
        {
            "title": "黄河",
            "content": [
                "派出昆仑五色流，一支黄浊贯中州。",
                "吹沙走浪几千里，转侧屋闾无处求。"
            ]
        },
        {
            "title": "皇佑庚寅自临川如钱塘过宿此嘉佑戊辰自番阳",
            "content": [
                "十年再宿金峰下，身世飘然岂自知。",
                "山谷有灵应笑我，纷纷南北欲何为。"
            ]
        },
        {
            "title": "还自河北应客",
            "content": [
                "愧客问谣俗，旧传今自如。",
                "材难知骥马，味美寒河鱼。",
                "塞水移民久，川防动众初。",
                "北人虽异论，时议或非疏。"
            ]
        },
        {
            "title": "还家",
            "content": [
                "还家岂不乐，生事未应闲。",
                "朝日已复出，征鞍方更攀。",
                "伤心百道水，阂目万重山。",
                "何以忘羁旅，翛然醉梦间。"
            ]
        },
        {
            "title": "怀锺山",
            "content": [
                "投老归来供奉班，尘埃无复见锺山。",
                "何须更待黄粱熟，始觉人间是梦间。"
            ]
        },
        {
            "title": "怀张唐公",
            "content": [
                "直谅多为世所排，有怀长向我前开。",
                "暮年惆怅谁知此，南陌东阡独往来。"
            ]
        },
        {
            "title": "怀元度四首",
            "content": [
                "自君之出矣，何其挂怀抱。",
                "孤坐屡穷辰，山木迹如扫。",
                "数枝石榴发，岂无一时好。",
                "不可持寄君，思君令人老。"
            ]
        },
        {
            "title": "怀元度四首",
            "content": [
                "思君携手安能得，上画重城更上楼。",
                "时独看云泪横臆，长安不见使人愁。"
            ]
        },
        {
            "title": "怀元度四首",
            "content": [
                "舍南舍北皆春水，恰似蒲萄初拨醅。",
                "不见秘书心若失，百年多病独登台。"
            ]
        },
        {
            "title": "还自舅家书所感",
            "content": [
                "行行过舅居，归路指亲庐。",
                "日苦树无赖，天空云自如。",
                "黄焦下泽稻，绿碎短樊蔬。",
                "沮溺非吾意，悯嗟聊驻车。"
            ]
        },
        {
            "title": "怀元度四首",
            "content": [
                "秋水才深四五尺，扁舟斗转疾於飞。",
                "可怜物色阻携手，正是归时君不归。"
            ]
        },
        {
            "title": "即事",
            "content": [
                "河流南苑岸西斜，风有晶光露有华。",
                "门柳故人陶令宅，井桐前日总持家。",
                "嘉招欲覆杯中渌，丽唱仍添锦上花。",
                "便作武陵樽俎客，川源应未少红霞。"
            ]
        },
        {
            "title": "怀吴显道",
            "content": [
                "南郭红亭冷，西山白道曛。",
                "江光凌翠气，洲色乱黄云。",
                "岁暮谁邀客，情亲故忆君。",
                "天涯独惆怅，归鸟黑纷纷。"
            ]
        },
        {
            "title": "怀舒州山水呈昌叔",
            "content": [
                "山下飞鸣黄栗留，溪边饮啄白符鸠。",
                "不知此地从君处，亦有他人继我不。",
                "尘土生涯休荡涤，风波时事只飘浮。",
                "相看发秃无归计，一梦东南即自羞。"
            ]
        },
        {
            "title": "怀旧",
            "content": [
                "吹破春冰水放光，山花涧草百般香。",
                "身闲处处堪行乐，何事低徊两鬓霜。"
            ]
        },
        {
            "title": "怀古二首",
            "content": [
                "日密畏前境，渊明欣故园。",
                "那知饭不赐，所喜菊犹存。",
                "亦有床座好，但无车马喧。",
                "谁为吾侍者，稚子候柴门。"
            ]
        },
        {
            "title": "怀府园",
            "content": [
                "槐阴过雨尽新秋，盆底看云映水流。",
                "忽忆小金山下路，绿苹稀处看游鯈。"
            ]
        },
        {
            "title": "化城阁",
            "content": [
                "曾宫凭风回，两岸闻锺声。",
                "百里见秋毫，构云有高营。",
                "化城若化出，仰攀日月行。",
                "像视大江奔，众山遥相迎。",
                "大江蟠镶根，旋流自成浪。",
                "却略罗翠屏，秀色各异状。",
                "楞伽海中山，迥出霄汉上。",
                "中有不死庭，天龙尽回自。",
                "惜哉不得往，侧坐渺难望。",
                "拥掩难恕宥，意欲铲叠嶂。",
                "登临独无语，一望一怊怅。",
                "忽忆少年时，孤屿坐题诗。",
                "空怀焉能果，唯有故人知。"
            ]
        },
        {
            "title": "胡氏逢原堂",
            "content": [
                "我爱铜官好，君实家其间。",
                "山水相萦萃，花卉矜春妍。",
                "有鸣林间禽，有跃池中鲜。",
                "叶山何嗟峨，秀峙东南偏。",
                "峰峦日在望，远色涵云边。",
                "宾客此遴集，觞饮常留连。",
                "君家世儒雅，子弟清风传。",
                "前日辟书堂，名之曰逢原。",
                "有志在古道，驰情慕高贤。",
                "深哉堂名意，推此宜勉旃。",
                "木茂贵培本，流长思养源。",
                "左右无不宜，愿献小诗篇"
            ]
        },
        {
            "title": "胡笳十八拍十八首",
            "content": [
                "燕山雪花大如席，与儿洗面作光泽。",
                "怳然天地半夜白，闺中只是空相忆。",
                "点注桃花舒小红，与儿洗面作华容。",
                "欲问平安无使来，桃花依旧笑春风。"
            ]
        },
        {
            "title": "华藏寺会故人",
            "content": [
                "百忧成阻阔，一笑得留连。",
                "城郭西风里，园林落照前。",
                "共知官似梦，莫负酒如泉。",
                "兴罢重携手，江湖即渺然。"
            ]
        },
        {
            "title": "骅骝",
            "content": [
                "龙德不可系，变化谁能谋。",
                "骅骝亦骏物，卓荦地上游。",
                "怒行追疾风，忽忽跨九州。",
                "辙迹古所到，山川略能周。",
                "鸿蒙无人梯，沆漭绕天浮。",
                "巉岩拔青冥，仙圣所止留。",
                "欲往辄不能，视龙乃知羞。"
            ]
        },
        {
            "title": "胡笳十八拍十八首",
            "content": [
                "此身饮罢无归处，心怀百忧伤千虑。",
                "天翻地覆谁得知，魏公垂泪嫁文姬。",
                "天涯憔悴身，托命於新人。",
                "念我出腹子，使我叹恨劳精神。",
                "新人新人听我语，我所思兮在何所。",
                "母子分离兮意难任，死生不相知兮何处寻。"
            ]
        },
        {
            "title": "胡笳十八拍十八首",
            "content": [
                "鞠之育之不羞耻，恩情亦各言其子。",
                "天寒日暮山谷里，肠断非关陇头水。",
                "儿呼母兮啼失声，依然离别难为情。",
                "洒血仰头兮诉苍苍，知我如此兮不如无生。"
            ]
        },
        {
            "title": "胡笳十八拍十八首",
            "content": [
                "归来展转到五更，起看北斗天未明。",
                "秦人筑城备胡处，扰扰唯有牛羊声。",
                "万里飞蓬映天过，风吹汉地衣裳破。",
                "欲往城南望城北，三步回头五步坐。"
            ]
        },
        {
            "title": "胡笳十八拍十八首010",
            "content": [
                "寒声一夜传刁斗，云雪埋山苍兕吼。",
                "诗成吟咏转凄凉，不如独坐空搔首。",
                "漫漫胡天叫不闻，胡人高鼻动成群。",
                "寒尽春生洛阳殿，回首何时复来见。"
            ]
        },
        {
            "title": "胡笳十八拍十八首",
            "content": [
                "柳絮已将春去远，攀条弄芳畏晼晚。",
                "忧患众兮欢乐鲜，一去可怜终不返。",
                "日夕思归不得归，山川满目泪沾衣。",
                "罼圭苑里西风起，叹息人间万事非。"
            ]
        },
        {
            "title": "胡笳十八拍十八首",
            "content": [
                "自断此生休问天，生得胡儿拟弃捐。",
                "一始扶床一初坐，抱携抚视皆可怜。",
                "宁知远使问名姓，引袖拭泪悲且庆。",
                "悲莫悲于生别离，悲在君家留二儿。"
            ]
        },
        {
            "title": "胡笳十八拍十八首011",
            "content": [
                "晚来幽独恐伤神，唯见沙蓬水柳春。",
                "破除万事无过酒，虏酒千杯不醉人。",
                "含情欲说更无语，一生长恨奈何许。",
                "饥对酪肉兮不能餐，强来前帐临歌舞。"
            ]
        },
        {
            "title": "胡笳十八拍十八首008",
            "content": [
                "死生难有却回身，不忍重看旧写真。",
                "暮去朝来颜色改，四时天气总愁人。",
                "东风漫漫吹桃李，尽日独行春色里。",
                "自经丧乱少睡眠，莺飞燕语长悄然。"
            ]
        },
        {
            "title": "胡笳十八拍十八首",
            "content": [
                "春风似旧花仍笑，人生岂得长年少。",
                "我与儿兮各一方，憔悴看成两鬓霜。",
                "如今岂无騕褭与骅骝，安得送我置汝傍。",
                "胡尘暗天道路长，遂令再往之计堕眇芒。",
                "胡笳本出自胡中，此曲哀怨何时终。",
                "笳一会兮琴一拍，此心炯炯君应识。"
            ]
        },
        {
            "title": "胡笳十八拍十八首",
            "content": [
                "十三学得琵琶成，绣幕重重卷画屏。",
                "一见郎来双眼明，劝我酤酒花前倾。",
                "齐言此夕乐未央，岂知此声能断肠。",
                "如今正南看北斗，言语传情不如手。",
                "低眉信手续续弹，弹看飞鸿劝胡酒。"
            ]
        },
        {
            "title": "胡笳十八拍十八首",
            "content": [
                "汉家公主出和亲，御厨络绎送八珍。",
                "明妃初嫁与胡时，一生衣服尽随身。",
                "眼长看地不称意，同是天涯沦落人。",
                "我今一食日还并，短衣数挽不掩胫。",
                "乃知贫贱别更苦，安得康强保天性。"
            ]
        },
        {
            "title": "虎图",
            "content": [
                "壮哉非罴亦非貙，日光夹镜当坐隅。",
                "横行妥尾不畏逐，顾盼欲去仍踌躇。",
                "卒然我见心为动，熟视稍稍摩其须。",
                "固知画者巧为此，此物安肯来庭除。",
                "想当盘礡欲画时，睥睨众史如庸奴。",
                "神闲意定始一扫，功与造化论锱铢。",
                "悲风飒飒吹黄芦，上有寒雀惊相呼。",
                "槎牙死树鸣老乌，向之俛噣如哺鶵。",
                "山墙野壁黄昏後，冯妇遥看亦下车。"
            ]
        },
        {
            "title": "胡笳十八拍十八首",
            "content": [
                "身执略兮入西关，关山阻修兮行路难。",
                "水头宿兮草头坐，在野只教心胆破。",
                "更备雕鞍教走马，玉骨瘦来无一把。",
                "几回抛鞚抱鞍桥，往往惊堕马蹄下。"
            ]
        },
        {
            "title": "胡笳十八拍十八首",
            "content": [
                "天不仁兮降乱离，嗟余去此其从谁。",
                "自胡之反持干戈，翠蕤云旓相荡摩。",
                "流星白羽腰间插，叠鼓遥翻瀚海波。",
                "一门骨肉散百草，安得无泪如黄河。"
            ]
        },
        {
            "title": "花下",
            "content": [
                "花下一壶酒，定将谁举杯。",
                "雪英飞落近，疑是故人来。"
            ]
        },
        {
            "title": "胡笳十八拍十八首",
            "content": [
                "中郎有女能传业，颜色如花命如叶。",
                "命如叶薄将奈何，一生抱恨常咨嗟。",
                "良人持戟明光里，所慕灵妃媲箫史。",
                "空房寂寞施繐帷，弃我不待白头时。"
            ]
        },
        {
            "title": "胡笳十八拍十八首",
            "content": [
                "当时悔来归又恨，洛阳宫殿焚烧尽。",
                "纷纷黎庶逐黄巾，心折此时无一寸。",
                "恸哭秋原何处村，千家今有百家存。",
                "争持酒食来相馈，旧事无人可共论。"
            ]
        },
        {
            "title": "胡笳十八拍十八首007",
            "content": [
                "明明汉月空相识，道路只今多拥隔。",
                "去住彼此无消息，时独看云泪横臆。",
                "豺狼喜怒难姑息，自倚红颜能骑射。",
                "千言万语无人会，漫倚文章真末策。"
            ]
        },
        {
            "title": "胡笳十八拍十八首",
            "content": [
                "青天漫漫覆长路，一纸短书无寄处。",
                "月下长吟久不归，当时还见雁南飞。",
                "弯弓射飞无远近，青冢路边南雁尽。",
                "两处音尘从此绝，唯向东西望明月。"
            ]
        },
        {
            "title": "怀古二首",
            "content": [
                "长者一床室，先生三径园。",
                "非无饭满钵，亦有酒盈樽。",
                "不起华边坐，常开柳际门。",
                "漫知谈实相，欲辩已忘言。"
            ]
        },
        {
            "title": "後元丰行",
            "content": [
                "歌元丰，十日五日一雨风。",
                "麦行千里不见土，连山没云皆种黍。",
                "水秧绵绵复多稌，龙骨长乾挂梁梠。",
                "鲥鱼出网蔽洲渚，荻笋肥甘胜牛乳。",
                "百钱可得酒斗许，虽非社日长闻鼓，吴儿蹋歌女起舞，但道快乐无所苦。",
                "老翁堑水西南流，杨柳中间杙小舟。",
                "乘兴欹眠过白下，逢人欢笑得无愁。"
            ]
        },
        {
            "title": "後殿牡丹未开",
            "content": [
                "红襆未开知婉娩，紫囊犹结想芳菲。",
                "此花似欲留人住，山鸟无端劝我归。"
            ]
        },
        {
            "title": "红梅",
            "content": [
                "春半花才发，多应不奈寒。",
                "北人初未识，浑作杏花看。"
            ]
        },
        {
            "title": "荷花",
            "content": [
                "亭亭风露拥川坻，天放娇娆岂自知。",
                "一舸超然他日事，故应将尔当西施。"
            ]
        },
        {
            "title": "河势",
            "content": [
                "河势浩难测，禹功传所闻。",
                "今观一川破，复以二渠分。",
                "国论终将塞，民嗟亦已勤。",
                "无灾等难必，从众在吾君。"
            ]
        },
        {
            "title": "河间",
            "content": [
                "北行出河间，千岁想贤王。",
                "胡麻生蓬中，诘曲终自伤。",
                "好德尚如此，恃材宜见戕。",
                "乃知阴自修，彼不为倾商。",
                "区区三世家，庙册富文章。",
                "教子以空言，得祚果不良。"
            ]
        },
        {
            "title": "河北民",
            "content": [
                "河北民，生近二边长苦辛。",
                "家家养子学耕织，输与官家事夷狄。",
                "今年大旱千里赤，州县仍催给河役。",
                "老小相携来就南，南人丰年自无食。",
                "悲愁白日天地昏，路旁过者无颜色。",
                "汝生不及贞观中，斗粟数钱无兵戎。"
            ]
        },
        {
            "title": "和祖仁晚过集禧观",
            "content": [
                "妍暖聊随马首东，春衫犹未著方空。",
                "烟霞送色归瑶水，山木分香绕阆风。",
                "壮发已输尘外绿，衰颜漫到酒边红。",
                "日斜归去人间世，却记前游似梦中。"
            ]
        },
        {
            "title": "红梨",
            "content": [
                "红梨无叶庇花身，黄菊分香委路尘。",
                "岁晚苍官才自保，日高青女尚横陈。"
            ]
        },
        {
            "title": "和子瞻同王胜之游蒋山",
            "content": [
                "金陵限南北，形势岂其然。",
                "楚役六千里，陈亡三百年。",
                "江山空幕府，风月自觥船。",
                "主送悲凉岸，妃埋想故莲。",
                "台倾凤久去，城踞虎争偏。",
                "司马坝庙域，独龙层塔颠。",
                "森疏五愿木，蹇浅一人泉。",
                "梲杖穷诸岭，篮舆罢半天。",
                "朱门园渌水，碧瓦第青烟。",
                "墨客真能赋，留诗野竹娟。"
            ]
        },
        {
            "title": "和仲求即席分题得庶字",
            "content": [
                "刀笔漫无营，图书纷不御。",
                "平生携手人，邂逅赏心处。",
                "名卿邵朱邑，肤使超严助。",
                "都官富篇章，博士熟经据。",
                "岂特好微言，又多和大虑。",
                "从容故天幸，倜傥尽人誉。",
                "千艘来交荆，万舸去扬豫。",
                "良无此嘉客，式饮吾所庶。"
            ]
        },
        {
            "title": "和中甫兄春日有感",
            "content": [
                "雪释沙轻马蹄疾，北城可游今暇日。",
                "溅溅溪谷水乱流，漠漠郊原草争出。",
                "娇梅过两吹烂熳，幽鸟迎阳语啾唧。",
                "分香欲满锦树园，剪彩休开宝刀室。",
                "胡为我辈坐自苦，不念兹时去如失。",
                "饱闻高径动车轮，甘卧空堂守经帙。",
                "淮蝗蔽天农久饿，越卒围城盗少逸。",
                "至尊深拱罢箫韶，元老相看进刀笔。",
                "春风生物尚有意，壮士忧民岂无术。",
                "不成欢醉但悲歌，回首功名古难必。"
            ]
        },
        {
            "title": "和仲庶夜过新开湖忆冲之仲涂共泛",
            "content": [
                "水远浮秋色，河空洗夜氛。",
                "行随一明月，坐失两孤云。",
                "露发此时湿，风颜何处醺。",
                "淹留各有趣，不比汉三君。"
            ]
        },
        {
            "title": "和张仲通忆锺陵二首",
            "content": [
                "逸少池边有一丘，西山南浦惯曾游。",
                "残年归去终无乐，闻说章江即泪流。"
            ]
        },
        {
            "title": "和张仲通忆锺陵二首",
            "content": [
                "一梦章江已十年，故人重见想皤然。",
                "只应两岸当时柳，能到春来尚可怜。"
            ]
        },
        {
            "title": "和曾子翊授舒掾之作",
            "content": [
                "皖城终岁静如山，府掾应从到日闲。",
                "一水碧罗裁缭绕，万峰苍玉刻孱颜。",
                "旧游笔墨苔今老，浪走尘沙鬓已斑。",
                "揽辔羡君桥北路，春风枝上鸟关关。"
            ]
        },
        {
            "title": "和御制赏花钓鱼二首",
            "content": [
                "霭霭祥云辇路晴，传呼万岁杂春声。",
                "蔽亏玉仗宫花密，映烛金沟御水清。",
                "珠蕊受风天下暖，锦鳞吹浪日边明。",
                "从容乐饮真荣遇，愿赋嘉鱼颂太平。"
            ]
        },
        {
            "title": "和御制赏花钓鱼二首",
            "content": [
                "荫幄晴云拂晓开，传呼仙仗九天来。",
                "披香殿上留朱辇，太液池边送玉杯。",
                "宿蕊暖含风浩荡，戏鳞清映日徘徊。",
                "宸章独与春争丽，恩许赓歌岂易陪。"
            ]
        },
        {
            "title": "和杨乐道见寄",
            "content": [
                "宅带园林五亩余，萧条还似茂陵居。",
                "杀青满架书新缮，生白当窗室久虚。",
                "孤学自难窥奥密，重言犹得慰空疏。",
                "相思每欲投诗社，只待春蒲叶又书。"
            ]
        },
        {
            "title": "和吴御史汴渠",
            "content": [
                "郑国欲弊秦，渠成秦富强。",
                "本始意已陋，末流功更长。",
                "维汴亦如此，浚源在淫荒。",
                "归作万世利，谁能弛其防。",
                "夷门筑天都，横带国之阳。",
                "漕引天下半，岂云独荆扬。",
                "货入空外府，租输陈太仓。",
                "东南一百年，寡老无残粻。",
                "自宜富京师，乃亦窘盖藏。",
                "征求过夙昔，机巧到莛芒。",
                "御史闵其然，志欲穷舟航。",
                "此言信有激，此水存何伤。",
                "救世讵无术，习传自先王。",
                "念非老经纶，岂易识其方。",
                "我懒不足数，君材仍自强。",
                "他日听施设，无乃弃篇章。"
            ]
        },
        {
            "title": "和吴相公东府偶成",
            "content": [
                "承华往岁幸踌躇，风月清谈接绪余。",
                "并辔趁朝今已老，连墙得屋喜如初。",
                "诛茅我梦江皋地，浇薤公思洛水渠。",
                "歛退故应容拙者，先营环堵祭牢蔬。"
            ]
        },
        {
            "title": "和吴冲卿鸦鸣树石屏",
            "content": [
                "寒林昏鸦相与还，下有跂石苍孱颜。",
                "曾於古图见彷佛，已怪刀笔非人间。",
                "君家石屏谁为写，古图所传无似者。",
                "鸦飞历乱止且鸣，林叶惨惨风烟生。",
                "高斋日午坐中见，意以落日空上行。",
                "君诗雄盛付君手，云此非人乃天巧。",
                "嗟哉浑沌死，乾坤至，造作万物丑妍巨细各有理。",
                "问此谁主何其精，恢奇谲诡多可喜。",
                "人於其间乃复雕鑱刻画出智力，欲与造代追相倾。",
                "拙者婆烫尚欲奋，工者固已穷夸矜。",
                "吾观鬼神独人意异，虽有至巧无所争。",
                "所以虢山间，埋没此宝千万岁，不为见者惊。",
                "吾又以此知妙伟之入在百世後，造始乃与元气并。",
                "画工粉墨非不好，岁久剥烂空留名。",
                "能从太古到今日，独此不朽由天成。",
                "世人尚奇轻货力，山珍海怪采掇今欲索。",
                "此屏後出为君得，胡贾欲价著不识。",
                "吾知金帛不足论，当与君诗两相直。"
            ]
        },
        {
            "title": "河中使君修撰陆公挽辞三首",
            "content": [
                "前旌一幅粉书名，行路知君亦涕零。",
                "遂失词人空甫里，谩留悲鹤老华亭。",
                "主张寿禄无三甲，收拾文章有六丁。",
                "归处仙龛终不远，新坟东见海山青。"
            ]
        },
        {
            "title": "和吴冲卿集禧斋祠",
            "content": [
                "缄封祝辞密，占写御名真。",
                "帝坐遥临物，星图俯映人。",
                "风含烟外节，月点雾中茵。",
                "沈藿升烟远，槐檀取燎新。",
                "羽衣归寂寞，金锼立逡巡。",
                "却想来时路，还疑隔一尘。"
            ]
        },
        {
            "title": "和正叔怀其兄草堂",
            "content": [
                "茆堂竹树水之滨，耕稼逍遥似子真。",
                "小吏一身今倦宦，先生三亩独安贫。",
                "欲抛县印辞黄绶，来伴山冠戴白纶。",
                "只恐明时收士急，不容家有两闲人。"
            ]
        },
        {
            "title": "河中使君修撰陆公挽辞三首",
            "content": [
                "文采机云後，知名实妙年。",
                "银钩工壮丽，金薤富清妍。",
                "批凤多新贵，凭熊数外迁。",
                "空令猗氏监，遗爱有良田。"
            ]
        },
        {
            "title": "和吴冲卿雪霁紫宸朝",
            "content": [
                "虎士开阊阖，鸡人唱九霄。",
                "云移银阙角，日转玉廊腰。",
                "箒动川收潦，靴鸣海上潮。",
                "舞袍沾宿润，拜笏拥残飘。",
                "赐饮人何乐，归嘶马亦骄。",
                "低徊但忘食，吟咏得逍遥。"
            ]
        },
        {
            "title": "和吴冲卿雪",
            "content": [
                "阳回力犹邅，阴合势方巩。",
                "填空忽汗漫，造物谁怂恿。",
                "轻於擘絮纷，细若吹毛氄。",
                "云连昼已瞀，风助宵仍汹。",
                "凭陵虽一时，变态亦千种。",
                "帘深卷或避，户隘关犹拥。",
                "滔天有冻浪，匝地无荒陇。",
                "飞扬类挟富，委翳等辞宠。",
                "穿幽偶相重，值险辄孤耸。",
                "积惨会将舒，群轻那久重。",
                "纷华始满眼，消释不旋踵。",
                "槁树散飞花，空檐落县湩。",
                "还当困炎热，以此涤烦壅。",
                "共约市南人，收藏不为冗。"
            ]
        },
        {
            "title": "和吴御史临淮感事",
            "content": [
                "栅锁城扉晓一开，柂牙车轴转成雷。",
                "黄尘欲碍龟山出，白浪空分汴水来。",
                "澄观有材邀昧陋，霁云无力报奸回。",
                "骚人此日追前事，悲气随风动管灰。"
            ]
        },
        {
            "title": "和微之重感南唐事",
            "content": [
                "叔宝倾陈衍弊梁，可嗟曾不见兴亡。",
                "斋祠父子终身费，酣咏君臣举国荒。",
                "南狩皖山非故地，北师淮水失名王。",
                "天移四海归真主，谁诱昏童肯用良。"
            ]
        },
        {
            "title": "和微之药名劝酒",
            "content": [
                "赤车使者锦帐郎，从客珂马留闲坊。",
                "紫芝眉宇倾一坐，笑语但闻鸡舌香。",
                "药名劝酒诗实好，陟厘为我书数行。",
                "真珠的皪鸣槽床，金罂琥珀正可尝。",
                "史君子细看流光，莫惜觅醉衣淋浪。",
                "独醒至死诚可伤，欢华易尽悲酸早，人间没药能医老。",
                "寄言歌管众少年，趁取乌头未白前。"
            ]
        },
        {
            "title": "和文淑湓浦见寄",
            "content": [
                "多难漂零岁月赊，空余文墨旧生涯。",
                "相看楚越常千里，不及朱陈似一家。",
                "发为感伤无翠葆，眼从瞻望有玄花。",
                "唯诗与我宽愁病，报尔何妨赋棣华。"
            ]
        },
        {
            "title": "和王微之秋浦望齐山感李太白杜牧之",
            "content": [
                "齐山置酒菊花开，秋浦闻猿江上哀。",
                "此山漠漠云垂地，南埭悠悠水映人。",
                "驰道蔽亏松半死，射场埋没雉多驯。",
                "登高一曲悲亡国，想绕红梁落暗尘。"
            ]
        },
        {
            "title": "和微之林亭",
            "content": [
                "为有檀栾占雒阳，忆归杖策此徜徉。",
                "观鱼得意还知乐，入鸟忘机肯乱行。",
                "未敢许君轻去国，不应如我漫为郎。",
                "中园日涉非无趣，保此千锺慰北堂。"
            ]
        },
        {
            "title": "和王微之登高斋三首",
            "content": [
                "六朝人物随烟埃，金舆玉几安在哉。",
                "锺山石城已寂寞，只见江水云端来。",
                "百年故老有存者，尚忆世宗初伐淮。",
                "魏王兵马接踵出，旗纛千里相搪挨。",
                "当时谋臣非不众，上国拔取多陪台。",
                "龙腾九天跨四海，一水欲阻为可咍。",
                "降王北归楼殿坼，弃屋尚锁残金堆。",
                "神灵变化自真主，将帅何力求公台。",
                "山川清明草木静，天地不复屯云雷。",
                "使君登高访古昔，伤此陈迹聊持杯。",
                "因留嘉客坐披写，郚渌笑语倾如簁。",
                "酒酣重惜功业晚，老矣万卷徒兼该。",
                "攒峰列壑动归兴，忧端落笔何崔嵬。",
                "余年无欢易感激，亦愧庄叟能安排。",
                "青灯明灭照不寐，但把君诗阖且开。"
            ]
        },
        {
            "title": "和王司封会同年",
            "content": [
                "收科天陛顷同时，回首相欢事亦稀。",
                "追讲旧游犀尘脱，交酬新唱彩笺飞。",
                "直须倾倒樽中酒，休惜淋浪飞上衣。",
                "日暮主翁留客辖，会稽聊滞买臣归。"
            ]
        },
        {
            "title": "和王胜之雪霁借马入省",
            "content": [
                "泥水填马不受辙，瓦雪得火犹藏沟。",
                "宿雾纷纷度城阙，朔气凛凛吹衣裘。",
                "穷阎闭门无一客，剥啄惊我有前驺。",
                "强随传呼出屋去，鼻息冻合髭缪缪。",
                "投缰马鬣任欹侧，欲出操箠手还抽。",
                "行思江南悲故事，溪谷冬暖花常流。",
                "前年腊归三见白，霁色岭上班班留。",
                "杖藜此时将邑子，登眺置酒身优游。",
                "岂如都城今日事，只恐一蹶为亲忧。",
                "因知田里驾款段，昔人岂即非良谋。",
                "君家洛阳名实大，谈笑枯槁回春柔。",
                "平生意气故应在，白发未敢相寻求。",
                "从容退食想佳节，岂无歌声相献酬。",
                "奈何亦作苦寒调，叹息朝夕无骅骝。",
                "超然遂有江湖意，满纸为我书穷愁。",
                "相如正应居客右，子路且莫乘桴浮。"
            ]
        },
        {
            "title": "和晚菊",
            "content": [
                "不得黄花九日吹，空看野叶翠葳蕤。",
                "渊明酩酊知何处，子美萧条向此时。",
                "委翳似甘终草莽，栽培空欲傍藩篱。",
                "可怜蜂蝶飘零後，始有闲人把一枝。"
            ]
        },
        {
            "title": "和王微之登高斋三首",
            "content": [
                "寒云沈屯白日埋，河汉荡坼天如簁。",
                "衡门兼句限泥潦，卧听窾木鸣相挨。",
                "萧辰忽扫纤翳尽，北岭初出青嵬嵬。",
                "微之新诗动我目，烂若火齐金盘堆。",
                "想携诸彦眺平野，高论历诋秦以来。",
                "觥船淋浪始快意，忽忆归云胡为哉。",
                "念君少壮辍游衍，发挥春秋名玉杯。",
                "书成不得断国论，但此空语传八垓。",
                "登临兴罢因感触，更欲远引追宗雷。",
                "君知富贵亦何有，谄誉未足偿讥排。",
                "风豪雨横费调燮，坐使发背为黄台。",
                "留宾往往夜参半，虽有杂俎无由开。",
                "江南佳丽非一日，况乃故园名池台。",
                "能招过客饮文字，山水又足供欢咍。",
                "剩留官屋贮酒母，取醉不竭当如淮。"
            ]
        },
        {
            "title": "和唐公舍人访净因",
            "content": [
                "西城方外士，传法自南华。",
                "高蹈玩一世，旁通兼数家。",
                "来游仁者静，传咏正而葩。",
                "乘兴何时再，还能托後车。"
            ]
        },
        {
            "title": "和宋太博服除还朝简诸朋旧",
            "content": [
                "呼门初起外廷臣，秀气棱棱动搢绅。",
                "谈论坐来能慰我，篇章传出亦惊人。",
                "生刍一束他年阙，伐木相求此地新。",
                "便欲与君同乐处，穷通余事不关身。"
            ]
        },
        {
            "title": "和叔才岸傍古庙",
            "content": [
                "树老垂缨乱，祠荒向水开。",
                "偶人经雨踣，古屋为风摧。",
                "野鸟栖尘座，渔郎奠竹杯。",
                "欲传山鬼曲，无奈楚词哀。"
            ]
        },
        {
            "title": "和圣俞农具诗十五首其一田庐",
            "content": [
                "田父结田庐，聊容一身息。",
                "呼儿取茅竹，不借乡人力。",
                "起行庐旁朝，归卧庐下夕。",
                "悠悠各有愿，勿笑田庐窄。"
            ]
        },
        {
            "title": "河中使君修撰陆公挽辞三首",
            "content": [
                "皖城初得故人诗，叹息龙媒踠壮时。",
                "太史滞留终不偶，中郎制作遂无施。",
                "二千石禄今何有，四十车书昔漫知。",
                "海曲冷云埋拱木，延州空挠暮年悲。"
            ]
        },
        {
            "title": "和王乐道读进士试卷",
            "content": [
                "文卓始隋唐，进取归一律。",
                "安知鸿都事，竟用程人物。",
                "变今嗟未能，於己空自咄。",
                "流波亦已漫，高论常见屈。",
                "故令俶傥士，往往弃堙郁。",
                "皋陶叙九德，固有知人术。",
                "圣世欲尔为，徐观异人出。"
            ]
        },
        {
            "title": "和文淑",
            "content": [
                "天梯云栈蜀山岑，下视嘉陵水万寻。",
                "我得一舟江上去，恐君东望亦伤心。"
            ]
        },
        {
            "title": "和王微之登高斋三首",
            "content": [
                "干戈六代战血埋，双阙尚指山崔嵬。",
                "当时君臣但儿戏，把酒空劝长星杯。",
                "临春美女闭黄壤，玉枝自蕊繁如堆。",
                "後庭新声散樵牧，兴废倏忽何其哀。",
                "咸阳龙移九州坼，遗种变化呼风雷。",
                "萧条中原砀无水，崛强又此凭江淮。",
                "广陵衣冠扫地去，穿筑陇亩为池台。",
                "吴侬倾家助经始，尺土不借秦人簁。",
                "珠犀磊落万艘入，金璧照耀千门开。",
                "建隆天飞跨两海，南发交广东温台。",
                "中间嶪嶪地无几，欲久割据诚难哉。",
                "灵旗指麾尽貔虎，谈笑力可南山排。",
                "楼船蔽川莫敢动，扶伏但有谋臣来。",
                "百年沧洲自潮汐，事往不与波争回。",
                "黄云荒城失苑路，白草废畤空坛垓。",
                "使君新篇韵险绝，登眺感悼随嘲咍。",
                "嗟予愁惫气已竭，对垒每欲相劘挨。",
                "挥毫更想能一战，数窘乃见诗人才。"
            ]
        },
        {
            "title": "和叔雪中见过",
            "content": [
                "捐书去寄老山林，无复追缘往事心。",
                "忽值故人乘雪兴，玉堂前话得重寻。"
            ]
        },
        {
            "title": "和圣俞农具诗十五首其五牧笛",
            "content": [
                "绿草无端倪，牛羊在平地。",
                "芊绵杳霭间，落日一横吹。",
                "超遥送逸响，澶漫写真意。",
                "岂比卖饧人，吹箫贩童稚。"
            ]
        },
        {
            "title": "和叔招不往",
            "content": [
                "门前秋水可扬舲，有意西寻白下亭。",
                "只欲往来相邂逅，却嫌招唤苦丁宁。"
            ]
        },
        {
            "title": "和王乐道烘虱",
            "content": [
                "秋暑汗流如炙輠，敝衣湿蒸尘垢涴。",
                "施施众虱当此时，择肉甘於虎狼饿。",
                "咀啮侵肤未云已，爬搔次骨终无那。",
                "时时对客辄自扪，千百所除才几个。",
                "皮毛得气强复活，爪甲流丹真暂破。",
                "未能汤休取一空，且以火攻令少挫。",
                "踞炉炽炭已不暇，对龟张衣诚未过。",
                "飘零乍若蛾赴灯，惊扰端如蚁施磨。",
                "欲殴百恶死焦灼，肯贷一凶生弃播。",
                "已观细黠无所容，未放老奸终不堕。",
                "然脐郿坞患溢世，焚宝鹿台身易货。",
                "冢中燎入化秦尸，池上焮随迁莽坐。",
                "彼皆势极就烟埃，况汝命轻俟涕唾。",
                "逃藏坏絮尚欲索，埋没死灰谁复课。",
                "熏心得祸尔莫悔，烂额收功吾可贺。",
                "犹残众虮恨未除，自计宁能久安卧。"
            ]
        },
        {
            "title": "和圣俞农具诗十五首其十一钱鎛",
            "content": [
                "於易见耒耜，於诗闻钱鎛。",
                "百工圣人为，此最功不薄。",
                "欲收禾黍善，先去蒿莱恶。",
                "愿同欹器悟，更使臣工作。"
            ]
        },
        {
            "title": "和圣俞农具诗十五首其十四台笠",
            "content": [
                "耕有春雨濡，耘有秋阳暴。",
                "二物应时须，九州同我服。",
                "欲为生少慕，得此自云足。",
                "君思周伯阳，所愿岂华毂。"
            ]
        },
        {
            "title": "和圣俞农具诗十五首其十三襏襫",
            "content": [
                "采采霜露下，披披烟雨中。",
                "薄茅以为友，短褐相与同。",
                "勿妒市门人，绮纨被奴僮。",
                "当惭边城戍，擐甲徂春冬。"
            ]
        },
        {
            "title": "和圣俞农具诗十五首其十耒耜",
            "content": [
                "耒耜见於易，圣人取风雷。",
                "不有仁智兼，利端谁与开。",
                "神农后稷死，般尔相寻来。",
                "山林尽百巧，揉斲无良材。"
            ]
        },
        {
            "title": "和圣俞农具诗十五首其十二耰耡",
            "content": [
                "锻金以为曲，揉木以为直。",
                "直曲相後先，心手始两得。",
                "秦人望屋食，以此当金革。",
                "君勿易耰耡，耰耡胜锋镝。"
            ]
        },
        {
            "title": "和圣俞农具诗十五首其三耕牛",
            "content": [
                "朝耕草茫茫，暮耕水潏潏。",
                "朝耕及露下，暮耕连月出。",
                "自无一毛利，主有千箱实。",
                "睆彼天上星，空名岂余匹。"
            ]
        },
        {
            "title": "和圣俞农具诗十五首其六扬扇",
            "content": [
                "精良止如留，疏恶去如摈。",
                "如摈非尔憎，如留岂吾吝。",
                "无心以择物，谁喜亦谁愠。",
                "翁乎勤簸扬，可使糖纰尽。"
            ]
        },
        {
            "title": "和圣俞农具诗十五首其九耧种",
            "content": [
                "富家种论石，贫家种论斗。",
                "富贫同一时，倾泻应心手。",
                "行看万垄空，坐使千箱有。",
                "利物博如此，何惭在牛後。"
            ]
        },
        {
            "title": "和圣俞农具诗十五其七田漏",
            "content": [
                "占星昏晓中，寒暑已不疑。",
                "田家更置漏，寸晷亦欲知。",
                "汗与水俱滴，身随阴屡移。",
                "谁当哀此劳，往往夺其时。"
            ]
        },
        {
            "title": "和圣俞农具诗十五其八牛衣",
            "content": [
                "百兽冬自暖，独牛非氄毛。",
                "无衣与卒岁，坐恐得空牢。",
                "主人覆护恩，岂啻一绨袍。",
                "问尔何以报，离离满东皋。"
            ]
        },
        {
            "title": "和舍弟舟上示沈道源",
            "content": [
                "还装欲尽喜舟轻，更喜嘉宾伴此行。",
                "野饮不忘鱼可钓，旅羹何惜雁能鸣。",
                "西山壮马先归牧，南穴残枭欲就烹。",
                "忧国自多廊庙宰，与君诗酒尽交情。"
            ]
        },
        {
            "title": "和钱学士喜雪",
            "content": [
                "手把诗翁忆雪诗，坐愁穷海瘴烟霏。",
                "谁令天上苍茫合，忽见空中散漫飞。",
                "阊阖与风生气势，姮娥交月借光辉。",
                "山鸦瑟缩相依立，邑犬跳梁未肯归。",
                "点缀丘园荣树木，埋藏沟渐乱封圻。",
                "高歌业已传都市，逸兴何当叩隐扉。",
                "颇欲携樽邀使骑，几忘温席荐亲闱。",
                "公今早晚班春去，强劝涝田补岁饥。"
            ]
        },
        {
            "title": "和平父寄道光法师",
            "content": [
                "欲见道人非一朝，杖藜无路到青霄。",
                "千岩万壑排风雨，想对桐炉柏子烧。"
            ]
        },
        {
            "title": "和圣俞农具诗十五首其二樵斧",
            "content": [
                "百金聚一冶，所赋以所遭。",
                "此岂异莫耶，奈何独当樵。",
                "朝出在人手，暮归在人腰。",
                "用舍各有时，此日两无邀。"
            ]
        },
        {
            "title": "和平甫舟中望九华山二首",
            "content": [
                "谁谓九华远，吾身未尝檐。",
                "唱篇每起予，予口安能箝。",
                "忆在秋浦北，空江上新蟾。",
                "光洁写一镜，回环两堤奁。",
                "露坐引衣襋，风行欹帽檐。",
                "维舟当此时，巨细得尽瞻。",
                "试尝论大略，次乃述微纤。",
                "此山广以深，包畜万物兼。",
                "嘘云吐雾雨，生育靡不渐。",
                "巍然如九皇，德泽四海沾。",
                "此山相後先，各出群峰尖。",
                "毅然如九官，罗立在堂廉。",
                "挺身百辟上，附丽无奸憸。",
                "此山高且寒，五月不觉炎。",
                "草树萋已绿，冰霜尚涵淹。",
                "颓然如九老，白发连苍髯。",
                "此山当无云，秀色郁以添。",
                "毅然如九官，靓饰出重帘。",
                "佩环与巾裙，绀玉青纨缣。",
                "远之妍西施。",
                "近或丑无盐。",
                "变态不可穷，诗者徒呫呫。",
                "我初勇一往，役世难安恬。",
                "浪荒不走职，民瘼当谁砭。",
                "乖离今数旬，梦想欲窥觇。",
                "自期得所如，何啻释囚钳。",
                "念昔太白巅，下视海日暹。",
                "朅来天柱游，屐齿尚苔黏。",
                "犹之健饮食，屡飨亦云餍。",
                "胡为慕攀踏，已惫且不嫌。",
                "岂其仁智心，山水固所潜。",
                "男儿有所学，进退不在占。",
                "功名苟不谐，廊庙等闾阎。",
                "况乃抡椽杙，其谁辨楩柟。",
                "归欤岩崖居，料理带与签。",
                "得石坐兀兀，逢泉饮厌厌。",
                "取舍断在独，岂必询谋佥。",
                "子语实慰我，宁殊邑中黔。",
                "玉枝将在山，当倚以葭蒹。",
                "诗力我已屈，锋鋩子犹銛。",
                "扶伤更一战，语汝其无谦。"
            ]
        },
        {
            "title": "和平甫舟中望九华山二首",
            "content": [
                "楚越千万山，雄奇此山兼。",
                "盘根虽巨壮，其末乃修纤。",
                "去县尚百里，侧身勇前瞻。",
                "萧条烟岚上，缥缈浮青尖。",
                "徐行稍复逼，所瞩亦已深。",
                "精神去亹亹，气象来渐渐。",
                "卸席取近岸，移船傍苍蒹。",
                "窥观坐穷晡，未觉晷刻淹。",
                "江空万物息，四面波澜恬。",
                "峨然九女鬟，争山一镜奁。",
                "卧送秋月没，起看朝阳暹。",
                "游氛荡无余，琐细得尽觇。",
                "陵空翠纛直，照影寒鋩銛。",
                "冢木立绀发，崖林张紫髯。",
                "变态生倏忽，虽神讵能占。",
                "当留老吾身，少驻谁云餍。",
                "惜哉秦汉君，黄屋上衡灊。",
                "等之事嬉游，舍此何其廉。",
                "我疑二后荒，神物久已厌。",
                "埋藏在云雾，不欲登昏憸。",
                "又疑避褒封，蔽匿以为谦。",
                "或是古史书，脱落简与签。",
                "当时备巡游，今不在缃缣。",
                "终南秦之望，泰山鲁所詹。",
                "天王与秩祭，俎豆罗醯盐。",
                "苟能泽下民，维此远亦沾。",
                "方今东南旱，土脉燥不黏。",
                "尚无肤寸功，岂免窃食嫌。",
                "神莽吾难知，士病吾能砭。",
                "文章巧傅会，智术工飞箝。",
                "荐宝互珪璧，论材自楩柟。",
                "苟以饰妇妾，谬云活苍黔。",
                "岂如幽人乐，兹山谢闾阎。",
                "穴石作户牖，垂泉尚门帘。",
                "寻奇出後径，览胜倚前檐。",
                "超然往不返，举世徒呫呫。",
                "高兴寄日月，千秋伴乌蟾。",
                "遐追商洛翁，秦火不能炎。",
                "近慕楚穆生，竟脱楚人钳。",
                "吾意窃所尚，人谋谅难佥。"
            ]
        },
        {
            "title": "和刘贡甫燕集之作",
            "content": [
                "冯侯天马壮不羁，韩侯白鹭下清池。",
                "刘侯羽翰秋欲击，吴侯葩萼春争披。",
                "沈侯玉雪照人洁，萧洒已见江湖姿。",
                "唯予貌丑骇公等，自镜亦正如蒙倛。",
                "忘形论交喜有得，杯酒邂逅今良时。",
                "心亲不复异新旧，便脱巾屐相谐嬉。",
                "空堂无尘小雨定，浓绿翳水浮秋曦。",
                "高谈四坐扫炎热，木末更送凉风吹。",
                "此欢不尽忽分散，明月照屋空参差。",
                "平明余清在心耳，洗我重得刘侯诗。",
                "刘侯未见闻已熟，吾友称诵多文辞。",
                "才高意大方用世，自有豪俊相攀追。",
                "咨予後会恐不数，魂梦久向东南驰。",
                "何时扁舟却顾我，还欲迎子游山陂。"
            ]
        },
        {
            "title": "和平甫寄陈正叔",
            "content": [
                "强行南仕莫辞勤，闻说田园已旷耘。",
                "纵使一区犹有宅，可能三月尚无君。",
                "且同元亮倾樽酒，更与灵均续旧文。",
                "此道废兴吾命在，世间滕口任云云。"
            ]
        },
        {
            "title": "和平甫招道光法师",
            "content": [
                "链师投老演真乘，像劫空王爪与肱。",
                "於总持门通一路，以光明藏续千灯。",
                "从容发口酬摩诘，邂逅持心契慧能。",
                "新句得公还有赖，古人诗字耻无僧。"
            ]
        },
        {
            "title": "和净因有作",
            "content": [
                "朝红一片堕窗尘，禅客翛然感此辰。",
                "更觉城中芳意少，不如山野早知春。"
            ]
        },
        {
            "title": "和金陵怀古",
            "content": [
                "怀乡访古事悠悠，独上江城满目秋。",
                "一鸟带烟来别渚，数帆和雨下归舟。",
                "萧萧暮吹惊红叶，惨惨寒云压旧楼。",
                "故国凄凉谁与问，人心无复更风流。"
            ]
        },
        {
            "title": "和栖霞寂照庵僧云渺",
            "content": [
                "萧然一世外，所乐有谁同。",
                "宴坐能忘老，斋蔬不过中。",
                "无心为佛事，有客问家风。",
                "笑谓西来意，虽空亦不空。"
            ]
        },
        {
            "title": "和惠思韵二首其一——醴泉观",
            "content": [
                "邂逅相随一日闲，或缘香火共灵山。",
                "夕阳兴罢黄尘陌，直似蓬莱堕世间。"
            ]
        },
        {
            "title": "和惠思岁二日二绝",
            "content": [
                "沙砾藏春未放来，荒庭终日守陈荄。",
                "遥怜草色裙腰绿，湖寺西南一径开。"
            ]
        },
        {
            "title": "和惠思岁二日二绝",
            "content": [
                "懒读书来已数年，从人嘲我腹便便。",
                "为嫌归舍儿童聒，故就僧房借榻眠。"
            ]
        },
        {
            "title": "和惠思波上鸥",
            "content": [
                "翩翩白凫鸥，泛泛水中游。",
                "西来久不见，梦想在沧洲。"
            ]
        },
        {
            "title": "和郭公甫",
            "content": [
                "且欲相邀卧看山，扁舟自可送君还。",
                "留连城郭今如此，知复何时伴我闲。"
            ]
        },
        {
            "title": "和耿天骘以竹冠见赠四首",
            "content": [
                "冠工新意斲檀栾，雾卷云烝久未乾。",
                "遗我山林真自称，何须貂暖配金寒。"
            ]
        },
        {
            "title": "和耿天骘以竹冠见赠四首",
            "content": [
                "无物堪持比此冠，竹皮柔胆谷皮乾。",
                "故人恋恋绨袍意，岂为哀怜范叔寒。"
            ]
        },
        {
            "title": "和耿天骘以竹冠见赠四首",
            "content": [
                "竹根殊胜竹皮冠，欲著先须短发乾。",
                "要使山林人共见，不持方帽御风寒。"
            ]
        },
        {
            "title": "和耿天骘同游定林",
            "content": [
                "道人深闭门，二客来不速。",
                "摄衣负朝暄，一笑皆捧腹。",
                "逍遥烟中策，放浪尘外躅。",
                "晤言或世闻，谁谓非绝俗。"
            ]
        },
        {
            "title": "和甫如京师微之置酒",
            "content": [
                "季子将北征，貂裘解亭皋。",
                "使君拥鸣驺，出饯载酒醪。",
                "作诗宠行色，坐客多贤豪。",
                "信知大夫才，能赋在登高。",
                "陟屺忧未已，强歌反哀号。",
                "问言归何时，逮此冬风饕。",
                "川涂良阻修，箠辔慎所操。",
                "黄屋初启圣，万灵归一陶。",
                "询谋及疏贱，拔取皆时髦。",
                "往矣果有合，可辞州县劳。"
            ]
        },
        {
            "title": "和惠思韵二首其二——蝉",
            "content": [
                "白下长干何可见，风尘愁杀庾兰成。",
                "去年今日青松路，亦自闻蝉第一声。"
            ]
        },
        {
            "title": "和崔公度家风琴八首007",
            "content": [
                "系身高处本无心，万窍鸣时有玉音。",
                "欲作镆耶为物使，知君能笑不祥金。"
            ]
        },
        {
            "title": "和崔公度家风琴八首",
            "content": [
                "南风屋角响萧萧，白日帘垂坐寂寥。",
                "爱此宫商有真意，与君倾耳尽今朝。"
            ]
        },
        {
            "title": "和崔公度家风琴八首008",
            "content": [
                "疏铁檐间挂作琴，清风才到遽成音。",
                "伊人欲问无真意，向道从来不博金。"
            ]
        },
        {
            "title": "和崔公度家风琴八首",
            "content": [
                "万物能鸣为不平，世间歌哭两营营。",
                "君知此物心何欲，自信天机自有声。"
            ]
        },
        {
            "title": "和崔公度家风琴八首",
            "content": [
                "帘幕无风起泬寥，谁悲精铁任飘飘。",
                "随商应角知无意，不待歌成韵已消。"
            ]
        },
        {
            "title": "和崔公度家风琴八首",
            "content": [
                "屋山终日信飘飘，似与幽人破寂寥。",
                "为有机心须强聒，直教悬解始声消。"
            ]
        },
        {
            "title": "和冲卿雪诗并示持国",
            "content": [
                "地卷江海浮，天吹河汉涌。",
                "北风散作花，巧丽世无种。",
                "霾昏得照曜，尘滓归掩拥。",
                "荒林无空枝，幽瓦有高陇。",
                "分才一毛细，聚或千钧重。",
                "飞扬窥已眩，摧压听还凶。",
                "渔舟平系舷，樵屩没归踵。",
                "空令物象莹，岂兔川涂雍。",
                "争光姮娥妒，失色羲和恐。",
                "赖逢阳气蒸，转作水波溶。",
                "舞庭称贺严，扫路传呼宠。",
                "冲游谢壮少，避卧甘闲冗。",
                "吴侯绝俗唱，韩子当敌勇。",
                "胜负观两豪，吾衰但阴拱。"
            ]
        },
        {
            "title": "和崔公度家风琴八首",
            "content": [
                "风来风去岂尝要，随分铿锵与寂寥。",
                "不似人间古锺磬，从来文饰到今朝。"
            ]
        },
        {
            "title": "和公辟转运江西",
            "content": [
                "江西一节铸黄金，最慰章滨父老心。",
                "长孺向来真强予，次公今不异重临。",
                "余风尚有欢谣在，陈迹非无胜事寻。",
                "豫想新诗能寄我，十年华省故情深。"
            ]
        },
        {
            "title": "和耿天骘以竹冠见赠四首",
            "content": [
                "玉润金明信好冠，错刀剜出藓纹乾。",
                "不忘君惠常加首，要使欢盟未可寒。"
            ]
        },
        {
            "title": "和崔公度家风琴八首",
            "content": [
                "风铁相敲固可鸣，朔兵行夜响行营。",
                "如何清世容高卧，翻作幽窗枕上声。"
            ]
        },
        {
            "title": "和陈辅秀才金陵书事",
            "content": [
                "南郭先生比鷾鸸，年年过我未愆期。",
                "休论玉谢当时事，大抵乌衣只旧时。"
            ]
        },
        {
            "title": "和蔡枢密孟夏旦日西府书事",
            "content": [
                "宫阙初晴气象饶，宝车攒毂会东朝。",
                "重轮庆自离明後，内壤阴随解泽消。",
                "赐篚外廷纷锦绣，燕庖中禁续薪樵。",
                "联翩入贺知君意，咫尺威颜不隔霄。"
            ]
        },
        {
            "title": "和蔡副枢贺平戎庆捷",
            "content": [
                "城郭名王据两陲，军前一日送降旗。",
                "羌兵自此无传箭，汉甲如今不解累。",
                "幕府上功联旧伐，朝廷称庆具新仪。",
                "周家道泰西戎喙，还见诗人咏串夷。"
            ]
        },
        {
            "title": "何处难忘酒二首",
            "content": [
                "何处难忘酒，君臣会合时。",
                "深堂拱尧舜，密席坐皋夔。",
                "和气袭万物，欢声连四夷。",
                "此时无一盏，真负鹿鸣诗。"
            ]
        },
        {
            "title": "杭州修广师法喜堂",
            "content": [
                "浮屠之法与世殊，洗涤万事求空虚。",
                "师心以此不挂物，一堂收身自有余。",
                "堂阴置石双嵽嵲，石脚立竹青扶疏。",
                "一来已觉肝胆豁，况乃宴坐穷朝晡。",
                "忆初救时勇自许，壮大看俗尤崎岖。",
                "丰车肥马载豪杰，少得志愿多忧虞。",
                "始知进退各有理，造次未可分贤愚。",
                "会将筑室返耕钓，相与此处吟山湖。"
            ]
        },
        {
            "title": "杭州望湖楼回马上作呈玉汝乐道",
            "content": [
                "水光山气碧浮浮，落日将归又少留。",
                "从此只应长入梦，梦中还与故人游。"
            ]
        },
        {
            "title": "杭州呈胜之",
            "content": [
                "游观须知此地佳，纷纷人物敌京华。",
                "林峦腊雪千家水，城郭春风二月花。",
                "彩舫笙箫吹落日，画楼灯烛映残霞。",
                "如君援笔直摹写，寄与尘埃北客夸。"
            ]
        },
        {
            "title": "汉武",
            "content": [
                "壮士悲歌出寒频，中原萧瑟半无人。",
                "君王不负长陵约，直欲功成赏汉臣。"
            ]
        },
        {
            "title": "韩信",
            "content": [
                "韩信寄食常歉然，邂逅漂母能哀怜。",
                "当时哙等何由伍，但有淮阴恶少年。",
                "谁道萧曹刀笔吏，从容一语知人意。",
                "坛上平明大将旗，举军尽惊王不疑。",
                "捄兵半楚潍半沙，从初龙且闻信怯。",
                "鸿沟天下已横分，谈笑重来卷楚氛。",
                "但以怯名终得羽，谁为孔费两将军。"
            ]
        },
        {
            "title": "韩持国从富并州辟",
            "content": [
                "韩侯冰玉人，不可尘土杂。",
                "官虽众俊後，名字久訇磕。",
                "并州天下望，抚士威爱惬。",
                "千金弃不惜，宾客常满合。",
                "遥闻余风高，为子置一榻。",
                "亲交西门饯，百马骄杂遝。",
                "子材宜用世，谈者为呜唈。",
                "矧今名主人，气力足呵欱。",
                "推贤为时辅，势若朽易拉。",
                "会当荐还朝，立子在阊阖。",
                "惜哉秣骐骥，赋以升龠合。",
                "咨予栖栖者，气象已摧塌。",
                "他年佐方州，说将尚不纳。",
                "况於声势尊，岂易取酬答。",
                "有如持寸莛，未足撼鞺鞳。",
                "顾於山水闲，意愿多所合。",
                "匡庐与韶石，少小已尝蹋。",
                "风游会稽春，雪宿天柱腊。",
                "淮湖江海上，惯食虾蟹蛤。",
                "西南穷岷嶓，东北尽济漯。",
                "身虽未尝历，魂梦已稠沓。",
                "荆溪最所爱，映烛多庙塔。",
                "溪果点丹漆，溪花团绣罨。",
                "扁舟信所过，行不废樽榼。",
                "一从舍之去，霜雪行满颌。",
                "思之不能寐，蹙若虻蚋噆。",
                "方将筑其滨，毕景谢噂嗒。",
                "安能孤此意，颠倒就衰飒。",
                "唯子余所向，嗜好比鹣鲽。",
                "何时归相过，游屐尚可蜡。"
            ]
        },
        {
            "title": "韩信",
            "content": [
                "贫贱侵凌富贵骄，功名无复在刍荛。",
                "将军北面师降虏，此事人间久寂寥。"
            ]
        },
        {
            "title": "海棠花",
            "content": [
                "绿娇隐约眉轻扫，红嫩妖饶脸薄妆。",
                "巧笔写传功未尽，清才吟咏兴何长。"
            ]
        },
        {
            "title": "何处难忘酒二首",
            "content": [
                "何处难忘酒，英雄失志秋。",
                "庙堂生莽卓，岩谷死伊周。",
                "赋敛中原困，干戈四海愁。",
                "此时无一盏，难遣壮图休。"
            ]
        },
        {
            "title": "韩持国见访",
            "content": [
                "余生非匏瓜，於世不无求。",
                "弱力惮耕稼，衣食当周流。",
                "起家始二十，南北今白头。",
                "愁伤意已败，罢病恐难瘳。",
                "江湖把一节，屡乞东南州。",
                "治民岂吾能，闲僻庶可偷。",
                "谬恩当徂冬，黾勉始今秋。",
                "岂敢事高蹇，茫然乖本谋。",
                "抚心私自怜，仰屋窃叹愀。",
                "强骑黄饥马，欲语将谁投。",
                "赖此城下宅，数蒙故人留。",
                "揽衣坐中庭，仰视白云浮。",
                "白云御西风，一一向沧洲。",
                "安得两黄鹄，跨之与云游。"
            ]
        },
        {
            "title": "海棠",
            "content": [
                "桂宁辞月窟，桃合避仙源。",
                "赠别难饶柳，忘忧好树萱。",
                "轻轻飞燕舞，脉脉息妫言。",
                "蕙陋虚侵径，梨凡浪占园。",
                "论心留蝶宿，低面厌莺喧。",
                "不奈神仙品，何辜造化恩。",
                "烟愁思旧梦，雨泣怨新婚。",
                "画恐明妃恨，移同卓氏奔。"
            ]
        },
        {
            "title": "过杨德逢庄",
            "content": [
                "携僧出西路，日晏昧所投。",
                "循河望积谷，一饱觉易谋。",
                "稚子举桉出，咄嗟见盘羞。",
                "饭新秔有香，煮菜旨且柔。",
                "暮从秀岩归，秣蹇得少留。",
                "捧腹笑相语，果然无所求。"
            ]
        },
        {
            "title": "过徐城",
            "content": [
                "七年五过徐城县，自笑皇皇此世间。",
                "安得身如仓庾氏，一官能到子孙闲。"
            ]
        },
        {
            "title": "过皖口",
            "content": [
                "皖城西去百重山，陈迹今埋杳霭间。",
                "白发行藏空自感，春风江水照衰颜。"
            ]
        },
        {
            "title": "过外弟饮",
            "content": [
                "一自君家把酒杯，六年波浪与尘埃。",
                "不知乌石冈边路，至老相寻得几回。"
            ]
        },
        {
            "title": "过食新城藕",
            "content": [
                "他年过食新城藕，枕藉船中载亲友。",
                "今年却到经行处，独坐昏烟对舞柳。",
                "甘酸向口无所适，牢落盘餐与樽酒。",
                "冰房玉节漫自好，欲御还休涕垂手。",
                "曾参宦学居常近，阳城离别初不久。",
                "人间此愿两未能，西风落日空回首。"
            ]
        },
        {
            "title": "过山即事",
            "content": [
                "却过兹山已九年，江湖身世只飘然。",
                "曲城丘墓心空折，盐步庭闱眼欲穿。",
                "惨惨野云生陇底，萧萧饥马立风前。",
                "转多愁思摧华发，早晚轻舟上秀川。"
            ]
        },
        {
            "title": "过刘全美所居",
            "content": [
                "西崦晴天得强扶，出林知有故人居。",
                "数能过我论奇字，当复令公见异书。"
            ]
        },
        {
            "title": "过刘贡甫",
            "content": [
                "去年约子游山陂，今者仍为大梁客。",
                "天旋日月不少留，称意人间宁易得。",
                "天明径欲相就语，云雪填城万家白。",
                "冬风吹鬣马更骄，一出何由问行迹。",
                "能言奇字世已少，终欲追攀岂辞剧。",
                "枕中鸿宝旧所传，饮我宁辞酒或索。",
                "吾愿与子同醉醒，颜状虽殊心不隔。",
                "如知今有可怜人，回首纷纷斗筲窄。"
            ]
        },
        {
            "title": "过法云寺",
            "content": [
                "路过潮沟八九盘，招提雪脊隐云端。",
                "金钿一一花总老，翠被重重山更寒。"
            ]
        },
        {
            "title": "郭解",
            "content": [
                "藉交唯有不赀恩，汉法归成弃市论。",
                "平日五陵多任侠，可能推刃报王孙。"
            ]
        },
        {
            "title": "贵州虞部使君访及道旧窃有感恻因成小诗",
            "content": [
                "韶山秀拔江清写，气象还能出搢绅。",
                "当我垂髫初识字，看君挥翰独惊人。",
                "邮签忽报旌麾入，斋合遥瞻组绶新。",
                "握手更谁知往事，同时诸彦略成尘。"
            ]
        },
        {
            "title": "癸卯追感正月十五事",
            "content": [
                "正月端门夜，金舆缥缈中。",
                "传觞三鼓罢，纵观万人同。",
                "警跸声如在，嬉游事已空。",
                "但令千载後，追咏太平功。"
            ]
        },
        {
            "title": "归燕",
            "content": [
                "马上逢归燕，知从何处来。",
                "贪寻旧巢去，不带锦书回。"
            ]
        },
        {
            "title": "归庵",
            "content": [
                "稻畦藏水绿秧齐，松鬣初乾尚有泥。",
                "纵蹇寻冈归独卧，东庵残梦午时鸡。"
            ]
        },
        {
            "title": "过故居",
            "content": [
                "泝伐开新屋，扶舆绕故园。",
                "事遗心独寄，路翳目空存。",
                "野果寒林寂，蛮花午簟温。",
                "难忘旧时处，欲宿愧桑门。"
            ]
        },
        {
            "title": "汉文帝",
            "content": [
                "轻刑死人众，丧短生者偷。",
                "仁者自此薄，哀哉不能谋。",
                "露台惜百金，灞陵无高丘。",
                "浅恩施一时，长患被九州。"
            ]
        },
        {
            "title": "光宅",
            "content": [
                "今知光宅寺，牛首正当门。",
                "台殿金碧毁，丘墟桑竹繁。",
                "萧萧新犊卧，冉冉暮鸦翻。",
                "回首千岁梦，雨花何足言。"
            ]
        },
        {
            "title": "光宅寺",
            "content": [
                "齐安孤起宋兴前，光宅相仍一水边。",
                "蜂分蚁争今不见，故窠遗垤尚依然。"
            ]
        },
        {
            "title": "观明州图",
            "content": [
                "明州城郭画中传，尚记西亭一舣船。",
                "投老心情非复昔，当时山水故依然。"
            ]
        },
        {
            "title": "观王氏雪图",
            "content": [
                "崔嵬相映雪重重，茅屋柴门在山峰。",
                "想有幽人遗世事，独临青峭倚长松。"
            ]
        },
        {
            "title": "古意",
            "content": [
                "采芝天门山，寒露净毛骨。",
                "帝青九万里，空洞无一物。",
                "倾河略西南，昌射河鼓没。",
                "蓬莱眼中见，人世叹超忽。",
                "当时弃桃核，闻已撑月窟。",
                "且当呼阿环，乘兴弄溟渤。"
            ]
        },
        {
            "title": "古松",
            "content": [
                "森森直干百余寻，高入青冥不附林。",
                "万壑风生成夜响，千山月照挂秋阴。",
                "岂因粪壤栽培力，自得乾坤造化心。",
                "廊庙乏材应见取，世无良匠勿相侵。"
            ]
        },
        {
            "title": "古寺",
            "content": [
                "寥寥萧寺半遗基，游客经年断履綦。",
                "犹有齐梁旧时殿，尘昏金像雨昏碑。"
            ]
        },
        {
            "title": "孤城",
            "content": [
                "孤城回望距几何，记得好处常经过。",
                "最思东山烟树色，更忆南湖秋水波。",
                "百年颠倒如梦寐，万事乖隔徒悲歌。",
                "应须饮酒不复道，今夜江头明月多。"
            ]
        },
        {
            "title": "姑胥郭",
            "content": [
                "误褫云巾别故山，抵吴由越两间关。",
                "千家渔火秋风市，一叶归舟暮雨湾。",
                "旅病愔愔如困酒，乡愁脉脉似连环。",
                "情知带眼从前缓，更恐颠毛自此斑。"
            ]
        },
        {
            "title": "沟西",
            "content": [
                "沟西直下看芙蕖，叶底三三两两鱼。",
                "若比濠梁应更乐，近人浑不畏舂鉏。"
            ]
        },
        {
            "title": "沟上梅花欲发",
            "content": [
                "亭亭背暖临沟处，脉脉含芳映雪时。",
                "莫恨夜来无伴侣，月明还见影参差。"
            ]
        },
        {
            "title": "沟港",
            "content": [
                "沟港重重柳，山坡处处梅。",
                "小舆穿麦过，狭径碍桑回。"
            ]
        },
        {
            "title": "宫词",
            "content": [
                "六宅新妆促锦，三宫巧仗丛花。",
                "一片黄云起处，内人遥认官家"
            ]
        },
        {
            "title": "公辟枉道见过获闻新诗因叙叹仰",
            "content": [
                "青丘神父能为政，碧落仙翁好作诗。",
                "旧事齐儿应共记，新篇楚老得先知。",
                "怀砖大岘如迎日，供帐阊门胜去时。",
                "若与鸱夷斗百草，锦囊佳丽敌西施。"
            ]
        },
        {
            "title": "估玉",
            "content": [
                "潼关西山古蓝田，有气郁郁高拄天。",
                "雄虹雌霓相结缠，昼夜不散非云烟。",
                "秦人挟斤上其巅，视气所出深鑱镌。",
                "得物盈尺方且坚，以斤试叩声泠然。",
                "持归市上求百钱，人皆疑嗟莫爱怜。",
                "大梁老估闻不眠，操金喜取走蹁跹。",
                "深藏牢包三十年，光怪邻里惊相传，欲献天子无由缘。",
                "朝廷昨日锺鼓县，呼工琢圭寘神筵。",
                "玉材细琐不中权，贾孙抱物诏使前。",
                "红罗复叠帕紫毡，发视绀碧光属联。",
                "诏问与价当几千，众工让口无敢先。",
                "嗟我岂识真与全。"
            ]
        },
        {
            "title": "耿天骘惠梨次韵奉酬三首",
            "content": [
                "开国桐乡已白头，国人谁复记前游。",
                "故情但有吴塘水，转入东江向我流。"
            ]
        },
        {
            "title": "耿天骘惠梨次韵奉酬三首",
            "content": [
                "桐乡山远复川长，紫翠连城碧满隍。",
                "今日桐乡谁爱我，当时我自爱桐乡。"
            ]
        },
        {
            "title": "光宅寺",
            "content": [
                "翛然光宅淮之阴，扶舆独来止中林。",
                "千秋锺梵已变响，十亩桑竹空成阴。",
                "昔人倨堂有妙理，高座翳绕天花深。",
                "红葵紫苋复满眼，往事无迹难追寻。"
            ]
        },
        {
            "title": "耿天骘惠梨次韵奉酬三首",
            "content": [
                "陈迹难寻天柱源，疏封投老误明恩。",
                "国人欲识公归处，杨柳萧萧白下门。"
            ]
        },
        {
            "title": "庚申正月游齐安",
            "content": [
                "水南水北重重柳，山後山前处处梅。",
                "未即此身随物化，年年长趁此时来。"
            ]
        },
        {
            "title": "庚申正月游齐安有诗云水南水北重重柳壬戌正",
            "content": [
                "招提诗壁漫黄埃，忽忽笼纱两过梅。",
                "老值白鸡能不死，复随春色破寒来。"
            ]
        },
        {
            "title": "耿天骘许浪山千叶梅见寄",
            "content": [
                "闻有名花即谩栽，殷懃准拟故人来。",
                "故人岁岁相逢晚，知复同看几度开。"
            ]
        },
        {
            "title": "葛蕴作巫山高爱其飘逸因亦作两篇",
            "content": [
                "巫山高，偃薄江水之滔滔。",
                "水於天下实至险，山亦起伏为波涛。",
                "其巅冥冥不可见，崖崖斗绝悲猿猱。",
                "赤枫青栎生满谷，山鬼白日樵人遭。",
                "窈窕阳台彼神女，朝朝暮暮能云雨。",
                "以云为衣月为褚，乘光服暗无留阻。",
                "昆仑曾城道可取，方丈蓬莱多伴侣。",
                "块独守此嗟何求，况乃低徊梦中语。"
            ]
        },
        {
            "title": "葛蕴作巫山高爱其飘逸因亦作两篇",
            "content": [
                "巫山高，十二峰。",
                "上有往来飘忽之猨猱，下有出没瀺灂之蛟龙，中有倚薄缥缈之神宫。",
                "神人处子冰雪容，吸风饮露虚无中。",
                "千岁寂寞无人逢，邂逅乃与襄王通。",
                "丹崖碧嶂深重重，白月如日明房栊。",
                "象床玉几来自从，锦屏翠幔金芙蓉。",
                "阳台美人多楚语，秖有纤腰能楚舞，争吹凤管鸣鼍鼓。",
                "那知襄王梦时事，但见朝朝暮暮长云雨。"
            ]
        },
        {
            "title": "葛兴祖挽辞",
            "content": [
                "忆随诸彦附青云，场屋声名看出群。",
                "孙宝暮年犹主簿，卜商今日更修文。",
                "山川凛凛平生气，草木萧萧数尺坟。",
                "欲写此哀终不尽，但令千载少知君。"
            ]
        },
        {
            "title": "葛郎中挽辞二首",
            "content": [
                "蛮荆长往地，湖海独归时。",
                "旅榇蛟龙护，铭旌雁鹜随。",
                "此生要有尽，何物告无期。",
                "一片幽堂石，公知我不欺。"
            ]
        },
        {
            "title": "葛郎中挽辞二首",
            "content": [
                "卷卷繐帷轻，空堂昼哭声。",
                "衣冠遗故物，杯案若平生。",
                "白马有悲送，赤车非古行。",
                "低徊九原日，光景在铭旌。"
            ]
        },
        {
            "title": "歌元丰五首",
            "content": [
                "放歌扶杖出前林，遥和丰年击壤音。",
                "曾侍土阶知帝力，曲中时有誉尧心。"
            ]
        },
        {
            "title": "歌元丰五首",
            "content": [
                "湖海元丰岁又登，稆生犹足暗沟塍。",
                "家家露积如山垄，黄发咨嗟见未曾。"
            ]
        },
        {
            "title": "歌元丰五首",
            "content": [
                "露积成山百种收，渔梁亦自富虾鳟。",
                "无羊说梦非真事，岂见元丰第二秋。"
            ]
        },
        {
            "title": "歌元丰五首",
            "content": [
                "豚栅鸡埘晻霭间，暮林摇落献南山。",
                "丰年处处人家好，随意飘然得往还。"
            ]
        },
        {
            "title": "歌元丰五首",
            "content": [
                "水满陂塘谷满篝，漫移蔬果亦多收。",
                "神林处处传箫鼓，共赛元丰第二秋。"
            ]
        },
        {
            "title": "高魏留",
            "content": [
                "魏留十七助防边，埋没盐州十八年。",
                "衣屦穷空委胡妇，糗粮辛苦待山田。",
                "关河旧路频回首，腹背他时两受鞭。",
                "邂逅得归耶战死，母随人去亦萧然。"
            ]
        },
        {
            "title": "感事",
            "content": [
                "贱子昔在野，心哀此黔首。",
                "丰年不饱食，水旱尚何有。",
                "虽无剽盗起，万一且不久。",
                "特愁吏之为，十室灾八九。",
                "原田败粟麦，欲诉嗟无赇。",
                "间关幸见省，笞扑随其後。",
                "况是交冬春，老弱就僵仆。",
                "州家闭仓庾，县吏鞭租负。",
                "乡邻铢两徵，坐逮空南亩。",
                "取赀官一毫，奸桀已云富。",
                "彼昏方怡然，自谓民父母。",
                "朅来佐荒郡，檩檩常惭疚。",
                "昔之心所哀，今也执其咎。",
                "乘田圣所勉，况乃余之陋。",
                "内讼敢不勤，同忧在僚友。"
            ]
        },
        {
            "title": "甘棠梨",
            "content": [
                "甘棠诗所歌，自足夸众果。",
                "爱其凌秋霜，万玉悬磊砢。",
                "园夫盛采摘，市贾争包裹。",
                "车输动盈箱，舟载辄连柁。",
                "朝分不知数，暮在知几颗。",
                "但使甘有余，何伤小而椭。",
                "主人捐千金，飣餖留四坐。",
                "柑椑与橙栗，在口亦云可。",
                "都城纷华地，内热易生火。",
                "问客尚此时，蠲烦孰如我。"
            ]
        },
        {
            "title": "赋枣",
            "content": [
                "种桃昔所传，种枣予所欲。",
                "在实为美果，论材又良木。",
                "余甘入邻家，尚得馋妇逐。",
                "况余秋盘中，快噉取餍足。",
                "风包堕朱缯，日颗皱红玉。",
                "贽享古已然，豳诗自宜录。",
                "沔怀青齐间，万树荫平陆。",
                "谁云食之昏，匿知乃成俗。",
                "广庭觞圣寿，以此参肴蔌。",
                "愿比赤心投，皇明傥予烛。"
            ]
        },
        {
            "title": "赴召道中",
            "content": [
                "海气冥冥涨楚氛，汀洲回薄水横分。",
                "青松十里锺山路，只隔西南一片云。"
            ]
        },
        {
            "title": "奉招吉甫",
            "content": [
                "经纶无地委蓬蒿，凛凛胸怀且自韬。",
                "谁奋长谋平岭海，犹将余力寄风骚。",
                "名惭随俗分中役，恨未收身恨外高。",
                "永夜西堂霜月冷，邀君相伴有松醪。"
            ]
        },
        {
            "title": "奉使道中寄育王山长老常坦",
            "content": [
                "道人少贾海上游，海舶破散身沈浮。",
                "抱金满箧人所寄，吹簸偶得还中州。",
                "臝身归金不受报，秖取斗酒相献酬。",
                "欢娱慈母终一世，脱弃妻子藏岩幽。",
                "苍烟寥寥池水漫，白玉菡萏吹高秋。",
                "夜燃柏子煮山药，忆此东望无时休。",
                "塞垣春枯积雪溜，沙砾盛怒黄云愁。",
                "五更匹马随雁起，想见鄮郭花今稠。",
                "百年夸夺终一丘，世上满眼真悠悠。",
                "寄声万里心绸缪，莫道异趣无相求。"
            ]
        },
        {
            "title": "奉寄子思以代别",
            "content": [
                "南北蹉跎成两翁，悲欢邂逅笑言同。",
                "全家欲出岭云外，匹马肯寻山雨中。",
                "趋府折腰嗟踽踽，听泉分手借匆匆。",
                "寄声但有加餐饭，才业如君岂久穷。"
            ]
        },
        {
            "title": "奉和景纯十四丈三绝",
            "content": [
                "藏春花木望中迷，水复山长道阻跻。",
                "怊怅老年尘世累，无因重到武陵溪。"
            ]
        },
        {
            "title": "奉和景纯十四丈三绝",
            "content": [
                "几年相约在林丘，眼见京江更阻游。",
                "遗我珠玑何以报，恨无瑶玉与公舟。"
            ]
        },
        {
            "title": "奉和景纯十四丈三绝",
            "content": [
                "身先诸老斡枢机，再见王门阖左扉。",
                "但恨东归相值晚，岂知临别更心违。"
            ]
        },
        {
            "title": "复至曹娥堰寄剡县丁元珍",
            "content": [
                "溪水浑浑来自北，千山抱水清相射。",
                "山深水急无艇子，欲从故人安可得。",
                "故人昔日此水上，樽酒扁舟慰行役。",
                "津亭把手坐一笑，我喜满怀君动色。",
                "论新讲旧惜未足，落日低徊已催客。",
                "离心自醉不复饮，秋果寒花空满席。",
                "今年却坐相逢处，怊怅难求别时迹。",
                "可怜溪水自南流，安得溪船问消息。"
            ]
        },
        {
            "title": "奉酬约之见招",
            "content": [
                "君家段干木，为义畏人侵。",
                "冯轼信厚礼，逾垣终褊心。",
                "川坻宁有此，园屋谅非今。",
                "雨过梅柳净，潮来蒲稗深。",
                "种芳弥近渚，伐翳取遥岑。",
                "清节亦难尚，旷怀差易寻。",
                "子猷怜水竹，逸少惬山林。",
                "况复能招我，亲题汉上襟。"
            ]
        },
        {
            "title": "奉酬永叔见赠",
            "content": [
                "欲传道义心犹在，强学文章力已穷。",
                "他日若能窥孟子，终身何敢望韩公。",
                "抠衣最出诸生後，倒屣尝倾广座中，只恐虚名因此得，嘉篇为贶岂宜蒙。"
            ]
        },
        {
            "title": "奉酬圣从侍制",
            "content": [
                "班行想望岁空多，知有龙门未敢过。",
                "和近圣人师展季，勇为君子盗荆轲。",
                "三刀旧协庭闱梦，五腨今传里巷歌。",
                "复道谏书尝满箧，不唯诗句似阴何。"
            ]
        },
        {
            "title": "凤凰山",
            "content": [
                "驱马信所适，落日望九州。",
                "青山满天地，何往为吾丘。",
                "贫贱身秖辱，富贵道足羞。",
                "涉句谅如此，惜哉去无由。"
            ]
        },
        {
            "title": "放鱼",
            "content": [
                "捉鱼浅水中，投置最深处。",
                "当暑脱煎熬，翛然泳而去。",
                "岂无良庖者，可使供七箸。",
                "物我皆畏苦，舍之宁啖茹。"
            ]
        },
        {
            "title": "奉酬杨乐道",
            "content": [
                "邂逅联裾殿阁春，却愁容易即离群。",
                "相知不必因相识，所得如今过所闻。",
                "近代声名出庐骆，前朝笔墨数渊云。",
                "与公家世由来事，愧我初无百一分。"
            ]
        },
        {
            "title": "凤凰山",
            "content": [
                "欢乐欲与少年期，人生百年常苦迟。",
                "白头富贵何所用，气力但为忧勤衰。",
                "愿为五陵轻薄儿，生在贞观开元时。",
                "斗鸡走犬过一生，天地安危两不知。"
            ]
        },
        {
            "title": "范增二首",
            "content": [
                "鄛人七十漫多奇，为汉敺民了不知。",
                "谁合军中称亚父，直须推让外黄儿。"
            ]
        },
        {
            "title": "范增二首",
            "content": [
                "中原秦鹿待新羁，力战纷纷此一时。",
                "有道吊民天即助，不知何用牧羊儿。"
            ]
        },
        {
            "title": "范雎",
            "content": [
                "范雎相秦倾九州，一言立断魏齐头。",
                "世间祸故不可忽，箦中死尸能报雠。"
            ]
        },
        {
            "title": "飞雁",
            "content": [
                "雁飞冥冥时下泊，稻粱虽少江湖乐。",
                "人生何必慕轻肥，辛苦将身到沙漠。",
                "汉时苏武与张骞，万里生还值偶然。",
                "丈夫许国当如此，男子辞亲亦可怜。"
            ]
        },
        {
            "title": "芳草",
            "content": [
                "芳草知谁种，缘阶已数丛。",
                "无心与时竞，何苦绿匆匆。"
            ]
        },
        {
            "title": "访隐者",
            "content": [
                "童子穿云晚未归，谁收松下著残棋。",
                "先生醉卧落花里，春去人间总不知。"
            ]
        },
        {
            "title": "法云",
            "content": [
                "法云但见脊，细路埋桑麻。",
                "扶舆度焰水，窈窕一川花。",
                "一川花好泉亦好，初晴涨绿深於草。",
                "汲泉养之花不老，花底幽人自衰槁。"
            ]
        },
        {
            "title": "泛舟青溪入水门登高斋奉呈叔康",
            "content": [
                "簿领纷纷惜此时，起携佳客散沈迷。",
                "十围但见诸营柳，九曲难寻故国溪。",
                "牵埭欲随流水远，放船终碍画桥低。",
                "子猷清兴何曾尽，想忆高斋更一跻。"
            ]
        },
        {
            "title": "法喜寺",
            "content": [
                "门前白道自萦回，门下青莎间绿苔。",
                "杂树绕花莺引去，坏檐无幕雁归来。",
                "寂寥谁共樽前酒，牢落空留案上杯。",
                "我忆故乡诚不浅，可怜鶗鴂重相催。"
            ]
        },
        {
            "title": "对棋与道源至草堂寺",
            "content": [
                "北风吹人不可出，清坐且可与君棋。",
                "明朝投局日未晚，从此亦复不吟诗。"
            ]
        },
        {
            "title": "对客",
            "content": [
                "窗壁风回午枕凉，清谈相对一胡床。",
                "心知帝力同天地，能使人间白日长。"
            ]
        },
        {
            "title": "段约之园亭",
            "content": [
                "爱公池馆得忘机，初日留连至落晖。",
                "菱暖紫鳞跳复没，柳阴黄鸟啭还飞。",
                "径无凡草唯生竹，盘有嘉蔬不采薇。",
                "胜事阆州虽或有，终非吾土岂如归。"
            ]
        },
        {
            "title": "度麾岭寄莘老",
            "content": [
                "区区随传换冬春，夜半悬崖托此身。",
                "岂慕王尊能许国，直缘毛义欲私亲。",
                "施为已坏生平学，梦想犹归寂寞滨。",
                "风月一歌劳者事，能明吾意可无人。"
            ]
        },
        {
            "title": "芙蕖",
            "content": [
                "芙蕖耐夏复宜秋，一种今年便满沟。",
                "南荡东陂无此物，但随深浅见游鯈。"
            ]
        },
        {
            "title": "发粟至石陂寺",
            "content": [
                "蓦水穿山近更赊，三更燃火饭僧家。",
                "乘田有秩难逃责，从事虽勤敢叹嗟。"
            ]
        },
        {
            "title": "杜甫画像",
            "content": [
                "吾观少陵诗，为与元气侔。",
                "力能排天斡九地，壮颜毅色不可求。",
                "浩荡八极中，生物岂不稠。",
                "丑妍巨细千万殊，竟莫见以何雕锼。",
                "惜哉命之穷，颠倒不见收。",
                "青衫老更斥，饿走半九州。",
                "瘦妻僵前子仆後，攘攘盗贼森戈矛。",
                "吟哦当此时，不废朝廷忧。",
                "常愿天子圣，大臣各伊周。",
                "宁令吾庐独破受冻死，不忍四海寒飕飕。",
                "伤屯悼屈止一身，嗟时之人死所羞。",
                "所以见公像，再拜涕泗流。",
                "惟公之心古亦少，愿起公死从之游。"
            ]
        },
        {
            "title": "独山梅花",
            "content": [
                "独山梅花何所似，半开半谢荆棘中。",
                "美人零落依草木，志士憔悴守蒿蓬。",
                "亭亭孤艳带寒日，漠漠远香随野风。",
                "移栽不得根欲老，回首上林颜色空。"
            ]
        },
        {
            "title": "独归",
            "content": [
                "锺山独归雨微冥，稻畦夹冈半黄青。",
                "疲农心知水未足，看云倚木车不停。",
                "悲哉作劳亦已久，暮歌如哭难为听。",
                "而我官闲幸无事，北窗枕簟风泠泠。",
                "於时荷花拥翠盖，细浪嬲雪千娉婷。",
                "谁能欹眠共此乐，秋港虽浅可扬舲。"
            ]
        },
        {
            "title": "发廪",
            "content": [
                "先王有经制，颁布上所行。",
                "後世不复古，贫穷主兼并。",
                "非民独如此，为国赖以成。",
                "筑台尊寡妇，入粟至公卿。",
                "我尝不忍此，愿见井地平。",
                "大意苦未就，小官苟营营。",
                "三年佐荒州，市有弃饿婴。",
                "驾言发富藏，云以救鳏惸。",
                "崎岖山谷间，百室无一盈。",
                "乡豪已云然，罢弱安可生。",
                "兹地昔丰实，土沃人良耕。",
                "他州或呰窳，贫富不难评。",
                "幽诗出周公，根本讵宜轻。",
                "愿书七月篇，一寤上聪明。"
            ]
        },
        {
            "title": "独饭",
            "content": [
                "窗明两不借，榻净一籧篨。",
                "栩栩幽人梦，夭夭老者居。",
                "安能问香积，谁可告华胥。",
                "独饭墙阴转，看云坐久如。"
            ]
        },
        {
            "title": "独行",
            "content": [
                "朱颜日夜不如故，深感杏花相映红。",
                "尽日独行春色里，醉吟谁肯伴衰翁。"
            ]
        },
        {
            "title": "饭祈泽寺",
            "content": [
                "驾言东南游，午饭投僧馆。",
                "山白梅蕊长，林黄柳芽短。",
                "笭箵沙际来，略彴桑闲断。",
                "春映一川明，雪消千壑漫。",
                "鱼随竹影浮，鸟误人声散。",
                "翫物岂能留，干时吾自懒。"
            ]
        },
        {
            "title": "独卧有怀",
            "content": [
                "午鸠鸣春阴，独卧林壑静。",
                "微云过一雨，淅沥生晚听。",
                "红绿纷在眠，流芳与时竞。",
                "有怀无与言，伫立锺山暝。"
            ]
        },
        {
            "title": "发馆陶",
            "content": [
                "促辔数残更，似闻鸡一鸣。",
                "春风马上梦，沙路月中行。",
                "笳鼓远多思，衣裘寒始轻。",
                "稍知田父稳，灯火闭柴荆。"
            ]
        },
        {
            "title": "读维摩经有感",
            "content": [
                "身如泡沫亦如风，刀割香涂共一空。",
                "宴坐世间观此理，维摩虽病有神通。"
            ]
        },
        {
            "title": "读诏书",
            "content": [
                "去秋东出汴河梁，已见中州旱势强。",
                "日射地穿千里赤，风吹沙度满城黄。",
                "近闻急诏收群策，颇说新年又亢阳。",
                "贱术纵工难自献，心忧天下独君王。"
            ]
        },
        {
            "title": "读唐书",
            "content": [
                "志士无时亦少成，中才随世就功名。",
                "并汾诸子何为者，坐与文章立太平。"
            ]
        },
        {
            "title": "读墨",
            "content": [
                "谁为尧舜徒，孔子而已矣。",
                "人皆是尧舜，未必知孔子。",
                "伯夷不辱身，柳下援而止。",
                "孔子尚有言，我则异於是。",
                "兼爱为无父，排斥固其理。",
                "孔墨必相用，自古宁有此。",
                "退之嘲鲁连，顾未知之耳。",
                "如何蔽於斯，独有见於彼。",
                "凡人工自私，翟也信奇伟。",
                "惜乎不见正，遂与中庸诡。",
                "退之醇孟轲，而駮荀杨氏。",
                "至其趣舍间，亦又蔽於己。",
                "化而不自知，此语孰云俚。",
                "咏言以自警，吾诗非好诋。"
            ]
        },
        {
            "title": "读眉山集次韵雪诗五首",
            "content": [
                "戏摇微缟女鬟鸦，试咀流酥已颊车。",
                "历乱稍埋冰揉粟，消沉时点水圆花。",
                "岂能舴艋真寻我，且与蜗牛独卧家。",
                "欲挑青腰还不敢，直须诗胆付刘叉。"
            ]
        },
        {
            "title": "读蜀志",
            "content": [
                "千载纷争共一毛，可怜身世两徒劳。",
                "无人语与刘玄德，问舍求田意最高。"
            ]
        },
        {
            "title": "读眉山集次韵雪诗五首",
            "content": [
                "寄声三足阿环鸦，问讯青腰小驻车。",
                "一一煦肌宁有种，纷纷迷眼为谁花。",
                "争妍恐落江妃手，耐冷疑连月姊家。",
                "长恨玉颜春不久，画图时展为君叉。"
            ]
        },
        {
            "title": "读秦汉间事",
            "content": [
                "秦徵天下材，入作阿房宫。",
                "宫成非一木，山谷为穷空。",
                "子羽一炬火，骊山三月红。",
                "能令扫地尽，岂但焚人功。"
            ]
        },
        {
            "title": "读眉山集次韵雪诗五首",
            "content": [
                "惠施文字黑如鸦，於此机缄漫五车。",
                "皭若易缁终不染，纷然能幻本无花。",
                "观空白足宁知处，疑有青腰岂作家。",
                "慧可忍寒真觉晚，为谁将手少林叉。"
            ]
        },
        {
            "title": "读眉山集次韵雪诗五首",
            "content": [
                "神女青腰宝髻鸦，独藏云气委飞车。",
                "夜光往往多联璧，白小纷纷每散花。",
                "珠网纚连拘翼座，瑶池淼漫阿环家。",
                "银为宫阙寻常见，岂即诸天守夜叉。"
            ]
        },
        {
            "title": "读眉山集次韵雪诗五首",
            "content": [
                "若木昏昏末有鸦，冻雷深闭阿香车。",
                "抟云忽散簁为屑，翦水如分缀作花。",
                "拥帚尚怜南北巷，持杯能喜两三家。",
                "戏挼弄掬输儿女，羔袖龙锺手独叉。"
            ]
        },
        {
            "title": "读眉山集爱其雪诗能用韵复次韵一首",
            "content": [
                "靓妆严饰曜金鸦，比兴难工漫百车。",
                "水种所传清有骨，天机能织皦非花。",
                "蝉娟一色明千里，绰约无心熟万家。",
                "长此赏怀甘独卧，袁安交戟岂须叉。"
            ]
        },
        {
            "title": "读後汉书",
            "content": [
                "锢党纷纷果是非，当时高士见精微。",
                "可怜窦武陈蕃辈，欲与天争汉鼎归。"
            ]
        },
        {
            "title": "读汉书",
            "content": [
                "京房刘向各称忠，诏狱当时迹自穷。",
                "毕竟论心异恭显，不妨迷国略相同。"
            ]
        },
        {
            "title": "读开成事",
            "content": [
                "奸罔纷纷不为明，有心天下共无成。",
                "空令执笔螭头者，日记君臣口舌争。"
            ]
        },
        {
            "title": "读汉功臣表",
            "content": [
                "汉家分土建忠良，铁券丹书信哲长。",
                "本待山河如带砺，何缘葅醢赐侯王。"
            ]
        },
        {
            "title": "董伯懿示裴晋公平淮右题名碑诗用其韵和酬",
            "content": [
                "元和伐蔡何危哉，朝廷百口无一谐。",
                "盗伤中丞偶不死，利剑白日投天街。",
                "裹疮入相议军旅，国火一再更檀槐。",
                "上前慷慨语发涕，誓出按抚除睽乖。",
                "指撝光颜战洄曲，阚如怒虎搏虺豺。",
                "愬能捕虏取肝鬲，护送密乞完形骸。",
                "笞兵夜半投死地，雪湿不敢燃薪点。",
                "空城竖子已可缚，中使尚作唬儿哇。",
                "退之道此尤俊伟，当镂玉牒东燔柴。",
                "欲编诗书播後嗣，笔墨虽巧终类俳。",
                "唐从天宝运中圮，廊庙往往非忠佳。",
                "诸侯纵横代割据，疆土岂得无离。",
                "德宗末年惩战祸，一矢不试尘蒙。",
                "宪皇初起众未信，意欲立扫除昏霾。",
                "追还清明救薄蚀，屦敕主府拘穷蛙。",
                "王师伤夷征赋窘，千里亦忌毫厘差。",
                "小夫偷安自非计，长者远虑或可怀。",
                "桓桓晋公忠且壮，时命适与功名偕。",
                "是非末世主成败，烜赫今古谁讥排。",
                "贤哉韦纯议北赦，仓卒两伐尤难皆。",
                "重华声明弥万国，服苗干羽舞两阶。",
                "宣王侧身内修政，常德立武能平淮。",
                "昔人经纶初若缓，欲弃此道非吾侪。",
                "千秋事往踪迹在，岳石款记如湘崖。",
                "文严字丽皆可喜，黄埃蔽没苍藓埋。",
                "当时将佐尽豪杰，想此兵祷陪祠斋。",
                "君曾西边为拓本，濡麝割蜜亲劘揩。",
                "新篇波澜特浩荡，把卷熟读迷津涯。",
                "褒贤乐善自为美，当挂庙壁为诗牌。"
            ]
        },
        {
            "title": "冬至",
            "content": [
                "都城开博路，佳节一阳生。",
                "喜见儿童色，欢传市井声。",
                "幽闲亦聚集，珍丽各携擎。",
                "却忆他年事，关商闭不行。"
            ]
        },
        {
            "title": "东门",
            "content": [
                "东门白下亭，摧甓蔓寒葩。",
                "浅沙杙素舸，一水宛秋蛇。",
                "渔商数十室，门巷隐桑麻。",
                "翰林谪仙人，往岁酒姥家。",
                "调笑此水上，能歌杨白花。",
                "杨花飞白雪，枝袅绿烟斜。",
                "舞袖卷烟雪，绮裘明紫霞。",
                "风流翳蓬颗，故地使人嗟。",
                "迢迢陌头青，空复可藏鸦。"
            ]
        },
        {
            "title": "东流顿令罢官阻风示文有按风伯奏天阍之语答",
            "content": [
                "令尹犀舟失去期，怃然凭几占文移。",
                "劝君慎莫谗风伯，会有开帆破浪时。"
            ]
        },
        {
            "title": "东皋",
            "content": [
                "东皋揽结知新岁，西崦攀翻忆去年。",
                "肘上柳生浑不管，眼前花发即欣然。"
            ]
        },
        {
            "title": "东冈",
            "content": [
                "东冈岁晚一登临，共望长河映远林。",
                "万窍怒呺风丧我，千波竞涌水无心。"
            ]
        },
        {
            "title": "东江",
            "content": [
                "东江木落水分洪，伐尽黄芦洲渚空。",
                "南涧夕阳烟自起，西山漠漠有无中。"
            ]
        },
        {
            "title": "东城",
            "content": [
                "昔予出东城，初见垄上耕。",
                "忽忽日北至，岁月良可惊。",
                "虽云一草死，万物尚华荣。",
                "谁能当此时，叹息微阴生。"
            ]
        },
        {
            "title": "东方朔",
            "content": [
                "平原狂先生，隐翳世上尘。",
                "材多不可数，射覆亦绝伦。",
                "谈辞最诙怪，发口如有神。",
                "以此得亲幸，赐予颇不贫。",
                "金玉本光莹，泥沙岂能堙。",
                "时时一悟主，惊动汉庭臣。",
                "不肯下儿童，敢言诋平津。",
                "何知夷与惠，空复忤时人。"
            ]
        },
        {
            "title": "东陂二首",
            "content": [
                "荷叶初开笋渐抽，东陂南荡正堪游。",
                "无端垄上翛翛麦，横起寒风占作秋。"
            ]
        },
        {
            "title": "东陂二首",
            "content": [
                "东陂风两卧黄云，塍水翻沟隔垄分。",
                "舂玉取新知不晚，腰鎌今日已纷纷。"
            ]
        },
        {
            "title": "定林所居",
            "content": [
                "屋绕湾溪竹绕山，溪山却在白云间。",
                "临溪放艇依山坐，溪鸟山花共我闲。"
            ]
        },
        {
            "title": "定林院昭文斋",
            "content": [
                "定林斋後鸣禽散，只有提壶守屋檐。",
                "苦劝道人沽美酒，不应无意引陶潜。"
            ]
        },
        {
            "title": "东皋",
            "content": [
                "起伏晴云径，纵横暖水陂。",
                "草长流翠碧，花远没黄鹂。",
                "楚制从人笑，吴吟得自怡。",
                "东皋兴不浅，游走及芳时。"
            ]
        },
        {
            "title": "定林示道原",
            "content": [
                "昨登定林山，俯视东南陔。",
                "但见一方白，莫知所从来。",
                "湿银注寒晶，奁以青培堆。",
                "迢迢晻霭中，疑有白玉台。",
                "是夕清风兴，烦云豁然开。",
                "常娥攀桂枝，顾景久徘徊。",
                "杖藜忽高秋，陈迹与子陪。",
                "壮观非复昔，平芜夜莓苔。"
            ]
        },
        {
            "title": "定林",
            "content": [
                "漱甘凉病齿，坐旷息烦襟。",
                "因脱水边屦，就敷岩上衾。",
                "但留云对宿，仍值月相寻。",
                "真乐非无寄，悲虫亦好音。"
            ]
        },
        {
            "title": "蝶",
            "content": [
                "翅轻於粉薄於缯，长被花牵不自胜。",
                "若信庄周尚非我，岂能投死为韩凭。"
            ]
        },
        {
            "title": "定林",
            "content": [
                "定林青木老参天，横贯东南一道泉。",
                "六月杖藜寻石路，午阴多处弄潺湲。"
            ]
        },
        {
            "title": "叠翠亭",
            "content": [
                "烟笼远浦迷芳草，日照澄湖浸碧峰。",
                "幸有清樽堪酩酊，忍陪良友不从容。"
            ]
        },
        {
            "title": "丁年",
            "content": [
                "丁年结客盛游从，宛洛毡车处处逢。",
                "吟尽物华愁笔老，醉消春色爱醅浓。",
                "垆间寂寞相如病，锻处荒凉叔夜慵。",
                "早晚青云须自致，立谈平取彻侯封。"
            ]
        },
        {
            "title": "登中茅公",
            "content": [
                "翛然杖履出尘嚣，鸡犬无声到泬寥。",
                "欲见五芝茎叶老，尚攀三鹤羽翰遥。",
                "容溪路转迷横彴，仙几风来得堕樵。",
                "兴罢日斜归亦懒，更磨碑藓认前朝。"
            ]
        },
        {
            "title": "登小茅公",
            "content": [
                "扪萝路到半天穷，下视淮洲杳霭中。",
                "物外真游来几席，人间荣愿付苓通。",
                "白云坐处龙池杳，明月归时鹤驭空。",
                "回首三君谁更似，子房家世有高风。"
            ]
        },
        {
            "title": "登西楼",
            "content": [
                "楼影侵云百尺斜，行人楼上忆天涯。",
                "情多自悔登临数，目极应惊怅望赊。",
                "一曲平芜连古树，半分残日带明霞。",
                "潘郎何用悲秋色，只此伤春发已华。"
            ]
        },
        {
            "title": "登景德塔",
            "content": [
                "放身千仞高，北望太行山。",
                "邑屋如螘蚁，蔽亏尘雾间。",
                "念此屋中人，当复几人闲。",
                "鸡鸣起四散，暮夜相与还。",
                "物物各自我，谁为贤与顽。",
                "贱气即易凌，贵气即难攀。",
                "愧予心未齐，俛首一破颜。"
            ]
        },
        {
            "title": "定林寺",
            "content": [
                "众木凛交覆，孤泉静横分。",
                "楚老一枝筇，於此傲人群。",
                "城市少美蔬，想今困惔焚。",
                "且凭东北风，持寄岭头云。"
            ]
        },
        {
            "title": "登越州城楼",
            "content": [
                "越山长青水长白，越人长家山水国。",
                "可怜客子无定宅，一梦三年今复北。",
                "浮云缥缈抱城楼，东望不见空回头。",
                "人间未有归耕处，早晚重来此地游。"
            ]
        },
        {
            "title": "钓者",
            "content": [
                "钓国平生岂有心，解甘身与世浮沉。",
                "应知渭水车中老，自是君王著意深。"
            ]
        },
        {
            "title": "登大茅公",
            "content": [
                "一峰高出众山颠，疑隔尘沙道里千。",
                "俯视烟云来不极，仰攀萝茑去无前。",
                "人间已换嘉平帝，地下谁通句曲天。",
                "陈迹是非今草莽，纷纷流俗尚师仙。"
            ]
        },
        {
            "title": "得曾子固书因寄",
            "content": [
                "始吾居扬日，重问每见及。",
                "云将自亲侧，万里同讲习。",
                "子行何舒舒，石望已汲汲。",
                "穷年梦东南，颜色不可挹。",
                "仁贤岂欺我，正恐事维絷。",
                "严亲抱忧衰，生理赖以给。",
                "不然航江外，天寒北风急。",
                "无乃山路恶，仆弱马行涩。",
                "孤怀未肯开，岁物忽如蛰。",
                "朅来高邮住，巷屋颇卑湿。",
                "蓬蒿稍芟除，茅竹随补葺。",
                "苟云御风气，尚恐忧雨汁。",
                "故人莫在眼，屡独开巾笈。",
                "忠信盖未见，吾敢诬兹邑。",
                "出关谁与语，念子百忧集。",
                "眺听聊自放，日暮城头立。",
                "徐归坐当户，使者操书入。",
                "时开识子意，如渴得美湆。",
                "骊驹日就道，玉手行可执。",
                "旧学待镌磨，新文得删拾。",
                "重登城头望，喜气满原隰。"
            ]
        },
        {
            "title": "登宝公塔",
            "content": [
                "倦童疲马放松门，自把长筇倚石根。",
                "江月转空为白昼。",
                "岭云分暝与黄昏。",
                "鼠摇岑寂声随起，鸦矫荒寒影对翻。",
                "当此不知谁客主，道人忘我我忘言。"
            ]
        },
        {
            "title": "道中寄吉父",
            "content": [
                "白雾青烟入马蹄，朝寒瑟瑟树声悲。",
                "平山断垄回环失，鸣鸟游鱼上下随。",
                "庙算末闻收策士，瘴乡谁与择军麾。",
                "忧时自欲寻君语，行路何妨更有诗。"
            ]
        },
        {
            "title": "道人北山来",
            "content": [
                "道人北山来，问松我东冈。",
                "举手指屋脊，云今如此长。",
                "开田故岁收，种果今年尝。",
                "告叟去复来，耘锄尚康强。",
                "死狐正首丘，游子思故乡。",
                "嗟我行老矣，坟墓安可忘。"
            ]
        },
        {
            "title": "道旁大松人取以为明",
            "content": [
                "龙甲虬髯不可攀，亭亭千丈荫南山。",
                "应嗟无地逃斤斧，岂愿争明爝火间。"
            ]
        },
        {
            "title": "道逢文通北使归",
            "content": [
                "朱颜使者锦貂裘，笑语春风入贝州。",
                "欲报京都近消息，传声车马少淹留。",
                "行人尽道还家乐，骑士能吹出塞愁。",
                "回首此时空慕羡，惊尘一段向南流。"
            ]
        },
        {
            "title": "得书知二弟附陈师道舟上汴",
            "content": [
                "儿童闻太丘，邂逅两心投。",
                "与汝今为伴，知吾不复忧。",
                "园桃已解萼，沙水欲惊舟。",
                "一见南飞雁，江边肯更留。"
            ]
        },
        {
            "title": "悼王致处士",
            "content": [
                "处士生涯水一瓢，行年七十更萧条。",
                "老妻稻下分遗秉，弱子松间拾堕樵。",
                "岂有声名高後世，遂无饘粥永今朝。",
                "穷魂散漫知何处，甬水东西不可招。"
            ]
        },
        {
            "title": "悼慧休",
            "content": [
                "休公遂不起，难料复难忘。",
                "玉骨随薪尽，空留一分香。"
            ]
        },
        {
            "title": "到舒州次韵答平甫",
            "content": [
                "夜别江船晓解骖，秋城气象亦潭潭。",
                "山从树外责争出，水向沙边绿半涵。",
                "行问墙夫多不记，坐论公瑾少能谈。",
                "只愁地僻无鑋客，旧学从谁得指南。"
            ]
        },
        {
            "title": "得孙正之诗因寄呈曾子固",
            "content": [
                "一岁已阑人意倦，出门风物更萧然。",
                "水摇疏树荒城路，日带浮云欲雪天。",
                "未有诗书论进退，谩期身世托林泉。",
                "因思漠北离群久，此日穷居赖见贤。"
            ]
        },
        {
            "title": "到郡与同官饮",
            "content": [
                "泻碧沄沄横带郭，浮苍霭霭遥连阁。",
                "草木犹疑夏郁葱，风云已见秋萧索。",
                "荒歌野舞同醉醒，水果山肴互酬酢。",
                "自嫌多病少欢颜，独负嘉宾此时乐。"
            ]
        },
        {
            "title": "到家",
            "content": [
                "五年羁旅倦风埃，旧里依然似梦回。",
                "猿鸟不须怀怅望，溪山应亦笑归来。",
                "身闲自觉贫无累，命在谁论进有材。",
                "秋晚吾庐更萧洒，沙边烟树绿洄回。"
            ]
        },
        {
            "title": "戴不胜",
            "content": [
                "昔在宋王所，皆非薛居州。",
                "区区一不胜，辛苦亦何求。",
                "怀禄讵有耻，知命乃无忧。",
                "此士自可怜，能复识此不。"
            ]
        },
        {
            "title": "悼四明杜醇",
            "content": [
                "杜生四五十，孝友称乡里。",
                "隐约不外求，耕桑有妻子，藜杖牧鸡豚，筠筒钓鲂鲤。",
                "岁时沽酒归，亦不乏甘旨。",
                "天涯一杯饭，风昔相逢喜。",
                "谈辞足诗书，篇咏又清泚。",
                "都城问越客，安否常在耳。",
                "日月未渠央，如何弃予死。",
                "古风久凋零，好学少为己。",
                "悲哉四明山，此士今已矣。"
            ]
        },
        {
            "title": "答虞醇翁",
            "content": [
                "辍学以从仕，仕非吾本谋。",
                "欲归谅不能，非敢忘林丘。",
                "临餐耻苟得，冀以尽心酬。",
                "万事等画墁，虽勤亦何收。",
                "扬扬古之人，彼职乃无忧。",
                "感子抚我厚，欲言秪惭羞。"
            ]
        },
        {
            "title": "答俞秀老",
            "content": [
                "诸偶缘安有，实相非相偶。",
                "虽神如季咸，终亦失而走。"
            ]
        },
        {
            "title": "答扬州刘原甫",
            "content": [
                "少食苦不足，一官聊自谋。",
                "为生晚更拙，怀禄尚迟留。",
                "黾勉讵有补，强颜包众羞。",
                "谓我古人风，知君以相优。",
                "君实高世才，主思正绸缪。",
                "哿矣哀此民，华簪宁易投。"
            ]
        },
        {
            "title": "答许秀才",
            "content": [
                "高阳有才子，负笈求晨饘。",
                "所趣少知者，其辞多慨然。",
                "樵妻竟谢绝，漂母尝哀怜。",
                "尚友古之人，于今犹壮年。"
            ]
        },
        {
            "title": "代白发答",
            "content": [
                "从衰得白自天机，未怪长青与愿违。",
                "看取春条随日长，会须秋叶向人稀。"
            ]
        },
        {
            "title": "答孙正之",
            "content": [
                "无才处处是穷涂，两地谁传万里书。",
                "节物峥嵘催岁暮，溪山萧洒入吾庐。",
                "南归犹喜寻同志，北去还闻困索居。",
                "佳句不须论旧约，相随阳羡有篮舆。"
            ]
        },
        {
            "title": "答张奉议",
            "content": [
                "五马渡江开国处，一牛吼地作庵人。",
                "结蟠茅竹才方丈，穿筑沟园未过旬。",
                "我久欲忘言语道，君今来见句文身。",
                "思量何物堪酬对，棒喝如今总不亲。"
            ]
        },
        {
            "title": "答瑞新十远",
            "content": [
                "远水悠然碧，远山天际苍。",
                "中有山水人，寄我十远章。",
                "我时在高楼，徙倚观八荒。",
                "亦复有远意，千载不相忘。"
            ]
        },
        {
            "title": "答裴煜道中见寄",
            "content": [
                "君游苦数归苦晚，一驿险有千里远。",
                "知君陟降旦暮间，马力不劲厌长坂。",
                "雨脚坠地花枝低，风头入溪蒲叶偃。",
                "此处登临不奈愁，琼树森森遮叠巘。"
            ]
        },
        {
            "title": "代答",
            "content": [
                "破车伤马亦天成，所托虽高岂自营。",
                "四海不无容足地，行人何事此中行。"
            ]
        },
        {
            "title": "答刘季孙",
            "content": [
                "偶著儒冠敢陋今，自怜多负少时心。",
                "轾轩已任人前後，揭厉安知世浅深。",
                "挟策有思悲慷慨，负新无力病侵淫。",
                "愧君绿绮虚投赠，更觉贫家报乏金。"
            ]
        },
        {
            "title": "答冲卿",
            "content": [
                "风作九衢黄，南窗坐正凉。",
                "破瓜青玉美，浮荈白云香。",
                "诗懒犹能强，官闲肯便忘。",
                "贤愚各有用，尺寸果谁长。"
            ]
        },
        {
            "title": "答韩持国芙蓉堂二首",
            "content": [
                "乞得胶胶扰扰身，五湖烟水替风尘。",
                "只将凫雁同为侣，不与龟鱼作主人。"
            ]
        },
        {
            "title": "达本",
            "content": [
                "未能达本且归根，真照无知岂待言。",
                "枯木岩前犹失路，那堪春入武陵原。"
            ]
        },
        {
            "title": "答陈正叔",
            "content": [
                "天马志万里，驾盐不如闲。",
                "壮士困局束，不如弃之完。",
                "利行有厄辙，势涉无恬澜。",
                "明明千年羞，促促一日欢。",
                "孰肯避此世，引身取平宽。",
                "超然子有意，为我歌考盘。",
                "予方慕孔氏，委吏久盘桓。",
                "得失未云殊，聊各趋所安。"
            ]
        },
        {
            "title": "赐也",
            "content": [
                "赐也能言未识真，误将心许汉阴人。",
                "桔槔俯仰妨何事，抱瓮区区老此身。"
            ]
        },
        {
            "title": "代陈景元书于太一宫道院壁",
            "content": [
                "官身有吏责，触事遇嫌猜。",
                "野性岂堪此，庐山归去来。"
            ]
        },
        {
            "title": "答熊本推官金陵寄酒",
            "content": [
                "郁金香是兰陵酒，枉入诗人赋咏来。",
                "庭下北风吹急雪，坐间南客送寒醅。",
                "渊明未得归三径，叔夜犹同把一杯。",
                "吟罢想君醒醉处，锺山相向白崔嵬。"
            ]
        },
        {
            "title": "次张唐公韵",
            "content": [
                "忆昨同追八马蹄，约公投老此山栖。",
                "公乘白凤今何处，我适新年值白鸡。"
            ]
        },
        {
            "title": "次韵祖择之登紫微阁二首",
            "content": [
                "掖门相对敞铜鐶，飞甍在两间。",
                "润色平生知地禁，登临此日愧身闲。",
                "浮云倒影移窗隙，落木回飙动屋山。",
                "忽忆初来秋尚早，紫微花点绿苔斑。"
            ]
        },
        {
            "title": "次韵子履远寄之作",
            "content": [
                "飘然逐客出都门，士论应悲玉石焚。",
                "高位纷纷谁得志，穷途往往始能文。",
                "柴桑今日思元亮，天禄何时召子云。",
                "直使声名传後世，穷通何必较功勋。"
            ]
        },
        {
            "title": "次韵祖择之登紫微阁二首",
            "content": [
                "漠漠秋阴护掖垣，青云只在两楹间。",
                "宫楼唱罢鸡人远，门阙朝归虎士闲。",
                "华盖北瞻夭帝座，蓬莱东想道家山。",
                "却惭久此随诸彦，文采初无豹一斑。"
            ]
        },
        {
            "title": "答韩持国",
            "content": [
                "知公尚忆洛城中，醉里穿花满袖风。",
                "花亦有知还有恨，今为红药主人翁。"
            ]
        },
        {
            "title": "促织",
            "content": [
                "金屏翠幔与秋宜，得此年年醉不知。",
                "只向贫家促机杼，几家能有一絇丝。"
            ]
        },
        {
            "title": "答曾子固南丰道中所寄",
            "content": [
                "吾子命世豪，术学穷无闲。",
                "直意慕圣人，不问闵与颜。",
                "彼昏何为者，诬构来。",
                "应逮犯秋阳，动为人所叹。",
                "不恤我躬瘁，乃嗟天泽悭。",
                "令人念公卿，烨烨趋王班。",
                "泊无悯世意，狙猿而佩环。",
                "爱子所守卓，忧予不能攀。",
                "永矢从子游，合如扉上鐶。",
                "愿言借余力，迎浦疏潺潺。",
                "亦有衣上尘，可攀裨泰山。",
                "大江秋正清，岛溆相萦弯。",
                "四盼浩无主，日暮烟霞斑。",
                "水竹密以劲，霜枫衰更殷。",
                "常托亦云健，行矣非闲关。",
                "相期东北游，致馆淮之湾。",
                "无为袭宁嬴，悠然及温还。"
            ]
        },
        {
            "title": "答客",
            "content": [
                "士常疑西伯，何至羑里辱。",
                "瞽鳏亲父子，尚脱井廪酷。",
                "昏主虽圣臣，飞祸安可卜。",
                "致命遂其志，虽穷不为戮。"
            ]
        },
        {
            "title": "答韩持国芙蓉堂二首",
            "content": [
                "投老归来一幅巾，尚私荣禄备藩臣。",
                "芙蓉堂下疏秋水，且与龟鱼作主人。"
            ]
        },
        {
            "title": "次韵致远木人洲二首",
            "content": [
                "迷子山前涨一洲，木人图志失编收。",
                "年多但有柳生肘，地僻独无茅盖头。",
                "河侧鲍生乾尚立，江边屈子槁将投。",
                "未妨他日称居士，能使君疑福可求。"
            ]
        },
        {
            "title": "次韵致远木人洲二首",
            "content": [
                "杌尔何年客此洲，飘流谁弃止谁收。",
                "无心使口肝使目，有干作身根作头。",
                "暴露神灵难寄托，祷祠村落几依投。",
                "纷纷翦纸真虚负，立槁安知富可求。"
            ]
        },
        {
            "title": "次韵质夫兄使君同年",
            "content": [
                "楼堞相望一日程，春风吹急似摇旌。",
                "莫言乐国无愁梦，赖把新诗有故情。",
                "客舍五浆非所愿，私田三径会须成。",
                "青云自致归公等，如我何缘得此声。"
            ]
        },
        {
            "title": "次韵张子野竹林寺二首",
            "content": [
                "涧水横斜石路深，水源穷处有丛林。",
                "青鸳几世开兰若，黄鹤当年瑞卯金。",
                "败壁数峰连粉墨，凉烟一穗起檀沈。",
                "十年亲友半零落，回首旧游成古今。"
            ]
        },
        {
            "title": "次韵张唐公马上",
            "content": [
                "揭节初悲力不任，赐身终愧谬恩临。",
                "病来气弱归宜早，偷取官多责恐深。",
                "膏泽未施空谤怨，疮痍犹在岂讴吟。",
                "黄昏信马江城路，欲访何人话此心。"
            ]
        },
        {
            "title": "次韵张氏女弟咏雪",
            "content": [
                "天上空多地上稀，初寒风力故应微。",
                "那能镇压黄尘起，强欲侵凌白日飞。",
                "邑犬横来矜意气，窟蟾偷出助光辉。",
                "都城只有袁安惫，我亦年年幸赐衣。"
            ]
        },
        {
            "title": "次韵张德甫奉议",
            "content": [
                "知君非我载醪人，终日相随免污茵。",
                "赏尽高山见流水，唱残白雪值阳春。",
                "中分香积如来钵，对现毗耶长者身。",
                "谁拂定林幽处壁，与君图写继吾真。"
            ]
        },
        {
            "title": "次韵再游城西李园",
            "content": [
                "京师花木类多奇，常恨春归人未归。",
                "车马喧喧走尘土，园林处处锁芳菲。",
                "残红已落香犹在，羁客多伤涕自挥。",
                "我亦悠悠无事者，约君联骑访郊圻。"
            ]
        },
        {
            "title": "次韵张子野秋中久雨晚晴",
            "content": [
                "天沉四山黑，池涨百泉黄。",
                "苦湿欲千里，愿晴非一乡。",
                "埽除供晚色，洗刷放秋光。",
                "菊泣花犹重，粳肥穗稍长。",
                "积阴消户牖，返照媚林塘。",
                "想见阳台路，神归发彩凉。"
            ]
        },
        {
            "title": "次韵张子野竹林寺二首",
            "content": [
                "京岘城南隐映深，两牛鸣地得禅林。",
                "风泉隔屋撞哀玉，竹月缘阶贴碎金。",
                "藻井仰窥尘漠漠，青灯对宿夜沈沈。",
                "扁舟过客十年事，一梦此山愁至今。"
            ]
        },
        {
            "title": "次韵张仲通水轩",
            "content": [
                "池雨含烟暝不收，草根长见水交流。",
                "爱君古锦囊中句，解道今秋似去秋。"
            ]
        },
        {
            "title": "次韵游山门寺望文脊山",
            "content": [
                "宣城百山间，文脊尤奇峰。",
                "拔出飞鸟上，图画难为容。",
                "闻昔有幽人，扪萝追赤松。",
                "遗形此古室，孤坐鹿裘重。",
                "人去邈不反，洞壑空藏龙。",
                "侧行苍崖烟，俯仰求灵踪。",
                "游者如可得，甘弃万户封。",
                "安能久尘土，倾倒相迎逢。"
            ]
        },
        {
            "title": "次韵元厚之平戎庆捷",
            "content": [
                "朝廷今日四夷功，先以招怀後殪戎。",
                "胡地马牛归陇底，汉人烟火起湟中。",
                "投戈更讲诸儒艺，免胄争趋上将风。",
                "文武佐时惭吉甫，宣王征伐自肤公。"
            ]
        },
        {
            "title": "次韵杨乐道述怀之作",
            "content": [
                "素心非不慕前修，自怪因循欲白头。",
                "猎较趣时终琐琐，画墁营职信悠悠。",
                "濠梁最忆知鱼乐，牢策翻惭为彘谋。",
                "尚有故人能慰我，诗成珠玉每相投。"
            ]
        },
        {
            "title": "次韵徐仲元咏梅二首",
            "content": [
                "溪杏山桃欲占新，高梅放蕊尚娇春。",
                "额黄映日明飞燕，肌粉含风冷太真。",
                "玉笛悲凉吹易散，冰纨生涩画难亲。",
                "争妍喜有君诗在，老我翛然敢效颦。"
            ]
        },
        {
            "title": "次韵杏花三首",
            "content": [
                "看时高艳先惊眼，折处幽香易满怀。",
                "野女强簪看亦丑，少教憔悴逐荆钗。"
            ]
        },
        {
            "title": "次韵杏花三首",
            "content": [
                "心怜红蕊与移栽，不惜年年粪壤培。",
                "风雨无时谁会得，欲教零乱强催开。"
            ]
        },
        {
            "title": "次韵杏花三首",
            "content": [
                "只愁风雨劫春回，怕见枝头烂熳开。",
                "野鸟不知人意绪，啄教零乱点苍苔。"
            ]
        },
        {
            "title": "次韵徐仲元咏梅二首",
            "content": [
                "旧挽青条冉冉新，花迟亦度柳前春。",
                "肌冰绰约如姑射，肤雪参差是太真。",
                "摇落会应伤岁晚，攀翻剩欲寄情亲。",
                "终无驿使传消息，寂寞知谁笑与颦。"
            ]
        },
        {
            "title": "次韵约之谢惠诗",
            "content": [
                "鱼跳桑柳阴，鸟落蒲苇侧。",
                "已无溪姑祠，何有江令宅。",
                "故人耽田里，老脱尚方舄。",
                "开亭捐百金，於此扫尘迹。",
                "地偏人罕至，心远境常寂。",
                "我行西州旋，税驾候颜色。",
                "相随望南山，水际因一息。",
                "公时指岸木，谓此可寻尺。",
                "伐之营中沚，持用自怡怿。",
                "欢言俟其成，邀我堂上食。",
                "百忧每多违，一诺还自惕。",
                "春风檐楹新，坐久膝前席。",
                "翛然忘故约，北郭疑有适。",
                "长淫舒永怀，伫想对以臆。",
                "摛辞甚有理，窃比书石鷁。",
                "知公不欺我，把玩果心恻。",
                "嘉肴既夙设，丽藻仍虚掷。",
                "左车公自迎，右券吾敢责。",
                "闻说芼羹臛，芬香出邻壁。",
                "妇休机杼事，儿失刀椠职。",
                "何胶胶扰扰，而纷纷籍籍。",
                "携持欲一往，继此方如织。",
                "元龙但高眠，司马勿亲涤。",
                "几能孩童旧，握手皆鬓白。",
                "有兴即联络，东阡与南陌。"
            ]
        },
        {
            "title": "次韵吴仲庶省中画壁",
            "content": [
                "画史虽非顾虎头，还能满壁写沧洲。",
                "九衢京洛风沙地，一片江湖草树秋。",
                "行数鯈鱼宾共乐，卧看鸥鸟吏方休。",
                "知君定有扁舟意，却为丹青肯少留。"
            ]
        },
        {
            "title": "次韵吴季野题岳上人澄心亭",
            "content": [
                "高亭五月尚寒生，回首尘沙自郁蒸。",
                "砌水乱流空石底，槛云高出蔽出层。",
                "跻攀欲绝人间世，缔构知从物外僧。",
                "肠胃坐来清似洗，神奇未怪佛图澄。"
            ]
        },
        {
            "title": "次韵微之即席",
            "content": [
                "酿成吴米野油囊，却爱清谈气味长。",
                "闲日有僧来北阜，平时无盗出南塘。",
                "风亭对竹酬孤峭，雪迳寻梅认暗香。",
                "江水中应未变，一杯终欲就君尝。"
            ]
        },
        {
            "title": "次韵吴冲卿召赴资政殿听读诗义感事",
            "content": [
                "周南麟趾圣人风，未有驺虞系召公。",
                "雅颂兼陈为四始，笙歌合奏以三终。",
                "讨论诏使成书上，休澣恩容著籍通。",
                "墙面岂能知奥义，延陵听赏自为聪。"
            ]
        },
        {
            "title": "次韵王胜之咏雪",
            "content": [
                "万户千门车马稀，行人却返鸟休飞。",
                "玲珑翦水空中堕，的皪装春树上归。",
                "素发联华惊老大，玉颜争好羡轻肥。",
                "朝来已贺丰年瑞，更问田家果是非。"
            ]
        },
        {
            "title": "次韵唐彦猷华亭十咏其十三女岗",
            "content": [
                "自古世上雄，慷慨擅功名。",
                "当时岂有力，能使死者生。",
                "三女共一丘，此憾亦难平。",
                "音容若有作，无力倾人城。"
            ]
        },
        {
            "title": "次韵唐彦猷华亭十咏其九昆山",
            "content": [
                "玉人生此山，山亦传此名。",
                "崖风与穴水，清越有余声。",
                "悲哉世所珍，山出受欹倾。",
                "不如鹤与猿，栖息尚全生。"
            ]
        },
        {
            "title": "次韵唐彦猷华亭十咏其七华亭谷",
            "content": [
                "巨川非一源，源亦在众流。",
                "此谷乃清浅，松江能覆舟。",
                "虫鱼何所知，上下相沉浮。",
                "徒嗟大盈北，浩浩无春愁。"
            ]
        },
        {
            "title": "次韵唐彦猷华亭十咏其六陆瑁养鱼池",
            "content": [
                "野人非昔人，亦复水上居。",
                "纷纷水中游，岂是昔时鱼。",
                "吹波浮还没，竞食糟糠余。",
                "吞舟不可见，守此岁月除。"
            ]
        },
        {
            "title": "次韵唐彦猷华亭十咏其五柘湖",
            "content": [
                "柘林著湖山，菱叶蔓湖滨。",
                "秦女亦何事，能为此湖神。",
                "年年赛鸡豚，渔子自知津。",
                "幽妖窟险阻，祸福易欺人。"
            ]
        },
        {
            "title": "次韵唐彦猷华亭十咏其八陆机宅",
            "content": [
                "故物一已尽，嗟此岁年深。",
                "野桃自著花，荒棘自生鍼。",
                "芊芊谷水阳，郁郁昆山阴。",
                "俛仰但如昨，游者不可寻。"
            ]
        },
        {
            "title": "次韵王禹玉平戎庆捷",
            "content": [
                "熙河形势压西陲，不觉连营列汉旗。",
                "天子坐筹星两两，将军归佩印累累。",
                "称觞别殿传新曲，衔璧名王按旧仪。",
                "江汉一篇犹未美，周宣方事伐淮夷。"
            ]
        },
        {
            "title": "次韵唐彦猷华亭十其四始皇驰道",
            "content": [
                "穆王得八骏，万事得期修。",
                "茫茫万载间，复此好远游。",
                "车轮与马迹，此地亦尝留。",
                "想当治道时，劳者尸如丘。"
            ]
        },
        {
            "title": "次韵唐彦猷华亭十咏其三吴王猎场",
            "content": [
                "吴王好射虎，但射不操戈。",
                "匹马掠广场，万兵助遮罗。",
                "时平事非昔，此地桑麻多。",
                "猛兽亦已尽，牛羊在田坡。"
            ]
        },
        {
            "title": "次韵信都公石枕蕲簟",
            "content": [
                "端溪琢枕绿玉色，蕲水织簟黄金纹。",
                "翰林所宝此两物，笑视金玉如浮云。",
                "都城六月招客语，地上赤日流黄尘。",
                "烛龙中天进无力，客主歊然各疲剧。",
                "形骸直欲坐弃忘，冠带安能强修饰。",
                "恃公宽贷更不疑，箕倨岂复论官职。",
                "笛材平莹家故藏，砚璞坳清此新得。",
                "扫除堂屋就阴翳，公不自眠分与客。",
                "知公用意每如此，真能与物同其适。",
                "岂比法曹空自私，却愿天日长炎赫。",
                "公才卓牵人所惊，久矣四海流声名。",
                "天方选取欲扶世，岂特使以文章鸣。",
                "深探力取常不寐，思以正议排纵横。",
                "奈何甘心一榻上，欲卧颍尾为洁清。",
                "贤愚劳佚非一轨，顾我病昏惟未死。",
                "心於万事久翛然，身寄一官真偶尔。",
                "便当买宅归偃休，白发溪山如愿始。",
                "看公肋力就太平，却上青天跨箕尾。"
            ]
        },
        {
            "title": "次韵唐彦猷华亭十咏其二寒穴",
            "content": [
                "神泉冽冰霜，高穴与云平。",
                "空山渟千秋，不出呜咽声。",
                "山风吹更寒，山月相与清。",
                "北客不到此，如何洗烦酲。"
            ]
        },
        {
            "title": "次韵唐彦猷华亭十咏其一顾林亭",
            "content": [
                "寥寥湖上亭，不见野王居。",
                "平林岂旧物，岁晚空扶疏。",
                "自古圣贤人，邑国皆丘墟。",
                "不朽在名德，千秋想其余。"
            ]
        },
        {
            "title": "次韵唐公三首其二——江行",
            "content": [
                "材非当世用，毂有故人推。",
                "使节春冬换，征帆日夜开。",
                "南游取干越，东望得州来。",
                "试尽风波恶，生涯亦可哀。"
            ]
        },
        {
            "title": "次韵唐公三首其三——旅思",
            "content": [
                "此身南北老，愁见问征途。",
                "地大蟠三楚，天低入五湖。",
                "看云心共远，步月影同孤。",
                "慷慨秋风起，悲歌不为鲈。"
            ]
        },
        {
            "title": "次韵唐公三首其一——东阳道中",
            "content": [
                "山蔽吴天密，江蟠楚地深。",
                "浮云堆白玉，落日泻黄金。",
                "渺渺随行旅，纷纷换岁阴。",
                "强将诗咏物，收拾济时心。"
            ]
        },
        {
            "title": "次韵送程给事知越州",
            "content": [
                "千骑东方占上头，如何误到北山游。",
                "清明若睹兰亭月，暖热因忘蕙帐秋。",
                "投老始知欢可惜，通宵豫以别为忧。",
                "西归定有诗千首，想肯重来贲一丘。"
            ]
        },
        {
            "title": "次韵宋次道忆太平早梅",
            "content": [
                "大梁春费宝刀催，不似湖阴有早梅。",
                "今日盘中看翦彩，当时花下就传杯。",
                "纷纷自向江城落，杳杳难随驿使来。",
                "知忆旧游还想见，西南枝上月徘徊。"
            ]
        },
        {
            "title": "次韵十四叔赐诗留别",
            "content": [
                "穷冬追路出西津，得侍茫然两见春。",
                "发丹久嗟淹国士，起家初命慰乡人。",
                "行辞北阙楼台丽，归佐南州县邑新。",
                "班草数行衣上泪，何时杖屦却相亲。"
            ]
        },
        {
            "title": "次韵舍弟赏心亭即事二首",
            "content": [
                "霸气消磨不复存，旧朝台殿只空村。",
                "孤城倚薄青天近，细雨侵凌白日昏。",
                "稍觉野云成晚霁，却疑山月是朝暾。",
                "此时江海无穷兴，醒客忘言醉客喧。"
            ]
        },
        {
            "title": "次韵舍弟赏心亭即事二首",
            "content": [
                "槛折檐倾野水傍，台城佳气已消亡。",
                "难披榛莽寻千古，独倚青冥望八荒。",
                "坐觉尘沙昏远眼，忽看风雨破骄阳。",
                "扁舟此日东南兴，欲尽江流万里长。"
            ]
        },
        {
            "title": "次韵吴季野再见寄",
            "content": [
                "衣裘南北弊风尘，志趣卑污已累亲。",
                "流俗尚疑身察察，交游方笑党频频。",
                "远同鱼乐思濠上，老使鸥惊耻海滨。",
                "邂逅得君还恨晚，能明吾意久无人。"
            ]
        },
        {
            "title": "次韵舍弟常州官舍应客",
            "content": [
                "霜雪纷纷上鬓毛，忧时自悔目空蒿。",
                "桑麻只欲求三亩，势利谁能算一毫。",
                "此地旧传公子札，吾心真慕伯成高。",
                "飘然更有乘桴兴，万里寒江正复艚。"
            ]
        },
        {
            "title": "次韵平甫赠三灵山人程惟象",
            "content": [
                "家山松菊半荒芜，杖策穷年信所如。",
                "占见地灵非卜筮，算知人贵自陶渔。",
                "久谙郭璞言多验，老比颜含意更疏。",
                "只欲勒成方士传，借君名姓在新书。"
            ]
        },
        {
            "title": "次韵平甫喜唐公自契丹归",
            "content": [
                "留犁挠酒得戎心，绣袷通欢岁月深。",
                "奉使由来须陆贾，离亲何必强曾参。",
                "燕人候望空瓯脱，胡马追随出蹛林。",
                "万里春风归正好，亦逢佳客想挥金。"
            ]
        },
        {
            "title": "次韵平甫金山会宿寄亲友",
            "content": [
                "天末海门横北固，烟中沙岸似西兴。",
                "已无船舫犹闻笛，远有楼台祗见灯。",
                "山月入松金破碎，江风吹水雪崩腾。",
                "飘然欲作乘浮计，一到扶桑恨未能。"
            ]
        },
        {
            "title": "次韵舍弟遇子固忆少述",
            "content": [
                "归计何时就一廛，寒城回首意茫然。",
                "野林细错黄金日，溪岸宽围碧玉天。",
                "飞兔已闻追騕褭，太阿犹恨失龙泉。",
                "遥知更忆河滨友，从事能忘我独贤。"
            ]
        },
        {
            "title": "次韵舍弟江上",
            "content": [
                "岸红归欲稠，渚绿合犹晚。",
                "晴沙上屐轻，暖水随帆远。",
                "吹波戏鱼动，掠叶飞禽返。",
                "著意觅幽蹊，桃花悞刘阮。"
            ]
        },
        {
            "title": "次韵平甫村墅春日",
            "content": [
                "昨日青青尚未齐，忽看春色满高低。",
                "陂梅弄影争先舞，叶鸟藏身自在啼。",
                "樵蹻踏云归旧径，渔蓑背雨向前溪。",
                "似知我欲逃轩冕，谈笑相过各有携。"
            ]
        },
        {
            "title": "次韵陪驾观灯",
            "content": [
                "绣筤含风下玉除，宫商挟奏斐然殊。",
                "福祥周室流为火，恩泽尧樽散在衢。",
                "伏枕但能知广乐，挥毫何以报明珠。",
                "愿留巾箧归田日，追咏公欢每自娱。"
            ]
        },
        {
            "title": "次韵陆定远以谪往来求诗",
            "content": [
                "牢落何由共一樽，相望空复叹芝焚。",
                "济时尚负生平学，慰我应多别後文。",
                "可但风流追甫白，由来家世出机云。",
                "行吟强欲偷新格，自笑安能到万分。"
            ]
        },
        {
            "title": "次韵留题僧假山",
            "content": [
                "态足万峰奇，功才一篑微。",
                "愚公谁助徙，灵鹫却愁飞。",
                "窦雪藏银镒，檐曦散玉辉。",
                "未应颓蚁壤，方此镇禅扉。",
                "物理有真伪，僧言无是非。",
                "但知名尽假，不必故山归。"
            ]
        },
        {
            "title": "次韵刘著作过茆山今平甫往游因寄",
            "content": [
                "华阳仙伯有茆卿，官府今传在赤城。",
                "三鹤不归犹地胜，二君能到亦心清。",
                "诗中慷慨悲陈迹，篇末殷懃奖後生。",
                "遥想青云知可附，坐看闾巷得名声。"
            ]
        },
        {
            "title": "次韵乐道送花",
            "content": [
                "沁水名园好物华，露盘分送子云家。",
                "新妆欲应何人面，彩笔知书几叶花。",
                "曾和郢中歌白雪，亦陪天上饮流霞。",
                "春风已得同心赏，更拟携诗载酒夸。"
            ]
        },
        {
            "title": "次韵和张仲通见寄三绝句",
            "content": [
                "欹枕狂歌击唾壶，直将轩冕等锱铢。",
                "醉乡岐路君知否，不似人间足畏涂。"
            ]
        },
        {
            "title": "次韵和张仲通见寄三绝句",
            "content": [
                "收拾乾坤付一壶，世间无物直锱铢。",
                "醉乡旧业抛来久，更欲因君稍问涂。"
            ]
        },
        {
            "title": "次韵和张仲通见寄三绝句",
            "content": [
                "高山流水意无穷，三尺空弦膝上桐。",
                "默默此时谁会得，坐凭江阁看飞鸿。"
            ]
        },
        {
            "title": "次韵和吴仲庶池州斋山画图",
            "content": [
                "省中何忽有崔嵬，六幅生绡坐上开。",
                "指点便知岩石处，登临新作使君来。",
                "雅怀重向丹青得，胜势兼随翰墨回。",
                "更想杜郎诗在眼，一江春雪下离堆。"
            ]
        },
        {
            "title": "次韵和甫咏雪",
            "content": [
                "奔走风云四面来，坐看山垄玉崔嵬。",
                "平治险秽非无德，润泽焦枯是有才。",
                "势合便疑包地尽，功成终欲放春回。",
                "寒乡不念丰年瑞，只忆青天万里开。"
            ]
        },
        {
            "title": "次韵和甫春日金陵登台",
            "content": [
                "锺山漠漠水洄洄，西有陵云百尺台。",
                "万物已随和气动，一樽聊与故人来。",
                "天边幽鸟鸣相和，地上晴烟扫不开。",
                "愁眼看春长恐尽，直须去取六龙回。"
            ]
        },
        {
            "title": "次韵公辟正议书公戏语申之以祝助发一笑",
            "content": [
                "故人辞禄未忘情，语我犹能作捍城。",
                "身不自遭如贡薛，儿应堪教比韦平。",
                "老罴岂得长高卧，雏凤仍闻已闲生。",
                "把盏祝公公莫拒，缁衣心为好贤倾。"
            ]
        },
        {
            "title": "次韵景仁雪霁",
            "content": [
                "新声生屋溜，残点著垣衣。",
                "委翳无多在，飘云不更飞。",
                "坳中余宿润，暖处自朝晖。",
                "稍见青青色，还从柳上归。"
            ]
        },
        {
            "title": "次韵奉和蔡枢密南京种山药法",
            "content": [
                "区种抛来六七年，春风条蔓想宛延。",
                "难追老圃莓苔径，空对珍盘玳瑁筵。",
                "嘉种勿传河右壤，灵苗更长阙西偏。",
                "故畦穿斸知何日，南望锺山一慨然。"
            ]
        },
        {
            "title": "次韵奉酬李质夫",
            "content": [
                "逸少池边有旧山，几年征泪染衣斑。",
                "驽骀自饱方争路，騕褭长饥不在闲。",
                "雪涨江南归浩荡，烟埋河朔去间关。",
                "劳歌一听皆愁思，况我心非木石顽。"
            ]
        },
        {
            "title": "次韵范景仁二月五日夜风雪",
            "content": [
                "何知此邂逅，谈笑接清扬。",
                "对雪知春浅，回灯焟夜长。",
                "密云通炫晃，残月堕冥茫。",
                "故有临邛客，抽毫兴未忘。"
            ]
        },
        {
            "title": "次韵耿天骘大风",
            "content": [
                "云埋月缺晖寒灰，飚发齐如巨象豗。",
                "纵勇万川冰柱立，纷披千障土囊开。",
                "鲁门未怪爰居至，郑圃何妨御寇来。",
                "终夜不眠谁与共，坐忘唯有一颜回。"
            ]
        },
        {
            "title": "次韵董伯懿松声",
            "content": [
                "天机自动岂关情，能作人间物外声。",
                "暝聒一堂无客梦，晓悲千嶂有猿惊。",
                "庙中奏瑟沈三叹，堂下吹箫失九成。",
                "俚耳纷纷多郑卫，直须闻此始心清。"
            ]
        },
        {
            "title": "次韵答彦珍",
            "content": [
                "手得封题手自开，一篇美玉缀玫瑰。",
                "众知圆媚难论报，自顾穷愁敢角才。",
                "君卧南阳惟畎亩，我行西路亦风埃。",
                "相逢不必嗟劳事，尚欲赓歌咏起哉。"
            ]
        },
        {
            "title": "次韵答平甫",
            "content": [
                "高蝉抱壳悲声切，新鸟争巢谇语忙。",
                "长树老阴欺夏日，晚花幽艳敌春阳。",
                "云归山去当檐静，风过溪来满坐凉。",
                "物物此时皆可赋，悔予千里不相将。"
            ]
        },
        {
            "title": "次韵答陈正叔二首",
            "content": [
                "田宅荒凉去复来，诗书颜发两尘埃。",
                "忘机自许鸥相狎，得祸谁期鹤见媒。",
                "此道未行身有待，古人不见首空回。",
                "何当水石他年住，更把韦编静处开。"
            ]
        },
        {
            "title": "次韵答陈正叔二首",
            "content": [
                "青衫憔悴北归来，发有霜根面有埃。",
                "群吠我方憎猘子，一鸣谁更识龙媒。",
                "功名落落求难值，日月沄沄去不回。",
                "胜事与身何等近，酒樽诗卷数须开。"
            ]
        },
        {
            "title": "次韵奉酬觉之",
            "content": [
                "久知乘传入西州，鸡黍从容本不谋。",
                "户外惊尘尺书至，眼中飞浪片帆收。",
                "山林病骨烦三顾，湖海离肠欲万周。",
                "尚有光华贲岑寂，箧中佳句得长留。"
            ]
        },
        {
            "title": "次韵春日事",
            "content": [
                "人间尚有薄寒侵，和气先薰草树心。",
                "丹白自分齐破蕾，青黄相向欲交阴。",
                "潺潺嫩水生幽谷，漠漠轻烟动远林。",
                "病得一官随太守，班春无助愧周任。"
            ]
        },
        {
            "title": "次韵酬朱昌叔五首",
            "content": [
                "乌榜登临兴未休，共言何许更消忧。",
                "联裾萧寺寻真觉，方驾孙陵吊仲谋。",
                "语罢每开欢笑口，诗来仍掉苦吟头。",
                "已知轩冕真吾累，且可追随马少游。"
            ]
        },
        {
            "title": "次韵酬朱昌叔五首",
            "content": [
                "去年音问隔淮州，百谪难知亦我忧。",
                "前日杯盘共江渚，一欢相属岂人谋。",
                "山蟠直渎输淮口，水抱长干转石头。",
                "乘兴舟舆无不可，春风从此与公游。"
            ]
        },
        {
            "title": "次韵酬朱昌叔五首",
            "content": [
                "点也自殊由与求，既成春服更何忧。",
                "拙於人合且天合，静与道谋非食谋。",
                "未爱京师传谷口，但知乡里胜壶头。",
                "嗟予老矣无一事，复得此君相与游。"
            ]
        },
        {
            "title": "次韵酬徐仲元",
            "content": [
                "投老逍遥屺与堂，天刑真已脱桁杨。",
                "缘源静翳无鱼淰，度谷深追有鸟颃。",
                "每苦交游寻五柳，最嫌尸祝扰庚桑。",
                "相看不厌唯夫子，风味真如顾建康。"
            ]
        },
        {
            "title": "次韵酬吴彦珍见寄二首",
            "content": [
                "篁竹荒茅五亩余，生涯山蕨与泉鱼。",
                "家贫殖货羞端木，乡里传书比仲舒。",
                "白日忆君聊远望，青林嗟我似逃虚。",
                "春风渺渺乌塘尾，漫得东来一纸书。"
            ]
        },
        {
            "title": "次韵酬吴彦珍见寄二首",
            "content": [
                "君作新诗故起予，一吟聊复报双鱼。",
                "杖藜高径谁来往，散帙空堂自卷舒。",
                "树外鸟啼催晚种，花间人语趁朝虚。",
                "春风处处堪携手，何事临池苦学书。"
            ]
        },
        {
            "title": "次韵酬朱昌叔五首",
            "content": [
                "乐世闲身岂易求，岩居川观更何忧。",
                "放怀自事如初服，买宅相招亦本谋。",
                "名誉子真矜谷口，事功新息困壶头。",
                "知君於此皆无累，长得追随圹埌游。"
            ]
        },
        {
            "title": "次韵酬王太祝",
            "content": [
                "尘土波澜不自期，飘然身与愿相违。",
                "衰根要路知难植，病羽长年欲退飞。",
                "高论已嗟能听少，力行还恨赋材微。",
                "惭君俊少今知我，一见心如客得归。"
            ]
        },
        {
            "title": "次韵酬宋中散二首",
            "content": [
                "初见彤庭赐履双，便参东阁寄南邦。",
                "时闻正论除疑网，每读高辞折慢幢。",
                "陈迹欲寻无复日，旧恩思报有如江。",
                "风流今见佳公子，投老心旌一片降。"
            ]
        },
        {
            "title": "次韵酬宋妃六首",
            "content": [
                "山陂畴昔从吾亲，诸父先生各佩纷。",
                "零落长年谁语此，迟回故地却逢君。",
                "衣冠偶坐论经术，襁褓当时刺绣文。",
                "更怪高材终未遇，有司何日选方闻。"
            ]
        },
        {
            "title": "次韵酬微之赠池纸并诗",
            "content": [
                "微之出守秋浦时，椎冰看捣万谷皮。",
                "波工龟手咤今样，鱼网肯数荆州池。",
                "霜纨夺色贾不售，虹玉丧气山无辉。",
                "方船稳载献天子，善价徐取供吾私。",
                "十年零落尚百一，持以赠我随清诗。",
                "君宁久寄金谷地，方执赐笔磨坳螭。",
                "当留此物朝上国，日侍帝侧书新仪。",
                "不然名山副史本，褒拔元凯诛穷奇。",
                "咨予文章非世用，画镂空尔靡冰脂。",
                "挥毫才足记姓字，窃学又耻从师宜。",
                "匆匆点污亦何忍，嘉贶但觉难为辞。",
                "篇终有意责赵璧，穷国恐误连城归。",
                "倾囊倒箧聊一报，安敢坐以秦为雌。"
            ]
        },
        {
            "title": "次韵酬宋妃六首",
            "content": [
                "远迹荒郊谢儁豪，春风谁与驻干旄。",
                "故交重趼恩何厚，新句连篇韵更高。",
                "美似狂酲初噉蔗，快如衰病得观涛。",
                "久佑坏冶成天巧，岂与人间共一陶。"
            ]
        },
        {
            "title": "次韵酬子玉同年",
            "content": [
                "盛德无心漠北窥，蕃胡亦恐势方羸。",
                "塞垣高垒深沟地，幕府轻裘缓带时。",
                "赵将时皆思李牧，楚音身自感锺仪。",
                "惭君许我论边锁，俎豆平生却少知。"
            ]
        },
        {
            "title": "次韵东厅韩侍郎斋居晚兴",
            "content": [
                "斋禁虽严异太常，萧然高卧意何长。",
                "烟含欲暝宫庭紫，日映新秋省闼黄。",
                "壮节易摧行踽踽，华年相忠去堂堂。",
                "追攀坐叹风尘隔，空听钧天梦帝乡。"
            ]
        },
        {
            "title": "次韵酬宋中散二首",
            "content": [
                "超然京洛谅难双，处在家庭誉在邦。",
                "道义门中窥户牖，风骚坛上见麾幢。",
                "素书款款谁怜杜，彩笔遒遒独胜江。",
                "信美贤公有才子，笃诚真复类尨降。"
            ]
        },
        {
            "title": "次韵酬宋妃六首",
            "content": [
                "洗雨吹风一月春，山红漫漫绿纷纷。",
                "褰裳远野谁从我，散策空陂忽见君。",
                "青眼坐倾新岁酒，白头追诵少年文。",
                "因嗟涉世终无补，久使高材雍上闻。"
            ]
        },
        {
            "title": "次韵酬宋妃六首",
            "content": [
                "无能私愿只求田，时物安能学计然。",
                "凿井未成歌击壤，射熊犹得梦钧天。",
                "遥思故国归来日，留滞新恩已去年。",
                "携手与君游最乐，春风波上水溅溅。"
            ]
        },
        {
            "title": "次韵酬宋妃六首",
            "content": [
                "城中灯火照青春，远引吾方避纠纷。",
                "游衍水边追野马，啸歌林下应山君。",
                "愁寻径草无求仲，喜对檐花有广文。",
                "邂逅一樽聊酩酊，声名身後岂须闻。"
            ]
        },
        {
            "title": "次韵酬朱昌叔五首",
            "content": [
                "白下门东春水流，相看一噱散千忧。",
                "穿梅入柳曾莫逆，度坠缘冈初不谋。",
                "世事但如吹剑首，官身难即问刀头。",
                "长临锻龟真自苦，有兴复来从我游。"
            ]
        },
        {
            "title": "次韵酬龚深甫二首",
            "content": [
                "恩容楚老护松楸，复得一龚从我游。",
                "讲肄剧谈兼祖谢，舞雩高蹈异求由。",
                "北寻五作故未憖，东挽三杨仍有樛。",
                "陟巘降原从此始，但无瑶玉与君舟。"
            ]
        },
        {
            "title": "次韵酬宋妃六首",
            "content": [
                "东风渺渺客天涯，病眼先春已见花。",
                "远欲报君羞强聒，老知随俗厌雄夸。",
                "穷通往事真如梦，得失秋毫岂更嗟。",
                "邂逅故人唯有醉，醉中衣帻任欹斜。"
            ]
        },
        {
            "title": "次韵酬龚深甫二首",
            "content": [
                "握手东冈雪满簪，後期惆怅老吴蚕。",
                "芳辰一笑真难值，暮齿相思岂久堪。",
                "他日杜诗传渭北，几时周宅对漳南。",
                "百年邂逅能多少，且可勤来共草庵。"
            ]
        },
        {
            "title": "次韵答丁端州",
            "content": [
                "莫嗟荒僻又离群，且喜风谣岭北闻。",
                "铜柱虽然蛮徼接，竹符还是汉家分。",
                "春书来逐衡阳雁，秋骑归看陇首云。",
                "相见会知南望苦，病骸今似沈休文。"
            ]
        },
        {
            "title": "次韵酬府推仲通学士雪中见寄",
            "content": [
                "朝来看雪咏君诗，想见朱衣在赤墀。",
                "为问火城将策试，何如云屋听窗知。",
                "曲墙稍觉吹来密，穷巷终怜扫去迟。",
                "欲访故人非兴尽，自缘无路得传巵。"
            ]
        },
        {
            "title": "次韵酬邓子仪二首",
            "content": [
                "清溪相值各青春，老去临流辄损神。",
                "事事只随波浪去，年年空得鬓毛新。",
                "论心未忍遗横目，干世还忧近逆鳞。",
                "嘉句感君邀我厚，自嗟才不异常人。"
            ]
        },
        {
            "title": "次韵酬昌叔羁旅之作",
            "content": [
                "君方困旅食，予亦误朝簪。",
                "自索东方米，谁多季子金，高门万马散，穷巷一灯深。",
                "客主竟何事，萧条梁父吟。"
            ]
        },
        {
            "title": "次韵冲卿过睢阳",
            "content": [
                "宫庙此神乡，留亲泊楚艎。",
                "天开今壮丽，地积古悲凉。",
                "不改山河旧，犹余草木荒。",
                "还闻足宾客，谁是汉邹阳。"
            ]
        },
        {
            "title": "次韵昌叔咏尘",
            "content": [
                "尘土轻扬不自持，纷纷生物更相吹。",
                "翻成地上万烟雾，散在人间要路岐。",
                "一世竞驰甘睬目，几家清坐得轩眉。",
                "超然只有江湖上，还见波涛恐我时。"
            ]
        },
        {
            "title": "次韵冲卿除日立春",
            "content": [
                "犹残一日腊，并见两年春。",
                "物以终为始，人从故得新。",
                "迎阳朝翦彩，守岁夜倾银。",
                "恩赐随嘉节，无功只自尘。"
            ]
        },
        {
            "title": "次韵冲卿上元从架至集禧观偶成",
            "content": [
                "昭陵持橐从游人，更见熙宁第四春。",
                "宝称中开移玉座，华灯错出映朱尘。",
                "辇前时看新歌舞，仗外还如旧徼巡。",
                "投老逢时追往事，却含愁思度天津。"
            ]
        },
        {
            "title": "次御河寄城北会上诸友",
            "content": [
                "客路花时只搅心，行逢御水半晴阴。",
                "背城野色云边尽，隔屋春声树外深。",
                "香草已堪回步履，午风聊复散衣襟。",
                "忆君载酒相追处，红萼青跗定满杯。"
            ]
        },
        {
            "title": "次韵陈学士小园即事",
            "content": [
                "墙屋虽无好鸟鸣，池塘亦未有蛙声。",
                "树含宿雨红初入，草倚朝阳绿更生。",
                "万物天机何得丧，百年心事不将迎。",
                "与君杖策聊观化，搔首春风眼尚明。"
            ]
        },
        {
            "title": "次叶致远韵",
            "content": [
                "生涯聊占水中洲，岂即乘桴逐圣丘。",
                "身与凫飞仍雁集，心能茅靡亦波流。",
                "由来杞梓常先伐，谁谓菰蒲可久留。",
                "乘兴吾庐知未厌，故移修竹拟延驺。"
            ]
        },
        {
            "title": "次杨乐道韵六首其六——用乐道舍人韵书十日",
            "content": [
                "东门人物乱如麻，想见新鞯照路华。",
                "午鼓已传三刻漏，从官初赐一杯茶。",
                "匆匆殿下催分首，扰扰宫前听卖花。",
                "归去莫言天上事，但知呼客饮流霞。"
            ]
        },
        {
            "title": "次杨乐道韵六首其三——幕次忆汉上旧居",
            "content": [
                "汉水泱泱绕凤林，岘山南路白云深。",
                "如何忧国忘家日，尚有求田问舍心。",
                "直以文章供润色，未应风月负登临。",
                "超然便欲遗荣去，却恐元龙会见侵。"
            ]
        },
        {
            "title": "次杨乐道韵六首其二——御沟",
            "content": [
                "渺渺金河涨欲平，数支分绿报清明。",
                "常萦辇路漂花去，更引流杯送酒行。",
                "静见金舆穿树影，清含玉漏过墙声。",
                "衰颜一照自多感，回首江南春水生。"
            ]
        },
        {
            "title": "次杨乐道韵六首其五——五上巳闻苑中乐声书",
            "content": [
                "苑中谁得从春游，想见渐台瓦欲流。",
                "御水曲随花影转，宫云低绕乐声留。",
                "年华未破清明节，日暮初回祓禊舟。",
                "更觉至尊思虑远，不应全为拙倡优。"
            ]
        },
        {
            "title": "次俞秀老韵",
            "content": [
                "解我葱珩脱孟劳，暮年甘与子同袍。",
                "新诗比旧增奇峭，若许追攀莫太高。"
            ]
        },
        {
            "title": "次杨乐道韵六首其一——後殿朝次偶题",
            "content": [
                "百年文物士优游，万国今方似缀旒。",
                "发策东堂招儁乂，回舆北苑罢倡优。",
                "忽随诸彦登龙尾，尚忆当年应鹄头。",
                "独望清光无补报，更惭虚食太官羞。"
            ]
        },
        {
            "title": "次青阳",
            "content": [
                "十载九华边，归期尚渺然。",
                "秋风一乘传，更觉负林泉。"
            ]
        },
        {
            "title": "次杨乐道韵六首其四——後苑详定书怀",
            "content": [
                "文墨由来妙禁中，家传岂独赋河东。",
                "平生听想风声早，数日追随笑语同。",
                "御水新如鸭头绿，宫花更有鹤翎红。",
                "看花弄水聊为乐，不晚朝廷相弱翁。"
            ]
        },
        {
            "title": "纯甫出释惠崇画要予作诗",
            "content": [
                "画史纷纷何足数，惠崇晚出吾最许。",
                "旱云六月涨林莽，移我翛然堕洲渚。",
                "黄芦低摧雪翳土，凫雁静立将俦侣。",
                "往时所历今在眼，沙平水澹西江浦。",
                "暮气沈舟暗鱼罟，欹眠呕轧如闻橹。",
                "颇疑道人三昧力，异域山川能断取。",
                "方诸承水调幻药，洒落生绡变寒暑。",
                "金坡巨然山数堵，粉墨空多真漫与。",
                "大梁崔白亦善画，曾见桃花净初吐。",
                "酒酣弄笔起春风，便恐漂零作红雨。",
                "流莺探枝婉欲语，蜜蜂掇蕊随翅股。",
                "一时二子皆绝艺，裘马穿羸久羁旅。",
                "华堂岂惜万黄金，苦道今人不如古。"
            ]
        },
        {
            "title": "次昌叔韵",
            "content": [
                "寄公无国寄锺山，垣屋青松晻霭间。",
                "长以声音为佛事，野风萧飒水潺湲。"
            ]
        },
        {
            "title": "次吴氏女子韵",
            "content": [
                "孙陵西曲岸乌纱，知汝凄凉正忆家。",
                "人世岂能无聚散，亦逢佳节且吹花。"
            ]
        },
        {
            "title": "春怨",
            "content": [
                "扫地待花落，惜花轻著尘。",
                "游人少春恋，踏去却寻春。"
            ]
        },
        {
            "title": "春雨",
            "content": [
                "城云如梦柳僛僛，野水横来强满池。",
                "九十日春浑得雨，故应留润作花时。"
            ]
        },
        {
            "title": "春雨",
            "content": [
                "苦雾藏春色，愁霖病物华。",
                "幽奇无可奈，强釂一杯霞。"
            ]
        },
        {
            "title": "慈圣光献皇后挽辞二首",
            "content": [
                "国赖姜任盛，门归马邓高。",
                "关雎求窈窕，卷耳念勤劳。",
                "圣淑才难拟，休明运继遭。",
                "冈原今献卜，帷扆正攀号。"
            ]
        },
        {
            "title": "春日席上",
            "content": [
                "十年流落负归期，临水登山客有思。",
                "今日樽前千万恨，不堪频唱鹧鸪辞。"
            ]
        },
        {
            "title": "春山",
            "content": [
                "春山春水流，曲折方屡渡。",
                "荒乘不知疲，行到水穷处。",
                "依然旧童子，要予竹西去。",
                "归时始觉远，草蔓已多露。"
            ]
        },
        {
            "title": "春雪",
            "content": [
                "春雪堕如簁，浑家醉不知。",
                "泥留虎斗迹，愁杀路傍儿。"
            ]
        },
        {
            "title": "慈圣光献皇后挽辞二首",
            "content": [
                "涂山女德茂，京室母才难。",
                "具美多前志。",
                "余光永後观。",
                "遗衣迁馆御，祖载出宫菆。",
                "终始神孙孝，长留万国欢。"
            ]
        },
        {
            "title": "春日",
            "content": [
                "柴门照水见青苔，春绕花枝漫漫开。",
                "路远游人行不到，日长啼鸟去还来。"
            ]
        },
        {
            "title": "春日即事",
            "content": [
                "池北池南春水生，桃花深处好闲行。",
                "细思扰扰梦中事，何用悠悠身後名。"
            ]
        },
        {
            "title": "春郊",
            "content": [
                "青秧漫漫出初齐，鸡犬遥闻路却迷。",
                "但见山花流出水，那知不是武陵溪。"
            ]
        },
        {
            "title": "春日",
            "content": [
                "冉冉春行暮，菲菲物竞华。",
                "莺犹求旧友，雁不背贫家。",
                "室有贤人酒，门无长者车。",
                "醉眠聊自适，归梦到天涯。"
            ]
        },
        {
            "title": "春寒",
            "content": [
                "春风满地月如霜，拂晓锺声到景阳。",
                "花底裌衣朝宿卫，柳边新火起严妆。",
                "冰残玉甃泉初动，水涩铜壶漏更长。",
                "从此暄妍知几日，便应鶗鴂损年芳。"
            ]
        },
        {
            "title": "春江",
            "content": [
                "春江渺渺抱墙流，烟草茸茸一片愁。",
                "吹尽柳花人不见，青旗催日下城头。"
            ]
        },
        {
            "title": "春风",
            "content": [
                "春风吹园杂花开，青天露坐始此回。",
                "一杯一杯复一杯，笑言溢口何欢咍。",
                "古人白骨生青苔，我独不饮何为哉。",
                "何时出得禁酒国，垒麴便筑糟丘台。"
            ]
        },
        {
            "title": "春风",
            "content": [
                "春风过柳绿如缲，晴日烝红出小桃。",
                "池暖水香鱼出处，一环清浪涌亭皋。"
            ]
        },
        {
            "title": "春风",
            "content": [
                "一马春风北首燕，却疑身得旧山川。",
                "阳浮树外沧江水，尘涨原头野火烟。",
                "日借嫩黄初著柳，两催新绿稍归田。",
                "回头不见辛夷发，始觉看花是去年。"
            ]
        },
        {
            "title": "春入",
            "content": [
                "春入园林百草香，池塘冰散水生光。",
                "身闲是处堪携手，何事低徊两鬓霜。"
            ]
        },
        {
            "title": "垂虹亭",
            "content": [
                "三江五湖口，地与天不隔。",
                "日月所蔽亏，东西渺然白。",
                "漫漫浸北斗，浩浩浮南极。",
                "谁投此虹蜺，欲济两间厄。",
                "中流杂蜃气，栏楯相承翼。",
                "初疑神所为，灭没在顷刻。",
                "晨兴坐其上，傲兀至中昃。",
                "犹怜变化功，不谓因人役。",
                "今君持酒浆，谈笑顾宾客。",
                "颇夸九州物，壮丽此无敌。",
                "荧煌丹砂柱，璀璨黄金壁。",
                "中家不虑始，助我皆豪殖。",
                "喟予独感此，剥烂有终极。",
                "改作不可无，还当采民力。"
            ]
        },
        {
            "title": "春晴",
            "content": [
                "新春十日雨，雨晴门始开。",
                "静看苍苔纹，莫上人衣来。"
            ]
        },
        {
            "title": "传神自赞",
            "content": [
                "此物非他物，今吾即故吾。",
                "今吾如可状，此物若为摹。"
            ]
        },
        {
            "title": "传神自赞",
            "content": [
                "我与丹青两幻身，世间流转会成尘。",
                "但知此物非他物，莫问今人犹昔人。"
            ]
        },
        {
            "title": "春日晚行",
            "content": [
                "门前杨柳二三月，枝条绿烟花白雪。",
                "呼僮羁我果下骝，欲寻南冈一散愁。",
                "绿冈初日沟港净，与我门前绿相映。",
                "隔淮仍见袅袅垂，伫立怊怅去年时。",
                "杏花园西光宅路，草暖沙晴正好渡。",
                "兴尽无人檝迎我，却随倦鸦归薄暮。"
            ]
        },
        {
            "title": "处士葛君挽辞",
            "content": [
                "楚人黄歇地，晋代葛洪家。",
                "特擅山川秀，相承黻冕华。",
                "猗君有清尚，於世不雄夸。",
                "令子能传业，流光未可涯。"
            ]
        },
        {
            "title": "垂虹亭",
            "content": [
                "坐觉尘襟一夕空，人间似得羽翰通。",
                "暮天窈窈山衔日，爽气駸駸客御风。",
                "草木韵沉高下外，星河影落有无中。",
                "飘然更待乘桴伴，一到扶桑兴未穷。"
            ]
        },
        {
            "title": "次韵昌叔岁暮",
            "content": [
                "城云漏日晚，树冻裹春深。",
                "糁密鱼虽暖，巢危鹤更阴。",
                "横风高弓弩，残溜细鸣琴。",
                "岁换儿童喜，还伤老大心。"
            ]
        },
        {
            "title": "春从沙碛底",
            "content": [
                "春从沙碛底，转上青天际。",
                "霭霭桑柘墟，浮云变姿媚。",
                "游人出暄暖，鸟语辞阴翳。",
                "心知归有日，我亦无愁思。",
                "所嗟独季子，尚客江湖澨。",
                "万里卜凤凰，飘飘何时至。"
            ]
        },
        {
            "title": "次韵昌叔怀灊楼读书之乐",
            "content": [
                "志食长年不得休，一巢无地拙於鸠。",
                "聊为薄宦容身者，能免高人笑我不。",
                "道德文章吾事落，尘埃波浪此生浮。",
                "看君别後行藏意，回顾灊楼只自羞。"
            ]
        },
        {
            "title": "楚天",
            "content": [
                "楚天如梦水悠悠，花底残红漫不收。",
                "独绕去年挥泪处，还将牢落对沧洲。"
            ]
        },
        {
            "title": "初夏即事",
            "content": [
                "石梁茅屋有弯碕，流水溅溅度两陂。",
                "晴日暖风生麦气，绿阴幽草胜花时。"
            ]
        },
        {
            "title": "初去临川",
            "content": [
                "东浮溪水渡长林，上坂回头一拊心。",
                "已觉省烦非仲叔，安能养志似曾参。",
                "忧伤遇事纷纷出，疾病乘虚亹亹侵。",
                "未有半分求自赎，恐填沟壑更沾襟。"
            ]
        },
        {
            "title": "初晴",
            "content": [
                "幅巾慵整露苍华，度陇深寻一径斜。",
                "小雨初晴好天气，晚花残照野人家。"
            ]
        },
        {
            "title": "初憩和州",
            "content": [
                "衣足一囊弊，粟余三釜陈。",
                "犹依食贫地，已愧省烦人。",
                "尘土病催老，风波愁过春。",
                "诗书今在眼，还欲诗经纶。"
            ]
        },
        {
            "title": "初到金陵",
            "content": [
                "江湖归不及花时，空绕扶疏绿玉枝。",
                "夜直去年看蓓蕾，昼眠今日对纷披。"
            ]
        },
        {
            "title": "出巩县",
            "content": [
                "昭陵落月烟雾昏，篝火度谷行山根。",
                "投鞭委辔涉数村，寤出巩县城东门。",
                "向来宫阙不可见，但有洛水流浑浑。"
            ]
        },
        {
            "title": "出城",
            "content": [
                "惯作野人多野兴，欲为时用少时材。",
                "出城偶与沙尘背，转觉溪山入眼来。"
            ]
        },
        {
            "title": "初晴",
            "content": [
                "一抹明霞黯淡红，瓦沟已见雪花融。",
                "前山末放晓寒散，犹锁白云三两峰。"
            ]
        },
        {
            "title": "酬俞秀老",
            "content": [
                "洒扫东庵置一床，於君独觉故情长。",
                "有言未必输摩诘，无法何曾泥饮光。",
                "天壤此身知共弊，江湖他日要相忘。",
                "犹贪半偈归思索，却恐提桓妄揣量。"
            ]
        },
        {
            "title": "出城访无党因宿斋馆",
            "content": [
                "关外寻君信马蹄，漫成诗句任天倪。",
                "花枝到眼春相照，山色侵衣晚自迷。",
                "今日笑谈还喜共，经年劳逸固难齐。",
                "生涯零落归心懒，多谢殷懃杜宇啼。"
            ]
        },
        {
            "title": "酬吴仲庶小园之句",
            "content": [
                "旧年台榭扫流尘，职闭朱门岁又新。",
                "花影隙中看袅袅，车音墙外去辚辚。",
                "相逢岂少佳公子，一醉何妨薄主人。",
                "只向东风邀载酒，定知无奈帝城春。"
            ]
        },
        {
            "title": "出定力院作",
            "content": [
                "江上悠悠不见人，十年尘垢梦中身。",
                "殷懃为解丁香结，放出枝间自在春。"
            ]
        },
        {
            "title": "出金陵",
            "content": [
                "白石冈头草木深，春风相与散衣襟。",
                "浮云映郭留佳气，飞鸟随人作好音。"
            ]
        },
        {
            "title": "酬郑闳中",
            "content": [
                "萧条行路欲华颠，回首山林尚渺然。",
                "三釜只知为养急，五浆非敢在人先。",
                "文章满世吾谁慕，行义如君众所传。",
                "宜有至言来助我，可能空寄好诗篇。"
            ]
        },
        {
            "title": "出郊",
            "content": [
                "川原一片绿交君，深树冥冥不见花。",
                "风日有情无处著，初回光景到桑麻。"
            ]
        },
        {
            "title": "松",
            "content": [
                "世传寿可三松倒，此语难为常人道。",
                "人能百岁自古稀，松得千年未为老。",
                "我移两松苦不早，岂望见渠身合抱。",
                "但怜众木总漂摇，颜色青青终自保。",
                "兔丝茯苓会当有，邂逅食之能寿考。",
                "不知篝火定何人，且看森垂覆荒草。",
                "君诗爱我亦古意，秀眉昔比南山栲。",
                "复谓留侯不及我，人或笑君无白皁。",
                "求仙辟谷彼诚悞，未见赤松饥已槁。",
                "岂如强饭适志游，封殖苍官荫华皓。",
                "赤松复自无特操，上下随烟何慅慅。",
                "苍官受命与舜同，真可从之忘发缟。",
                "诗虽祝我以再黑，积雪已多安可扫。",
                "试问苍官值岁寒，戴白孰与苍然好。"
            ]
        },
        {
            "title": "酬微之梅暑新句",
            "content": [
                "江梅落尽雨昏昏，去马来牛漫不分。",
                "当此沈阴无白日，岂知炎旱有彤云。",
                "琴弦欲缓何妨促，画蠹微生故可熏。",
                "回首凉秋知未远，会须重曝阮郎褌。"
            ]
        },
        {
            "title": "泉",
            "content": [
                "宋兴古刹今长干，灵曜喜殿荒檀栾。",
                "二泉相望弃不渫，西泉尚絫三石盘。",
                "其流散漫为沮洳，稍集小砾生微澜。",
                "车泉土梗久蔽塞，穿治乃见甃甓完。",
                "道人慈哀波及远，沟荡两取合土山。",
                "山前灌输各自足，辘轳罢转井口闲。",
                "取遥比甘觉近美，与旧争冽知新寒。",
                "爞爞夏秋百源乾。",
                "抱瓮复道愁蹒跚。",
                "疾倾横逗势未足，嗟此善利何时殚。",
                "虑长易脆有大檀，伐坚羌庐窟孱颜。",
                "金多匠手肯出巧，风水千里安知难。",
                "没羽之虎行林间，箨龙失赋因藏跧。",
                "循除静投悲瑟瑟，映瓦微见清潺潺。",
                "三年营之一日就，有口共以成为欢。",
                "论功信可侈後观，何似当时万竹蟠。"
            ]
        },
        {
            "title": "酬王太祝",
            "content": [
                "一马常随世事驰，岂论江激与河湄。",
                "已成白发潘常侍，更似青衫杜拾遗。",
                "勋业傥来知有命，文章聊欲见无期。",
                "喜君材俊能从我，力学何妨和子思。"
            ]
        },
        {
            "title": "酬宋廷评请序经解",
            "content": [
                "未曾相识已相怜，香火灵山亦有缘。",
                "训释虽工君尚少，不应急务世人传。"
            ]
        },
        {
            "title": "酬王伯虎",
            "content": [
                "吾闻人之初，好恶尚无朕。",
                "帝与凿耳目，贤愚遂殊品。",
                "尔来百千年，转化薄愈甚。",
                "父翁相贩卖，浮诈谁能审。",
                "睢盱猴缨冠，狼籍鼠穴寝。",
                "沧海恐值到，谁论鱼鳖淰。",
                "鴞声虽云恶，革去在食葚。",
                "嗟谁职教化，独使此风稔。",
                "恬观不知救，坐费太官廪。",
                "予生少而戆，好古乃天禀。",
                "念此俗衰坏，何尝敢安枕。",
                "有时不能平，悲吒失食饮。",
                "唯子同我病，亦或涕沾衽。",
                "谓予可告语，密以诗来谂。",
                "烂然辞满纸，秋水濯新锦。",
                "穷观何拳拳，静念复凛凛。",
                "贱贫欲救世，无宁犹拾渖。",
                "说穷且版筑，尹咄唯烹饪。",
                "逢时岂遽废，避俗聊须噤。",
                "徂年幸未暮，此意可勤恁。"
            ]
        },
        {
            "title": "出塞",
            "content": [
                "涿州沙上饮盘桓，看舞春风小契丹。",
                "塞雨巧催燕泪落，蒙蒙吹湿汉衣冠。"
            ]
        },
        {
            "title": "酬净因长老楼上翫月见怀有疑君魂梦在清都之",
            "content": [
                "道人心与世无求，隐几萧然在此楼。",
                "坐对高梧倾晓月，看翻清露洗新秋。",
                "登临更欲邀元亮，披写还能拟惠休。",
                "顾我不知天上乐，虚疑昨夜梦仙游。"
            ]
        },
        {
            "title": "酬裴如晦",
            "content": [
                "二年羁旅越人吟，乞得东南病更侵。",
                "殇子未安庄氏义，寿亲还慰鲁侯心。",
                "鲜鲜细菊霜前蕊，漠漠疏桐日下阴。",
                "浊酒一杯秋满眼，可怜同意不同斟。"
            ]
        },
        {
            "title": "酬淮南提刑邵不疑学士",
            "content": [
                "曾咏常州送主人，岂知身得两朱轮。",
                "田畴泛滥川方壅，厨传萧条市以贫。",
                "以我薄材思拊伛，赖君余教得因循。",
                "询有求有风谣在，不独鑱诗尚未泯。"
            ]
        },
        {
            "title": "酬和甫祥源观醮罢见寄",
            "content": [
                "窃禄祠官久见容，每持金石荐宸衷。",
                "钧天忽忽清都梦，方丈寥寥羽水风。",
                "知结胜缘人意外，想寻陈迹马蹄中。",
                "新诗起我超然兴，更感锺山蕙帐空。"
            ]
        },
        {
            "title": "酬冲卿月晦夜有感",
            "content": [
                "夜云不见天，况乃星与月。",
                "萧萧暗尘走，坎坎寒更发。",
                "楼歌客尚饮，酪酊不畏雪。",
                "巷哭复有人，邻风送幽咽。",
                "纷然各所遇，悲喜孰优劣。",
                "君方感庄周，浩荡摆羁絏。",
                "归来亦置酒，玉指调弦拨。",
                "独我坐无为，青灯对明灭。"
            ]
        },
        {
            "title": "酬王微之",
            "content": [
                "一雨回飙助蓐收，炎曦不复畏金流。",
                "君家咫尺堪乘兴，想岸乌纱对奕秋。"
            ]
        },
        {
            "title": "酬吴季野见寄",
            "content": [
                "漫披陈蠹学经纶，捧檄生平祗为亲。",
                "闻道不先从事早，课功无状取官频。",
                "岂堪置足青冥上，终欲回身寂寞滨。",
                "俯仰谬恩方自歉，惭君将比洛阳人。"
            ]
        },
        {
            "title": "筹思亭",
            "content": [
                "昔人何计亦何思，许国忧民适此时。",
                "寓兴中园为远趣，托名华榜有新诗。",
                "数株碧柳苍苔地，一丈红蕖渌水池。",
                "坐听楚谣知岁美，想衔杯酒问花期。"
            ]
        },
        {
            "title": "愁台",
            "content": [
                "颓垣断渐有平沙，老木荒榛八九家。",
                "河势东南吹地坼，天形西北倚城斜。",
                "倾壶语罢还登眺，岸帻诗成却叹嗟。",
                "万事因循今白发，一年容易即黄花。"
            ]
        },
        {
            "title": "崇政殿详定幕次偶题",
            "content": [
                "娇云漠漠护层轩，嫩水溅溅不见源。",
                "禁柳万条金细捻，宫花一段锦新翻。",
                "身闲始更知春乐，地广还同僻世喧。",
                "不恨玉盘冰未赐，清谈终日自蠲烦。"
            ]
        },
        {
            "title": "崇禧给事同年马兄挽辞二首",
            "content": [
                "藏室亡三箧，得之公最多。",
                "露曦当晚景，川逝作前波。",
                "惠寄舆人诵。",
                "悲传挽者歌。",
                "竹西携手处，清泪邈山河。"
            ]
        },
        {
            "title": "酬王檐叔奉使江南访茶法利害见寄",
            "content": [
                "余闻古之人，措法贻厥後。",
                "命官惟贤材，职事又留狃。",
                "止能权轻重，王府则多有。",
                "岂尝搉其子，而为民父母。",
                "当时所经营，今十已毁九。",
                "其一虽幸在，漂摇亦将朽。",
                "公卿患才难，州县固多苟。",
                "诏令虽数下，纷纷谁与守。",
                "官居甚传舍。",
                "位以声势受。",
                "既不责施为，安能辨贤不。",
                "区区欲捄弊，万谤不容口。",
                "天下大安危，谁当执其咎。",
                "劳心适有罪，养誉终天丑。",
                "岂惟祖子孙，教戒及朋友。",
                "贵者大其领，诗人歌四牡。",
                "至尊空独忧，不敢乐饮酒。",
                "哿矣富阡陌，哀哉此无糗。",
                "乡闾人所怀，今或弃而走。",
                "岂无济无术，使尔安畎亩。",
                "故今二三公，戮尹思矫揉。",
                "永惟东南害，茶法盖其首。",
                "私藏与窃贩，犴狱常纷纠。",
                "输将一不足，往往死鞭杻。",
                "贩陈彼杂恶，强卖曾非诱。",
                "已云困关市，且复搔林薮。",
                "将更百年弊，谓民知可否。",
                "出节付群材，询谋欲经久。",
                "朝廷每若此，自可跻仁寿。",
                "因知从今始，渐欲人财阜。",
                "吾宗恢奇士，选使自朝右。",
                "聪明谅多得，为上归析剖。",
                "王程虽薄遽，邦法难卤莽。",
                "愿君博谘诹，无择壮与考。",
                "余知茶山民，不必生皆厚。",
                "独当征求任，尚恐难措手。",
                "孔称均无贫，此语今可取。",
                "譬欲轻万钧，当令众人负。",
                "强言岂宜当，聊用报琼玖。"
            ]
        },
        {
            "title": "崇禧给事同年马兄挽辞二首",
            "content": [
                "庆历公偕起，元丰我独伤。",
                "两楹终昔梦，五鼎继前丧。",
                "薰歇曾攀桂，甘留所憩棠。",
                "素风知不坠，能世有诸郎。"
            ]
        },
        {
            "title": "迟明",
            "content": [
                "欹枕浩无情，蘧蘧独迟明。",
                "霜繁红树老，云澹素蟾清。",
                "倦鹊犹三尤，寒鸡未一鸣。",
                "故山何处所，应有晓猿惊。"
            ]
        },
        {
            "title": "池雁",
            "content": [
                "羽毛摧落向人愁，当食哀鸣似有求。",
                "万里衡阳冬欲暖，失身元为稻粱谋。"
            ]
        },
        {
            "title": "池上看金沙花数枝过酴醾架盛开二首",
            "content": [
                "酴醾一架最先来，夹水金沙次第栽。",
                "浓绿扶疏云对起，醉红撩乱雪争开。"
            ]
        },
        {
            "title": "崇政殿後春晴即事",
            "content": [
                "悠悠独梦水西轩，百舌枯头语更繁。",
                "山鸟不应知地禁，亦逢春暖即啾喧。"
            ]
        },
        {
            "title": "冲卿席上得作字",
            "content": [
                "咨予乏时才，始愿乃丘壑。",
                "强走十五年，朱颜已非昨。",
                "低回大梁下，屡叹风沙恶。",
                "所欣同舍郎，诱我文义博。",
                "古声无慆淫，真味有淡泊。",
                "追攀风月久，貌简非心略。",
                "君思忽推徙，所望颇乖错。",
                "尚怜得经过，未比参辰各。",
                "留连惜余景，从子至日落。",
                "明灯照亲友，环坐倾杯杓。",
                "别离宽後悲，笑语尽今乐。",
                "论诗知不如，兴至亦同作。"
            ]
        },
        {
            "title": "鸱",
            "content": [
                "依倚秋风气象豪，似欺黄雀在蓬蒿。",
                "不知羽翼青冥上，腐鼠相随势亦高。"
            ]
        },
        {
            "title": "池上看金沙花数枝过酴醾架盛开二首",
            "content": [
                "午阴宽占一方苔，映水前年坐看栽。",
                "红蕊似嫌尘染污，青条飞上别枝开。"
            ]
        },
        {
            "title": "城东寺菊",
            "content": [
                "黄花漠漠弄秋晖，无数蜜蜂花上飞。",
                "不忍独醒孤尔去，殷懃为折一枝归。"
            ]
        },
        {
            "title": "呈柳子玉同年",
            "content": [
                "三年不上邺王台，鸿雁归时又北来。",
                "水底旧波吹岁换，柳梢新叶卷春回。",
                "尘沙浂漠凋双鬓，箫鼓匆匆把一杯。",
                "劳事欲歌无与和，衰颜思见故人开。"
            ]
        },
        {
            "title": "城北",
            "content": [
                "青青千里乱春袍，宿两催红出小桃。",
                "回首北城无限思，日酣川净野云高。"
            ]
        },
        {
            "title": "酬冲卿见别",
            "content": [
                "同官同齿复同科，朋友婚姻分最多。",
                "两地尘沙今龃龉，二年风月共婆娑。",
                "朝伦孰与君材似，使指将如我病何。",
                "升黜会应从此异，愿偷闲暇数经过。"
            ]
        },
        {
            "title": "酬慕容员外",
            "content": [
                "初驾王门学者师，晚漂湖海众人悲。",
                "吹毛未识腰间剑，刺股犹藏袖里锥。",
                "卫霍功名还有命，苏张才气久非时。",
                "江尤亦见应须饮，莫放穷愁入两眉。"
            ]
        },
        {
            "title": "冲卿席上得行字",
            "content": [
                "二年相值喜同声，并辔尘沙眼亦明。",
                "新诏各从天上得，残樽同向月边倾。",
                "已嗟後会欢难必，更想前官责尚轻。",
                "黾勉敢忘君所勖，古人忧乐有违行。"
            ]
        },
        {
            "title": "呈陈和叔二首",
            "content": [
                "数椽庳屋茨生草，三亩荒园种晚蔬。",
                "永日终无一杯酒，可能留得故人车。"
            ]
        },
        {
            "title": "池上看金沙花数枝过酴醾架盛开",
            "content": [
                "故作酴醾架，金沙只谩栽。",
                "似矜颜色好，飞度雪前开。"
            ]
        },
        {
            "title": "乘日",
            "content": [
                "乘日塞垣入，御风塘路归。",
                "胡皆跃马去，雁却背人飞。",
                "烟水吾乡似，家书驿使稀。",
                "匆匆照颜色，恨不洗征衣。"
            ]
        },
        {
            "title": "呈陈和叔",
            "content": [
                "毁车为屋仅容身，三岁相要薄主人。",
                "昼寓椁砖常至夜，冬沿沟彴复寻春。",
                "南陔不洎公归里，苍墓垂成我丧亲。",
                "後会纵多无此乐，山林投老一伤神。"
            ]
        },
        {
            "title": "晨兴望南山",
            "content": [
                "晨兴望南山，不见南山根。",
                "草树露颠顶，樛枝空复繁。",
                "铜瓶取井水，已至尚余温。",
                "天风一吹拂，的皪成璵璠。"
            ]
        },
        {
            "title": "陈师道宰乌程县",
            "content": [
                "尝闻太丘长，德不负公卿。",
                "墟暮今千载，昆云亦一城。",
                "本怀深闭蓄，余论略施行。",
                "故自有仁政，能传家世声。"
            ]
        },
        {
            "title": "成字说後与曲江谭君丹阳蔡君同游齐安",
            "content": [
                "据梧枝策事如毛，久苦诸君共此劳。",
                "遥望南山堪散释，故寻西路一登高。"
            ]
        },
        {
            "title": "陈动之秘丞挽辞二首",
            "content": [
                "年高汉贾谊，官过楚荀卿。",
                "望古君无憾，论今我未平。",
                "有风吹画翣，无日照佳城。",
                "空复文章在，流传世上名。"
            ]
        },
        {
            "title": "陈君式大夫恭轩",
            "content": [
                "恭轩静对北堂深，新斸檀栾一亩阴。",
                "膝下往来前日事，眼中封植去年心。",
                "每怀樽斝沾余沥，独喜弦歌有嗣音。",
                "肯构会须门阀大，世资何用满籯金。"
            ]
        },
        {
            "title": "车载板二首",
            "content": [
                "鸟有车载板，朝暮尝一至。",
                "世传鵩似鴞，而此与鴞似。",
                "唯能预人死，以此有名字。",
                "疑即贾长沙，当时所遭值。",
                "洛阳多少年，扰扰经世意。",
                "粗闻方外语，便释形骸累。",
                "吾衰久捐书，放浪无复事。",
                "尚自不见我，安知汝为异。",
                "怜汝好毛羽，言音亦清丽。",
                "胡为太多知，不默而见忌。",
                "楚人既憎汝，弹射将汝利。",
                "且长随我游，吾不汝羹胾。"
            ]
        },
        {
            "title": "车螯二首",
            "content": [
                "车螯肉之羽，恃壳保厥身。",
                "自非身有求，不敢微启唇。",
                "尚恐擉者得，泥沙常埋墂。",
                "往往汤火间，身尽壳空存。",
                "维海错万物，口牙且咀吞。",
                "尔无如彼何，可畏宁独人。",
                "无为久自苦，含匿不暴陈。",
                "豁然从所如，游荡四海滣。",
                "清波濯其污，白日晒其昏。",
                "死生或有在，岂遽得烹燔。"
            ]
        },
        {
            "title": "陈动之秘丞挽辞二首",
            "content": [
                "人间三十六，追逐孔鸾飞。",
                "似欲来为瑞，如何去不归。",
                "琴樽已寂寞，笔墨尚光辉。",
                "空复平生友，西华岂易依。"
            ]
        },
        {
            "title": "陈桥",
            "content": [
                "走马黄昏渡河水，夜争归路春风里。",
                "指点韦城太白高，投鞭日午陈桥市。",
                "杨柳初回陌上尘，烟脂洗出杏花匀。",
                "纷纷塞路堪追惜，失却新年一半春。"
            ]
        },
        {
            "title": "车螯",
            "content": [
                "海於天地间，万物无不容。",
                "车螯亦其一，埋没沙水中。",
                "独取常苦易，卫生乏明聪。",
                "机缄谁使然，含蓄略相同。",
                "坐欲肠胃得，要令汤火攻。",
                "置之先生盘，噉客为一空。",
                "蛮夏怪四坐，不论壳之功。",
                "狼籍堆左右，弃置任儿童。",
                "何当强收拾，持问大医工。"
            ]
        },
        {
            "title": "嘲叔孙通",
            "content": [
                "马上功成不喜文，叔孙绵蕝共经论。",
                "诸君可笑贪君赐，便许当时作圣人。"
            ]
        },
        {
            "title": "朝日一曝背",
            "content": [
                "朝日一曝背，欣然忘夜寒。",
                "樵松煮涧水，既食取琴弹。",
                "弹作南风歌，歌罢坐长叹。",
                "寤彼栖栖者，遗世良独难。"
            ]
        },
        {
            "title": "车载板二首",
            "content": [
                "荒哉我中园，珍果所不产。",
                "朝暮惟有鸟，自呼车载板。",
                "楚人闻此声，莫有笑而莞。",
                "而我更歌呼，与之相往返。",
                "视遇若抟黍，好音而睍睆。",
                "壤壤生死梦，久知无可拣。",
                "物弊则归土，吾归其不晚。",
                "归欤汝随我，可相蒿里挽。"
            ]
        },
        {
            "title": "偿薛肇明秀才桤木",
            "content": [
                "濯锦江边木有桤，小园封植伫华滋。",
                "地偏或免桓魋伐，岁晚聊同庾信移。"
            ]
        },
        {
            "title": "嘲白发",
            "content": [
                "久应飘转作蓬飞，眷惜冠巾未忍违。",
                "种种春风吹不长，星星明月照还稀。"
            ]
        },
        {
            "title": "车螯二首",
            "content": [
                "车螯肉甚美，由美得烹燔。",
                "壳以无味弃，弃之能久存。",
                "予尝怜其肉，柔弱甘咀吞。",
                "又尝怪其壳，有功不见论。",
                "醉客快一噉，散投墙壁根。",
                "宁能为收拾，持用讯医门。"
            ]
        },
        {
            "title": "长干寺",
            "content": [
                "梵馆清闲侧布金，小塘回曲翠文深。",
                "柳条不动千丝直，荷叶相依万盖阴。",
                "漠漠岑云相上下，翩翩沙鸟自浮沈。",
                "羇人乐此忘归思，忍向西风学越吟。"
            ]
        },
        {
            "title": "呈陈和叔二首",
            "content": [
                "数椽生草覆莓苔，一径墙阴斸雪开。",
                "王吉囊衣新徙舍，杖藜从此为君来。"
            ]
        },
        {
            "title": "长干释普济坐化",
            "content": [
                "投老唯公最故人，相寻长恨隔城闉。",
                "百年俯依随薪尽，画手空传净戒身。"
            ]
        },
        {
            "title": "草堂一上人",
            "content": [
                "一公持一钵，想复度遥岑。",
                "地瘦无黄犊，春来草更深。"
            ]
        },
        {
            "title": "草堂",
            "content": [
                "草堂今寂寞，往事翳山椒。",
                "蕙帐空留鹤，萝衣终换貂。",
                "生皆堕天秩，隐或寄公朝。",
                "叠颖何劳怒，东风汝自摇。"
            ]
        },
        {
            "title": "草端无华滋",
            "content": [
                "草端无华滋，阴气已盘固。",
                "暄妍却如春，岁晚曾不寤。",
                "一裘可以暖，贫士终难豫。",
                "忽忽远枝空，寒虫欲坏户。"
            ]
        },
        {
            "title": "曹参",
            "content": [
                "束发河山百战功，白头富贵亦成空。",
                "华堂不著新歌舞，却要区区一老翁。"
            ]
        },
        {
            "title": "藏春坞诗献刁十四丈学士",
            "content": [
                "蒜山东渡得林丘，邂逅篮舆亦少留。",
                "今日更知莱氏隐，暮年长忆武陵游。",
                "欲营垣屋随穿斸，尚叹尘沙隔献酬。",
                "遥约勾吴亭下路，春风深驻五湖舟。"
            ]
        },
        {
            "title": "残菊",
            "content": [
                "黄昏风雨打园林，残菊飘零满地金。",
                "擸得一枝犹好在，可怜公子惜花心。"
            ]
        },
        {
            "title": "不到太初兄所居遂已十年以诗攀寄",
            "content": [
                "一水衣巾翦翠绡，九峰环佩刻青瑶。",
                "生才故有山川气，卜筑兼无市井嚣。",
                "三叶素风门阀在，十年陈迹履綦销。",
                "归荣早晚重携手，莫负幽人久见招。"
            ]
        },
        {
            "title": "仓颉",
            "content": [
                "仓颉造书，不诘自明。",
                "於乎多言，只误後生。"
            ]
        },
        {
            "title": "泊舟姑苏",
            "content": [
                "朝游盘门东，暮出阊门西。",
                "四顾茫无人，但见白日低。",
                "荒林带昏烟，上有归鸟啼。",
                "物皆得所托，而我无安栖。"
            ]
        },
        {
            "title": "泊姚江",
            "content": [
                "山如碧浪翻江去，水似青天照眼明。",
                "唤取仙人来住此，莫教辛苦上层城。"
            ]
        },
        {
            "title": "泊船瓜洲",
            "content": [
                "京口瓜洲一水间，锺山只隔数重山。",
                "春风自绿江南岸，明月何时照我还。",
                ""
            ]
        },
        {
            "title": "伯牙",
            "content": [
                "千载朱弦无此悲，欲弹孤绝鬼神疑。",
                "故人舍我闭黄壤，流水高山心自知。"
            ]
        },
        {
            "title": "病中睡起折杏花数枝二首",
            "content": [
                "独卧无心起，春风闭寂寥。",
                "鸟声谁唤汝，屋角故相撩。"
            ]
        },
        {
            "title": "泊雁",
            "content": [
                "泊雁鸣深渚，收霞落晚川。",
                "柝随风敛阵，楼映月低弦。",
                "漠漠汀帆转，幽幽岸火然。",
                "壑危通细路，沟曲绕平田。"
            ]
        },
        {
            "title": "泊姚江",
            "content": [
                "轧轧橹声急，苍苍江日低。",
                "吾行有定止，潮汐自东西。"
            ]
        },
        {
            "title": "病起过宝觉",
            "content": [
                "执手乍欣怅，霜毛应更新。",
                "依然旧童子，却想梦前身。"
            ]
        },
        {
            "title": "病起",
            "content": [
                "稚金敷新凉，老火灺残浊。",
                "桃枝暖淟涊，散发曦晓捉。",
                "烦痾脱然愈，静若遗身觉。",
                "移榻欹独眠，欣佳恐难数。"
            ]
        },
        {
            "title": "病中睡起折杏花数枝二首",
            "content": [
                "独卧南窗榻，翛然五六旬。",
                "已闻邻杏好，故挽一枝春。"
            ]
        },
        {
            "title": "丙戌五日京师作二首",
            "content": [
                "北风阁雨去不下，惊沙苍茫乱昏晓。",
                "传闻城外八九里，雹大如拳死飞鸟。"
            ]
        },
        {
            "title": "别鄞女",
            "content": [
                "行年三十已衰翁，满眼忧伤只自攻。",
                "今夜扁舟来诀汝，死生从此各西东。"
            ]
        },
        {
            "title": "别谢师宰",
            "content": [
                "阊阖城西地如水，鸡鸣黄尘波浪起。",
                "穷年一马望扶桑，东得省门身辄止。",
                "簿书期会老纷纷，邂逅论心喜有君。",
                "数日未多还舍我，相看愁思乱於云。"
            ]
        },
        {
            "title": "别皖口",
            "content": [
                "浮烟漠漠细沙平，飞雨溅溅嫩水生。",
                "异日不知来照影，更添华发几千茎。"
            ]
        },
        {
            "title": "别孙莘老",
            "content": [
                "逢原未熟我，已与子相知。",
                "自吾得逢原，知子更不疑。",
                "把手湖上舟，望子欲归时，茫然乃分散，独背东南驰。",
                "寥寥西城居，邂逅与子期。",
                "鸡鸣入省门，朱墨来纷披。",
                "含意不自得，强颜聊尔为。",
                "会合常在夜，青灯照书诗。",
                "往往并衾语，至明不言疲。",
                "匆匆舍我去，使我当从谁。",
                "送子不出门，我身方羁縻。",
                "我心得自如，今与子相随。",
                "随子至湖上，逢原所尝嬉。",
                "想见荷叶尽，北风卷寒漪。",
                "已怀今日愁，更念昔日悲。",
                "相逢亦何有，但有镜中丝。"
            ]
        },
        {
            "title": "别灊阁",
            "content": [
                "一溪清泻百山重，风物能留邴曼容。",
                "後夜肯思幽兴极，月明孤影伴寒松。"
            ]
        },
        {
            "title": "别马秘丞",
            "content": [
                "伯夷恶一世，季也皆乡人。",
                "吾尝论夫子，有似季之伦。",
                "人情路万殊，近世颇荆榛。",
                "唯君游其间，坦坦得所循。",
                "意君诚恺悌，慕向从宿昔。",
                "奈何初相欢，鷁首已云北。",
                "莓莓郊原青，漠漠风雨黑。",
                "冠盖满津亭，君今去何适。"
            ]
        },
        {
            "title": "别雷国辅之皖山",
            "content": [
                "侍郎忧国最贤劳，太尉西州第一豪。",
                "家庙比来闻泽厚，公孙今果见才高。",
                "明时尚使龙蛇蛰，壮志空传虎豹韬。",
                "莫厌皖山穷绝处，不妨云水助风骚。"
            ]
        },
        {
            "title": "别和甫赴南除",
            "content": [
                "都城落日马萧萧，雨压春风暗柳条。",
                "天际归艎那可望，只将心寄海门潮。"
            ]
        },
        {
            "title": "丙戌五日京师作二首",
            "content": [
                "浮云离披久不合，太阳独行乾万物。",
                "谁令昨夜雨霶沱，北风萧萧寒到骨。"
            ]
        },
        {
            "title": "丙申八月作",
            "content": [
                "秋风摧剥利如刀，漠漠昏烟玩日高。",
                "眼看南山露崖窾，心随东水转波涛。",
                "归期正自凭蓍蔡，生理应须问酒醪。",
                "还有诗书能慰我，不多霜雪上颠毛。"
            ]
        },
        {
            "title": "长垣北",
            "content": [
                "揽辔长垣北，貂寒不自持。",
                "霜风急鼓吹，烟月暗旌旗。",
                "骑火流星点，墙桑亚戟枝。",
                "柴荆掩春梦，谁见我行时。"
            ]
        },
        {
            "title": "别灊皖二山",
            "content": [
                "乡垒新恩借旧朱，欲辞灊皖更踌蹰。",
                "攒峰列岫应讥我，饱食穷年报礼虚。"
            ]
        },
        {
            "title": "别葛使君",
            "content": [
                "邑屋为儒知善政，市门多粟见丰年。",
                "追攀更觉相逢晚，谈笑难忘欲别前。",
                "客幙雅游皆置榻，令堂清坐亦鸣弦。",
                "轻舟後夜沧江北，回首春城空黯然。"
            ]
        },
        {
            "title": "别方劭秘校",
            "content": [
                "迢迢建业水，中有武昌鱼。",
                "别後应相忆，能忘数寄书。"
            ]
        },
        {
            "title": "汴水",
            "content": [
                "汴水无情日夜流，不肯为我少淹留。",
                "相逢故人昨夜去，不知今日到何州。",
                "州州人物不相似，处处蝉鸣令客愁。",
                "可怜南北意不就，二十起家今白头。"
            ]
        },
        {
            "title": "碧芜",
            "content": [
                "碧芜平野旷，黄菊晚村深。",
                "客倦留甘饮，身闲累苦吟。"
            ]
        },
        {
            "title": "北望",
            "content": [
                "欲望淮南更白头，杖藜萧飒倚沧洲。",
                "可怜新月为谁好，无数晚山相对愁。"
            ]
        },
        {
            "title": "北山三咏其三——道光泉",
            "content": [
                "箨龙将雨绕山行，注远投深静有声。",
                "云涌浴槽朝自暖，虹垂斋镬午还晴。",
                "铜瓶各满幽人意，玉甃因高正士名。",
                "神力可嗟妨智巧，桔槔零落便苔生。"
            ]
        },
        {
            "title": "北山三咏其一——宝公塔",
            "content": [
                "道林真骨葬青霄，窣堵千秋未寂寥。",
                "宝势旁连大江起，尊形独受众山朝。",
                "云泉别寺分三径，香山幽人止一瓢。",
                "我亦鹫峰同听法，岁时歌员岂辞遥。"
            ]
        },
        {
            "title": "北山暮归示道人",
            "content": [
                "千山复万山，行路有无间。",
                "花发蜂递绕，果垂猿对攀。",
                "独寻寒水度，欲趁夕阳还。",
                "天黑月未上，儿童初掩关。"
            ]
        },
        {
            "title": "北山洊亭",
            "content": [
                "西崦水泠泠，沿冈有洊亭。",
                "自从春草长，遥见只青青。"
            ]
        },
        {
            "title": "北山道人栽松",
            "content": [
                "阳坡风暖雪初融，度谷遥看积翠重。",
                "磊砢拂天吾所爱，他生来此听楼钟。"
            ]
        },
        {
            "title": "北山",
            "content": [
                "刳木为舟数丈余，卧看风月映芙蕖。",
                "清香一阵浑无暑，时有惊榔跃出鱼。"
            ]
        },
        {
            "title": "被召作",
            "content": [
                "荣禄嗟何及，明恩愧未酬。",
                "欲寻西掖路，更上北山头。"
            ]
        },
        {
            "title": "北客置酒",
            "content": [
                "紫衣操鼎置客前，巾韝稻饭随粱饘。",
                "引刀取肉割啖客，银盘擘臑槁与鲜。",
                "殷勤勤侑邀一饱，卷牲归馆觞更传。",
                "山蔬野果杂饴蜜，獾脯豕腊如炰煎。",
                "酒酣众史稍欲起，小胡捽耳争留连。",
                "为胡止饮且少安，一杯相属非偶然。"
            ]
        },
        {
            "title": "北陂杏花",
            "content": [
                "一陂春水绕花身，花影妖饶各占春。",
                "纵被春风吹作雪，绝胜南陌碾成尘。"
            ]
        },
        {
            "title": "悲哉孔子没",
            "content": [
                "悲哉孔子没，千岁无麒麟。",
                "蚩蚩尽鉏商，此物谁能珍。",
                "汉武得一角，燔烹诬鬼神。",
                "更以铸黄金，传夸後世人。"
            ]
        },
        {
            "title": "北窗",
            "content": [
                "病与衰期每强扶，鸡壅桔梗亦时须。",
                "空花根蒂难寻摘，梦境烟尘费扫除。",
                "耆域药囊真妄有，轩辕经匮或元无。",
                "北窗枕上春风暖，漫读毗耶数卷书。"
            ]
        },
        {
            "title": "宝应二三进士见送乞诗",
            "content": [
                "少喜功名尽坦涂，那知干世最崎岖。",
                "草庐有客歌梁甫，狗监无人荐子虚。",
                "解玩山川消积愤，静忘岁月赖群书。",
                "惭君枉盖如平昔，不笑谋生万事疏。"
            ]
        },
        {
            "title": "白紵山",
            "content": [
                "白紵众山顶，江湖所萦带。",
                "浮云卷晴明，可见九州外。",
                "肩舆上寒空，置酒故人会。",
                "峰峦张锦绣，草木吹竽籁。",
                "登临信地险，俯仰知天大。",
                "留欢薄日晚，起视飞鸟背。",
                "残年苦局束，往事嗟摧坏。",
                "歌舞不可求，桓公井空在。"
            ]
        },
        {
            "title": "鲍公水",
            "content": [
                "村南鲍公山，山北鲍公水。",
                "高穴逗远源，泠泠落山嘴。",
                "玉色与饴味，不可他味比。",
                "竹树四蒙密，翠藤相披靡。",
                "漫郎昔少年，幽居得之此。",
                "临窥若有遇，爱叹无时已。",
                "浮名未污染，永矢终焉尔。",
                "奈何中弃入长安，十载风载化旧颜。",
                "欢嚣满耳不可洗，此水泠泠空在山。"
            ]
        },
        {
            "title": "白云然师",
            "content": [
                "白首一山中，形骸槁木同。",
                "苔争庵径路，云补衲穿空。",
                "尘土随车辙，波涛信柂工。",
                "昏昏老南北，应谢此高风。"
            ]
        },
        {
            "title": "迸月",
            "content": [
                "迸月川鱼跃，开云岭鸟翻。",
                "径斜荒草恶，台废治花繁。"
            ]
        },
        {
            "title": "陂麦",
            "content": [
                "陂麦连云惨淡黄，绿阴门巷不多凉。",
                "更无一片桃花在，借问春归有底忙。"
            ]
        },
        {
            "title": "北山三咏其二——觉海方丈",
            "content": [
                "往来城府住山林，诸法翛然但一音。",
                "不与物违真道广，每随缘起自禅深。",
                "舌根已净谁能坏，足迹如空我得寻。",
                "岁晚北窗聊寄傲，蒲萄零落半床阴。"
            ]
        },
        {
            "title": "白日不照物",
            "content": [
                "白日不照物，浮云在寥廓。",
                "风涛吹黄昏，屋瓦更纷泊。",
                "行观蔡河上，负土私力弱。",
                "隋堤散万家，乱若春蚕箔。",
                "仍闻决数道，且用宽城郭。",
                "妇子夜号呼，西南漫为壑。"
            ]
        },
        {
            "title": "白沟行",
            "content": [
                "白沟河边蕃塞地，送迎蕃使年年事。",
                "蕃使常来射狐兔，汉兵不道传烽燧。",
                "万里锄耰接塞垣，幽燕桑叶暗川原。",
                "棘门灞上徒儿戏，李牧廉颇莫更论。"
            ]
        },
        {
            "title": "跋黄鲁直画",
            "content": [
                "江南黄鹌飞满野，徐熙画此何为者。",
                "百年幅纸无所直，公每玩之常在把。"
            ]
        },
        {
            "title": "八月十九日试院梦冲卿",
            "content": [
                "空庭得秋长漫漫，寒露入暮愁衣单。",
                "喧喧人语已成市，白日未到扶桑间。",
                "永怀所好却成梦，玉色彷佛开心颜。",
                "逆知後应不复隔，谈笑明月相与闲。"
            ]
        },
        {
            "title": "八功德水",
            "content": [
                "雪山马口出琉璃，闻说诸天与护持。",
                "此水遥连八功德，供人真净四威仪。",
                "当时迦叶无尘染，何事阌乡有土思。",
                "道力起缘非一路，但知瓢饮是生疑。"
            ]
        },
        {
            "title": "半山春晚即事",
            "content": [
                "春风取花去，酬我以清阴。",
                "翳翳陂路静，交交园屋深。",
                "床敷每小息，杖屦或幽寻。",
                "惟有北山鸟，经过遗好音。"
            ]
        },
        {
            "title": "八公山",
            "content": [
                "淮山但有八公名，鸿宝烧金竟不成。",
                "身与仙人守都厕，可能鸡犬得长生。"
            ]
        },
        {
            "title": "白云",
            "content": [
                "英英白云浮在天，下无根蒂旁无连。",
                "西风来吹欲消散，落日起望心悠然。",
                "愿回羲和借光景，常使秀色当檐边。",
                "时来不道能为雨，直以无心最可怜。"
            ]
        },
        {
            "title": "哀贤亭",
            "content": [
                "黄鸟哀子车，强埋非天为。",
                "天夺不待老，还能使人悲。",
                "马侯东南秀，鞭策要路驰。",
                "归骨万里州，乃当强壮时。",
                "墓门闭空原，白日无履綦。",
                "苍苍柏与松，浩浩山风吹。",
                "我初羞夷吾，鲍叔亦我知。",
                "终欲往一恸，咏言慰孤嫠。"
            ]
        },
        {
            "title": "与微之同赋梅花得香字三首",
            "content": [
                "结子非贪鼎鼐尝，偶先红杏占年芳。",
                "从教腊雪埋藏得，却怕春风漏泄香。",
                "不御铅华知国色，只裁云缕想仙装。",
                "少陵为尔牵诗兴，可是无心赋海棠。"
            ]
        },
        {
            "title": "安丰张令修芍陂",
            "content": [
                "桐乡振廪得周旋，芍水修陂道路传。",
                "日想僝功追往事，心知为政似当年。",
                "鲂鱼鱍鱍归城市，粳稻纷纷载酒船。",
                "楚相祠堂仍好在，胜游思为子留篇。"
            ]
        },
        {
            "title": "与望之至八功德水",
            "content": [
                "念方与子违，戃怳夜不眠。",
                "起视明星高，整驾出东阡。",
                "聊为山水游，以写我心悁。",
                "知子不餔糟，相与酌云泉。"
            ]
        },
        {
            "title": "北山",
            "content": [
                "北山输绿涨横陂，直渐回塘滟滟时。",
                "细数落花因坐久，缓寻芳草得归迟。"
            ]
        },
        {
            "title": "与微之同赋梅花得香字三首",
            "content": [
                "汉宫娇额半涂黄，粉色凌寒透薄妆。",
                "好借月魂来映烛，恐随春梦去飞扬。",
                "风亭把盏酬孤艳，雪径回舆认暗香。",
                "不为调羹应结子，直须留此占年芳。"
            ]
        },
        {
            "title": "与僧道升二首",
            "content": [
                "升也初见我，肤腴仍洁白。",
                "今何苦而老，手脚皴以黑。",
                "闻有道人者，於今号禅伯。",
                "嬲汝以一句，西归瘦如腊。",
                "汝观青青枝，岁寒好颜色。",
                "此松亦有心，岂问庭前柏。"
            ]
        },
        {
            "title": "白鸥",
            "content": [
                "江鸥好羽毛，玉雪无尘垢。",
                "灭没波浪间，生涯亦何有。",
                "雄雌屡惊矫，机弋常纷纠。",
                "顾我独无心，相随如得友。",
                "飘然纷华地，此物乖隔久。",
                "白发望东南，春江绿如酒。"
            ]
        },
        {
            "title": "与平甫同赋槐",
            "content": [
                "冰雪泊楚岸，万株同飘零。",
                "春风都城居，初见叶青青。",
                "岁行如车轮，荫翳忽满庭。",
                "秋子今在眼，何时动江舲。"
            ]
        },
        {
            "title": "与天骘宿清凉广惠僧舍",
            "content": [
                "故人不惜马虺隤，许我年年一度来。",
                "野馆萧条无准拟，与君封殖浪山梅。"
            ]
        },
        {
            "title": "与吕望之上东岭",
            "content": [
                "靖节爱吾庐，猗玗乐吾耳。",
                "适野无心諠，吾今亦如此。",
                "纷纷旧可厌，俗子今扫轨。",
                "使君气相求，眷顾未云已。",
                "追随上东岭，俯仰多可喜。",
                "何以况清明，朝阳丽秋水。",
                "微云会消散，岂久污尘滓。",
                "所怀在分衿，藉草泪如洗。"
            ]
        },
        {
            "title": "与耿天骘会话",
            "content": [
                "邯郸四十余年梦，相对黄粱欲熟时。",
                "万事只如空鸟迹，怪君强记尚能追。"
            ]
        },
        {
            "title": "与舍弟华藏院忞君亭咏竹",
            "content": [
                "一迳森然四座凉，残阴余韵去何长。",
                "人怜直节生来瘦，自许高材老更刚。",
                "会与蒿藜同雨露，终随松柏到冰霜。",
                "烦君惜取根株在，欲乞伶伦学凤凰。"
            ]
        },
        {
            "title": "爱日",
            "content": [
                "雁生阴沙春，冬息阳海澨。",
                "冥冥取南北，岂以食为累。",
                "咨予愁病躯，朴鄙人所戏。",
                "无人治时难，量力当自弃。",
                "岂知塞上霜，飘然亦何事。",
                "高堂已白发，爱日负明义。",
                "悲风吹平原，秣马聊一愒。",
                "含怀孰与语，仰屋思汉喟。",
                "孟母知身从，莱妻耻人制。",
                "一肉傥易谋，万锺非得计。"
            ]
        },
        {
            "title": "与僧道升二首",
            "content": [
                "跋陀罗师能幻物，幻秽为净持幻佛。",
                "佛幻诸天以戏之，幢幢香果助设施。",
                "茫然悔欲除所幻，还为幻佛力所持。",
                "佛天与汝本无间，汝今何恭昔何慢。",
                "十方三世本来空，受记岂非遭佛幻。"
            ]
        },
        {
            "title": "与道原自何氏宅步至景德寺",
            "content": [
                "前时偶见花如梦，红紫纷披竞浅深。",
                "今日重来如梦觉，静无余馥可追寻。"
            ]
        },
        {
            "title": "与道原过西庄遂游宝乘",
            "content": [
                "桑杨已零落，藻荇亦消沈。",
                "园宅在人境，岁时伤我心。",
                "强穿西埭路，共望北山岑。",
                "欲觅道人语，跨鞍聊一寻。",
                "亲朋会合少，时序感伤多。",
                "胜践聊为乐，清谈可当歌。",
                "微风淡水竹，净日暖烟萝。",
                "兴极犹难尽，当如薄暮何。"
            ]
        },
        {
            "title": "与道原过西庄遂游宝乘",
            "content": [
                "周顒宅作阿兰若，娄约身归窣堵坡。",
                "今日隐侯孙亦老，偶寻陈迹到烟萝。"
            ]
        },
        {
            "title": "与北山道人",
            "content": [
                "可惜昂藏一丈夫，生来不读半行书。",
                "子云识字终投阁，幸是元无免破除。"
            ]
        },
        {
            "title": "与宝觉宿龙华院三绝句",
            "content": [
                "与公京口水云闲，问月何时照我还。",
                "邂逅我还还问月，何时照我宿金山。"
            ]
        },
        {
            "title": "与宝觉宿精舍",
            "content": [
                "扰扰复翩翩，秋床烛屡昏。",
                "真为说万物，岂止挟三言。",
                "问义曹溪室，捐书阙里门。",
                "若知同二妄，目击道逾存。"
            ]
        },
        {
            "title": "虞美人",
            "content": [
                "虞美人，态浓意远淑且真。",
                "同辇随君侍君侧，六宫粉黛无颜色。",
                "楚歌四面起，形势反苍黄。",
                "夜闻马嘶晓无迹，蛾眉萧飒如秋霜。",
                "汉家离宫三十六，缓歌慢舞凝丝竹。",
                "人间举眼尽堪悲，独阴崖结茅屋。",
                "美人为黄土，草木皆含愁。",
                "红房紫谭处处有，听曲低昂如有求。",
                "青天漫漫覆长路，今人犁田昔人墓。",
                "虞兮虞兮奈若何，不见玉颜空死处。"
            ]
        },
        {
            "title": "俞秀老忽然不见",
            "content": [
                "忽去飘然游冶盘，共疑枝策在梁端。",
                "禅心暂起何妨寂，道骨虽清不畏寒。"
            ]
        },
        {
            "title": "鱼儿",
            "content": [
                "绕岸车鸣水欲乾，鱼儿相逐尚相欢。",
                "无人挈入沧江去，汝死那知世界宽。"
            ]
        },
        {
            "title": "与北山道人",
            "content": [
                "莳果蔬泉带浅山，柴门虽设要常关。",
                "别开小径连松路，祗与邻僧约往还。"
            ]
        },
        {
            "title": "余寒",
            "content": [
                "余寒驾春风，入我征衣裳。",
                "扪鬓只得冻，蔽面尚疑创。",
                "士耳恐犹坠，马毛欲吹僵。",
                "牢持有失箸，疾饮无留汤。",
                "曈曈扶桑日，出有万里光。",
                "可怜当此时，不湿地上霜。",
                "冥冥鸿雁飞，北望去成行。",
                "谁言有百鸟，此鸟知阴阳。",
                "岂时有必至，前识圣所臧。",
                "把酒谢高翰，我知思故乡。"
            ]
        },
        {
            "title": "予求守江阴未得酬昌叔忆阴见及之作",
            "content": [
                "黄田港北水如天，万里风樯看贾船。",
                "海外珠犀常入市，人间鱼蟹不论钱。",
                "高亭笑语如昨日，末路尘沙非少年。",
                "强乞一官终未得，只君同病肯相怜。"
            ]
        },
        {
            "title": "又段氏园亭",
            "content": [
                "欹眠随水转东垣，一点炊烟映水昏。",
                "漫漫芙蕖难觅路，翛翛杨柳烛知门。",
                "青山呈露新如染，白鸟嬉游静不烦。",
                "朱雀航边今有此，可能摇荡武陵源。"
            ]
        },
        {
            "title": "与宝觉宿龙华院三绝句",
            "content": [
                "老於陈迹倦追攀，但见幽人数往还。",
                "忆我小诗成怅望，锺山只隔数重山。"
            ]
        },
        {
            "title": "又次叶致远韵二首",
            "content": [
                "明时君尚富春秋，岂比衰翁远自投。",
                "智略未应施畎亩，上前他日望吾丘。"
            ]
        },
        {
            "title": "与宝觉宿龙华院三绝句",
            "content": [
                "世间投老断攀缘，忽忆东游已十年。",
                "但有当时京口月，与公随我故依然。"
            ]
        },
        {
            "title": "又次叶致远韵二首",
            "content": [
                "庵成有兴亦寻春，风暖荒莱步始匀。",
                "若遇好花须一笑，岂妨迦叶杜多身。"
            ]
        },
        {
            "title": "有感",
            "content": [
                "忆昔与胡子，戏娱西城幽。",
                "放斥仆与马，独身步田畴。",
                "牛竖歌我旁，听之为久留。",
                "一接田父语，叹之胜王侯。",
                "追逐恨不恣，暮归辄怀愁。",
                "顾常轻千乘，只愿足一丘。",
                "子时怪我少，好此寂寞游。",
                "笙箕不入耳，又不甘醪羞。",
                "那知抱孤伤，罢顿不能遒。",
                "世味已鲜少，但余野心稠。",
                "乖离今十年，班发满我头。",
                "昔兴亦略尽，食眠常百忧。",
                "每逢佳山水，欲往辄复休。",
                "方壮遂如此，况乃高春秋。"
            ]
        },
        {
            "title": "游锺山",
            "content": [
                "两山松栎暗朱藤，一水中间胜武陵。",
                "午梵隔云知有寺，夕阳归去不逢僧。"
            ]
        },
        {
            "title": "游章义寺",
            "content": [
                "九日章义寺，倦游因解镳。",
                "拂榻寄午梦，起寻北山椒。",
                "岑蔚鸟绝迹，悲鸣唯一蜩。",
                "欢言与僧期，於此共箪瓢。",
                "斩松八九根，窗壁具一朝。",
                "伏槛何所见，苍苍围寂寥。",
                "岩谷寒更静，水泉清不摇。",
                "安得有车马，尚无渔与樵。",
                "神茂真观复，心明众尘消。",
                "阴岭有嘉客，傥来不须招。"
            ]
        },
        {
            "title": "游土山示蔡天启秘校",
            "content": [
                "定林瞰土山，近乃在眉睫。",
                "谁谓秦淮广，正可藏一艓。",
                "朝予欲独往，扶惫强登涉。",
                "蔡侯闻之喜，喜色见两颊。",
                "呼鞍追我马，亦以两黥挟。",
                "敛书付衣囊，裹饭随药笈。",
                "翛翛阿兰若，土木老山胁。",
                "鼓锺卧空旷，簨簴雕捷业。",
                "升堂廓无主，考击谁敢辄。",
                "坡陀谢公家，藏椁久穿劫。",
                "百金买酒地，野老今行饁。",
                "缅怀起东山，胜践比稠叠。",
                "於时国累卵，楚夏血常喋。",
                "外实备艰梗，中仍费调燮。",
                "公能觉如梦，自喻一蝴蝶。",
                "桓温适自弊，苻坚方天厌。",
                "且可缓九锡，宁当快一捷。",
                "彼哉斗筲人，得丧易矜怯。",
                "妄言屐齿折，吾欲刊史牒。",
                "伤心新城埭，归意终难惬。",
                "漂摇五城舟，尚想浮河檝。",
                "千秋陇东月，长照西州堞。",
                "岂无华屋处，亦捉蒲葵箑。",
                "碎金谅可惜，零落随秋叶。",
                "好事所传玩，空残法书帖。",
                "清谈眇不嗣，陈迹怳如接。",
                "东阳故侯孙，少小同鼓箧。",
                "一官初岭海，仰视飞鸢跕。",
                "穷归放款段，高卧停远蹀。",
                "牵襟肘即见，著帽耳才菟。",
                "数椽危败屋，为我炊陈浥。",
                "虽无膏污鼎，尚有羹濡筴。",
                "纵言及平生，相视开笑靥。",
                "邯郸枕上事，且饮且田猎。",
                "或昏眠委翳，或妄走超躐。",
                "或叫号而寝，或哭泣而魇。",
                "幸哉同圣时，田里老安帖。",
                "易牛以宝剑，击壤胜弹铗。",
                "追怜衰晋末，此土方岌业。",
                "强偷须臾乐，抚事终愁惵。",
                "予虽天戮民，有械无接摺。",
                "翁今贫而静，内热非复叶。",
                "予衰极今岁，傥与鸡梦协。",
                "委蜕亦何恨，吾儿已长鬣。",
                "翁虽齿长我，未见白可镊。",
                "祝翁尚难老，生理归善摄。",
                "久留畏年少，讥我两呫嗫。",
                "束火扶路还，宵明狐兔慑。",
                "蔡侯雄俊士，心憭形亦谍。",
                "异时能飞鞚，快若五陵侠。",
                "胡为阡陌间，踠足仅相蹑。",
                "谅欲交辔语，呿予不能嗋。"
            ]
        },
        {
            "title": "游栖霞庵灼平甫至因寄",
            "content": [
                "渺渺林间路，萧萧物外僧。",
                "高阴凉易入，闲貌老难增。",
                "官事真伤锦，君恩更饮冰。",
                "求田此山下，终欲忤陈登。"
            ]
        },
        {
            "title": "游锺山",
            "content": [
                "终日看山不厌山，买山终待老山间。",
                "山花落尽山长在，山水空流山自闲。"
            ]
        },
        {
            "title": "游城东示深之德逢",
            "content": [
                "欲牵淮舸共寻源，且踏青青绕杏园。",
                "忆我旧时光宅路，依然桑柳映花繁。"
            ]
        },
        {
            "title": "幽谷引",
            "content": [
                "云翳翳兮谷之幽，天将雨我兮田者之稠。",
                "有绳于防兮有畚于沟，我公不出兮谁省吾忧。",
                "日晖晖兮山之下，岁则熟兮收者舞。",
                "吾收满车兮弃者满筥，谁吾与乐兮我公燕语。",
                "山有木兮谷有泉，公与客兮醉其间。",
                "芳可搴兮甘可漱，无壮无稚兮环公以笑。",
                "公归而醉兮人则喜，公好我州兮殆其肯止。",
                "公归不醉兮我之忧，岂其不怿兮将舍吾州。",
                "公一朝兮去我，我岁岁兮来游，完公亭兮使勿毁，以慰吾兮岁岁之愁。"
            ]
        },
        {
            "title": "游城南即事二首",
            "content": [
                "泰坛东路绕重营，独背朝阳信马行。",
                "漫道城南天尺五，荒林时见一柴荆。"
            ]
        },
        {
            "title": "又代薛肇明一首",
            "content": [
                "野水荒山寂寞滨，芳条弄色最关春。",
                "故将明艳凌霜雪，未怕青腰玉女嗔。"
            ]
        },
        {
            "title": "游城南即事二首",
            "content": [
                "神奸变化久难知，禹鼎由来更不疑。",
                "螭魅合谋非一日，太丘真复社亡迟。"
            ]
        },
        {
            "title": "用王微之韵和酬即事书怀",
            "content": [
                "秦惜逝者耋，晋嘉良士休。",
                "古人皆好乐，哀此岁月遒。",
                "嗟我抱愁毒，残年自羁囚。",
                "但为兔得蹄，非复天上鸥。",
                "虽知林塘美，欲往辄回輈。",
                "名园一散策，笑语随觥筹。",
                "探题绕梅花，高咏接应刘。",
                "宿雨洗荒堑，寒蛟沈老湫。",
                "沿洄信画舸，归路子城幽。",
                "冬风不改绿，忽见新阳浮。",
                "欢事去如梦，嘉时念难留。",
                "明发得君句，谓将读前游。",
                "语我饮倡乐，不如诗献酬。",
                "淮洲奏锺鼛，雅刺德不犹。",
                "文墨有真趣，荒淫何足收。",
                "来篇信时女，窈窕众所求。",
                "兹理傥可谐，华簪为君抽。"
            ]
        },
        {
            "title": "白鹤吟示觉海元公",
            "content": [
                "白鹤声可怜，红鹤声可恶。",
                "白鹤静无匹，红鹤喧无数。",
                "百鹤招不来，红鹤挥不去。",
                "长松受秽死，乃以红鹤故。",
                "北山道人曰，美者自美，吾何为而喜。",
                "恶者自恶，吾何为而怒。",
                "去自去耳，吾何阙而追。",
                "来自来耳，吾何妨而拒。",
                "吾岂厌喧而求静，吾岂好丹而非素。",
                "汝谓松死吾无依邪，吾方舍阴而坐露。"
            ]
        },
        {
            "title": "游北山",
            "content": [
                "揽辔出东城，登临目暂明。",
                "烟云藏古意，猿鹤弄秋声。",
                "客坐苔纹滑，僧眠樾荫清。",
                "赏心殊未已，山日下西荣。"
            ]
        },
        {
            "title": "咏月三首",
            "content": [
                "寒光乍洗山川莹，清影遥分草树纤。",
                "万里更无云物动，中天只有兔随蟾。"
            ]
        },
        {
            "title": "用前韵戏赠叶致远直讲",
            "content": [
                "叶侯越著姓，胄出实楚叶。",
                "缙云虽穷远，冠盖传累叶。",
                "心大有所潜，肩高未尝胁。",
                "飘飘凌云意，强御莫能慑。",
                "辟雍海环流，用汝作舟檝。",
                "开胸出妙义，可发蒙起魇。",
                "词如太阿锋，谁敢触其铗。",
                "听之心凛然，难者口因嗋。",
                "抟飞欲峨峨，锻堕今跕跕。",
                "忘情塞上马，适志梦中蝶。",
                "若金静无求，在冶惟所挟。",
                "载醪但彼惑，馈浆非我谍。",
                "经纶安所施，有寓聊自惬。",
                "棋经看在手，棋诀传满箧。",
                "坐寻棋势打，侧写棋图贴。",
                "携持山林屐，刺擿沟港艓。",
                "一枰尝自副，当热宁忘箑。",
                "反嗤褦襶子，但守一经笈。",
                "亡羊等残生，朽筴何足摺。",
                "欢然值手敌，便与对匕筴。",
                "纵横子堕局，腷膊声出堞。",
                "樵父弛远担，牧奴停晏饁。",
                "旁观各技痒，窃议儿女嗫。",
                "所矜在得丧，闻此更心惵。",
                "熟视笼两手，徐思捻长鬣。",
                "微吟静愔愔，坚坐高帖帖。",
                "未快岩谷叟，斧柯尝烂浥。",
                "趋边耻局缩，穿腹愁危嶪。",
                "或撞关以攻，或觑眼而厌。",
                "或羸行伺击，或猛出追蹑。",
                "垂成忽破坏，中断俄连接。",
                "或外示闲暇，伐事先和燮。",
                "或冒突超越，鼓行令震叠。",
                "或粗见形势，驱除令远蹀。",
                "或开拓疆境，欲并包总摄。",
                "或仅残尺寸，如黑子著靥。",
                "或横溃解散，如尸僵血喋。",
                "或惭如告亡，或喜如献捷。",
                "陷敌未甘虏，报仇方借侠。",
                "讳输宁断头，悔悞乃批颊。",
                "终朝已罢精，既夜未交睫。",
                "翻然悟且叹，此何直劫劫。",
                "孟轲恶妨行，陶侃惩废业。",
                "扬雄有前言，韦曜存往牒。",
                "晋臣抑帝手，捘侯何啻涉。",
                "冶城子争道，拒父乃如辄。",
                "争也实逆德，岂如私斗怯。",
                "艺成况穷苦，此殆天所厌。",
                "如今刘与李，伦等安可躐。",
                "试令取一毫，亦乏寸公镊。",
                "以此待君子，未与回参协。",
                "操具投诸江，道耕而德猎。"
            ]
        },
        {
            "title": "咏月",
            "content": [
                "追随落日尽还生，点缀浮云暗又明。",
                "江有蛟龙山虎豹，清光虽在不堪行。"
            ]
        },
        {
            "title": "游赏心亭寄虔州女弟",
            "content": [
                "秀发千峰霁，清涵万里秋。",
                "沧江天上落，明月镜中流。",
                "眼与魂俱断，身依影独留。",
                "为怜幽兴极，不见尔来游。"
            ]
        },
        {
            "title": "咏月三首",
            "content": [
                "江海清明上下兼，碧天遥见一毫纤。",
                "此时只欲浮云尽，窟穴何妨有兔蟾。"
            ]
        },
        {
            "title": "游杭州圣果寺",
            "content": [
                "登高见山水，身在水中央。",
                "下视楼台处，空多树木苍。",
                "浮云连海气，落日动湖光。",
                "偶坐吹横笛，残声入富阳。"
            ]
        },
        {
            "title": "咏梅",
            "content": [
                "颇怪梅花不肯开，岂知有意待春来。",
                "灯前玉面披香出，雪後春容取胜回。",
                "触拨清诗成走笔，淋漓红袖趣传杯。",
                "望尘俗眼那知此，只买夭桃艳杏栽。"
            ]
        },
        {
            "title": "拟寒山拾得二十首010",
            "content": [
                "昨日见张三，嫌他不守己。",
                "归来自悔责，分别亦非理。",
                "今日见张三，分别心复起。",
                "若除此恶习，佛法无多子。"
            ]
        },
        {
            "title": "用字谜",
            "content": [
                "一月又一月，两月共半边。",
                "上有可耕之田，下有长流之川。",
                "一家有六口，两口不团圆。"
            ]
        },
        {
            "title": "拟寒山拾得二十首008",
            "content": [
                "幸身无事时，种种妄思量。",
                "张三喘口窄，李四帽檐长。",
                "失脚落地狱，将身投镬汤。",
                "谁知受热恼，却不解思凉。"
            ]
        },
        {
            "title": "拟寒山拾得二十首",
            "content": [
                "人人有这个，这个没量大。",
                "坐也坐不定，走也跳不过。",
                "锯也解不解，鎚也打不破。",
                "作马便搭鞍，作牛便推磨。",
                "若问无眼人，这个是甚麽。",
                "便遭伊缠绕，鬼窟里忍饿。"
            ]
        },
        {
            "title": "拟寒山拾得二十首",
            "content": [
                "有一即有二，有三即有四。",
                "一二三四五，有亦何妨事。",
                "如火能烧手，要须方便智。",
                "若未解传薪，何须学钻燧。"
            ]
        },
        {
            "title": "拟寒山拾得二十首",
            "content": [
                "我曾为牛马，见草豆欢喜。",
                "又曾为女人，欢喜见男子。",
                "我若真是我，祗合长如此。",
                "若好恶不定，应知为物使。",
                "堂堂大丈夫，莫认物为己。"
            ]
        },
        {
            "title": "拟寒山拾得二十首007",
            "content": [
                "我读万卷书，识尽天下理。",
                "智者渠自知，愚者谁信尔。",
                "奇哉闲道人，跳出三句里。",
                "独悟自根本，不从他处起。"
            ]
        },
        {
            "title": "拟寒山拾得二十首",
            "content": [
                "牛若不穿鼻，岂肯推人磨。",
                "马若不络头，随直而起卧。",
                "乾地终不涴，平地终不堕。",
                "扰扰受轮回，祗缘疑这个。"
            ]
        },
        {
            "title": "咏月三首",
            "content": [
                "一片清光万里兼，几回圆极又纤纤。",
                "君看出没非无意，岂为辛懃养玉蟾。"
            ]
        },
        {
            "title": "拟寒山拾得二十首",
            "content": [
                "若言梦是空，觉後应无记。",
                "若言梦非空，应有真实事。",
                "燔烧阳自招，沈溺阴自致。",
                "令汝尝惊魇，岂知安稳睡。"
            ]
        },
        {
            "title": "拟寒山拾得二十首",
            "content": [
                "凡夫当梦时，眼见种种色。",
                "此非作故有，亦非求故获。",
                "不知今是梦，道我能畜积。",
                "贪求复守护，尝怕水火贼。",
                "既觉方自悟，本空无所得。",
                "死生如觉梦，此理甚明白。"
            ]
        },
        {
            "title": "拟寒山拾得二十首",
            "content": [
                "风吹瓦堕屋，正打破我头。",
                "瓦亦自破碎，岂但我血流。",
                "我终不嗔渠，此瓦不自由。",
                "众生造众恶，亦有一机抽。",
                "渠不知此机，故自认愆尤。",
                "此但可哀怜，劝令真正修。",
                "岂可自迷闷，与渠作冤雠。"
            ]
        },
        {
            "title": "南涧楼",
            "content": [
                "扑扑烟岚绕四阿，物华终恨未能多。",
                "故应陡起三千丈，始奈重山复岭何。"
            ]
        },
        {
            "title": "暮春",
            "content": [
                "北山吹雨送残春，南涧朝来绿映人。",
                "昨日杏花浑不见，故应随水到江滨。"
            ]
        },
        {
            "title": "暮春",
            "content": [
                "春期行晼晚，春意剩芳菲。",
                "曲水应修禊，披香未试衣。",
                "雨花红半堕，烟树碧相依。",
                "怅望梦中地，王孙底不归。"
            ]
        },
        {
            "title": "暮春",
            "content": [
                "芙蕖的历抽新叶，苜蓿阑干放晚花。",
                "白下门东春已老，莫鸣杨柳可藏鸦。"
            ]
        },
        {
            "title": "木芙蓉",
            "content": [
                "水边无数木芙蓉，露染燕脂色未浓。",
                "正似美人初醉著，强抬青镜欲妆慵。"
            ]
        },
        {
            "title": "木末",
            "content": [
                "木末北山烟冉冉，草根南涧水泠泠。",
                "缲成白雪桑重绿，割尽黄云稻正青。"
            ]
        },
        {
            "title": "莫疑",
            "content": [
                "莫疑禅伯未知禅，莫笑仙翁不学仙。",
                "灵骨肯传黄蘖烬，真心自放赤松烟。",
                "莲华世界何关汝，楮叶工夫浪费年。",
                "露鹤声中江月白，一灯岑寂拥书眠。"
            ]
        },
        {
            "title": "莫溪驿",
            "content": [
                "缺月昏昏漏未央，一灯明灭照秋床。",
                "病身最觉风露早，归梦不知山水长。",
                "坐感岁时歌慷慨，起看天地色凄凉。",
                "鸣蝉更乱行人耳，正抱疏桐叶半黄。"
            ]
        },
        {
            "title": "秣陵道中口占二首",
            "content": [
                "岁熟田家乐，秋风客自悲。",
                "茫茫曲城路，归马日斜时。"
            ]
        },
        {
            "title": "秣陵道中口占二首",
            "content": [
                "经世才难就，田园路欲迷。",
                "殷懃将白发，下马照青溪。"
            ]
        },
        {
            "title": "默默",
            "content": [
                "默默长年有所思，世间谈笑强追随。",
                "苍髯欲出朱颜谢，更觉求田问舍迟。"
            ]
        },
        {
            "title": "南荡",
            "content": [
                "南荡东陂水渐多，陌头车马断经过。",
                "锺山未放朝云散，奈此黄梅细雨何。"
            ]
        },
        {
            "title": "明妃曲二首",
            "content": [
                "明妃初出汉宫时，泪湿春风鬓脚垂。",
                "低徊顾影无颜色，尚得君王不自持。",
                "归来却怪丹青手，入眼平生几曾有。",
                "意态由来画不成，当时枉杀毛延寿。",
                "一去心知更不归，可怜著尽汉宫衣。",
                "寄声欲问塞南事，只有年年鸿雁飞。",
                "家人万里传消息，好在毡城莫相忆。",
                "君不见咫尺长门闭阿娇，人生失意无南北。",
                "明妃初嫁与胡儿，毡车百两皆胡姬。",
                "含情欲说独无处，传与琵琶心自知。",
                "黄金捍拨春风手，弹看飞鸿劝胡酒。",
                "汉宫侍女暗垂泪，沙上行人却回首。",
                "汉恩自浅胡自深，人生乐在相知心。",
                "可怜青冢已芜没，尚有哀弦留至今。"
            ]
        },
        {
            "title": "明妃曲",
            "content": [
                "我本汉家子，早入深宫里。",
                "远嫁单于国，惟悴无复理。",
                "穹庐为室旃为墙，胡尘暗天道路长。",
                "去住彼此无消息，明明汉月空相识。",
                "死生难有却回身，不忍回看旧写真。",
                "玉颜不是黄金少，爱把丹青错画人。",
                "朝为汉宫妃，暮作胡地妾。",
                "独留青冢向黄昏，颜色如花命如叶。"
            ]
        },
        {
            "title": "明堂乐章二首",
            "content": [
                "有奕明堂，万方时会。",
                "宗予圣考，作帝之配。",
                "乐酌虞曲，礼从周制。",
                "厘事既成，於皇来塈。"
            ]
        },
        {
            "title": "明堂乐章二首",
            "content": [
                "穆穆在堂，肃肃在庭。",
                "於显辟公，来相思成。",
                "神既歆止，有闻惟馨。",
                "锡我休嘉，燕及群生。"
            ]
        },
        {
            "title": "梦中作",
            "content": [
                "青门道北云为屋，大垆贮酒千万斛。",
                "独龙注雨如车轴，不畏不售畏不续。"
            ]
        },
        {
            "title": "明州钱君倚众乐亭",
            "content": [
                "使君幕府开东部，名高海曲人知慕。",
                "舣船谈笑政即成，洗涤山川作嘉趣。",
                "平泉浩荡银河注，想见明星弄机杼。",
                "载沙筑成天上路，投虹为桥取孤屿。",
                "扫除荆棘水中央，碧瓦朱甍随指顾。",
                "春风满城金版舫，来看置酒新亭上。",
                "百女吹笙彩凤悲，一夫伐鼓灵鼍壮。",
                "安期羡门相与游，方丈蓬莱不更求。",
                "酒酣忽跨鲸鱼去，陈迹空令此地留。"
            ]
        },
        {
            "title": "梦张剑州",
            "content": [
                "万里怜君蜀道归，相逢似喜语还悲。",
                "江淮别业依前处，日月新阡卜几时。",
                "自说曲阿犹未稳，即寻湓水去犹疑。",
                "茫然却是陈桥梦，昨日春风马上思。"
            ]
        },
        {
            "title": "暮春",
            "content": [
                "无限残红著地飞，溪头烟树翠相围。",
                "杨花独得东风意，相逐晴空去不归。"
            ]
        },
        {
            "title": "梦",
            "content": [
                "知世如梦无所求，无所求心普空寂。",
                "还似梦中随梦境，成就河沙梦功德。"
            ]
        },
        {
            "title": "梦",
            "content": [
                "黄粱欲熟且留连，漫道春归莫怅然。",
                "蝴蝶岂能知梦事，蘧蘧飞堕晚花前。"
            ]
        },
        {
            "title": "愍儒坑",
            "content": [
                "智力区区不为身，欲将何力助强秦。",
                "只应埋没千秋後，更足诗书发冢人。"
            ]
        },
        {
            "title": "孟子",
            "content": [
                "沉魄浮魂不可招，遗编一读想风标。",
                "何妨举世嫌迂阔，故有斯人慰寂寥。"
            ]
        },
        {
            "title": "梦黄吉甫",
            "content": [
                "梦传失之妄，昼冀见而想。",
                "岂伊不可怀，而使我心往。",
                "山林老颠眴，数日占黄壤。",
                "舟舆来何迟，北望屡戃怳。",
                "西城荠花时，落魄随两桨。",
                "岁晚洲渚净，水消烟渺莽。",
                "踌蹰壁上字，期我无乃迋。"
            ]
        },
        {
            "title": "蒙亭",
            "content": [
                "隐者委所逢，在物无不足。",
                "山林与城市，语道归一毂。",
                "诗人论巨细，此指尚局束。",
                "颇知区区者，自屏忍所欲。",
                "孰识古之人，超然遗耳目。",
                "岂於喧与静，趣舍有偏独。",
                "命亭今何为，似乃畏惊俗。",
                "至意不标揭，小名聊自属。",
                "夏风檐楹寒，冬雪窗户燠。",
                "春樊乱梅柳，秋径深松菊。",
                "壶觞日笑傲，裙屣相追逐。",
                "此乐已难言，持琴作新曲。"
            ]
        },
        {
            "title": "梦长",
            "content": [
                "梦长随永漏，吟苦杂疏锺。",
                "动盖荷风劲，沾裳菊露浓。"
            ]
        },
        {
            "title": "蒙城清燕堂",
            "content": [
                "清燕新碑得自蒙，行吟如到此堂中。",
                "吏无田甲当时气，民有庄周後世风。",
                "庭下早知闲木索，坐间遥想御丝桐。",
                "飘然一往何时得，俛仰尘沙欲作翁。"
            ]
        },
        {
            "title": "美玉",
            "content": [
                "美玉小瑕疵，国工犹珍之。",
                "大贤小玷缺，良交岂其绝。",
                "小缺可以补，小瑕可以磨。",
                "不补亦不磨，人为奈尔何。"
            ]
        },
        {
            "title": "每见王太丞邑事甚冗而剸剧之暇犹能过访山馆",
            "content": [
                "我看繁讼频搔首，君富才明见亦常。",
                "尚有闲襟寻水石，更留佳句似池塘。",
                "松苗地合分高下，凫鹤天教有短长。",
                "徐上青云犹未晚，可无音问及沧浪。"
            ]
        },
        {
            "title": "梅花",
            "content": [
                "白玉堂前一树梅，为谁零落为谁开。",
                "唯有春风最相惜，一年一度一归来。"
            ]
        },
        {
            "title": "谩成",
            "content": [
                "清时无路取封侯，病卧牛衣已数秋。",
                "日月不胶时易失，感今怀昔使人愁。"
            ]
        },
        {
            "title": "霾风",
            "content": [
                "霾风携万物，暴雨膏九州。",
                "卉花何其多，天阙亦已稠。",
                "白日不照见，乾坤莽悲愁。",
                "时也独奈何，我歌无有求。"
            ]
        },
        {
            "title": "马上转韵",
            "content": [
                "三月杨花迷眼白，四月柳条空老碧。",
                "年光如水尽东流，风物看看又到秋。",
                "人世百年能几许，何须戚戚长辛苦。",
                "富贵功名自有时，箪瓢捽茹亦山雌。"
            ]
        },
        {
            "title": "马毙",
            "content": [
                "恩宽一老寄松筠，晏卧东窗度几春。",
                "天厩赐驹龙化去，谩容小蹇载闲身。"
            ]
        },
        {
            "title": "落星寺",
            "content": [
                "崒云台殿起崔嵬，万里长江一酒杯。",
                "坐见山川吞日月，杳无车马送尘埃。",
                "雁飞云路声低过，客近天门梦易回。",
                "胜概唯诗可收拾，不才羞作等闲来。"
            ]
        },
        {
            "title": "驴二首",
            "content": [
                "虽得康庄亦好还，每逢沟渐便知难。",
                "由来此物非他物，莫道何曾似仰山。"
            ]
        },
        {
            "title": "题齐安壁",
            "content": [
                "日净山如染，风暄草欲薰。",
                "梅残数点雪，麦涨一溪云。"
            ]
        },
        {
            "title": "韩子",
            "content": [
                "纷纷易尽百年身，举世何人识道真。",
                "力去陈言夸末俗，可怜无补费精神。"
            ]
        },
        {
            "title": "读史",
            "content": [
                "自古功名亦苦辛，行藏终欲付何人。",
                "当时黮暗犹承误，末俗纷纭更乱真。",
                "糟粕所传非粹美，丹青难写是精神。",
                "区区岂尽高贤意，独守千秋纸上尘。"
            ]
        },
        {
            "title": "马玘大夫挽辞",
            "content": [
                "冠盖青门道，知君自少时。",
                "从容他日喜，奄忽暮年悲。",
                "江月明丹旐，湖风冷繐帷。",
                "音容虽可想，材力竟何施。"
            ]
        },
        {
            "title": "渔家傲",
            "content": [
                "隔岸桃花红未半。枝头已有蜂儿乱。惆怅武陵人不管。清梦断。亭亭伫立春宵短。"
            ]
        },
        {
            "title": "清平乐",
            "content": [
                "留春不住。费尽莺儿语。满地残红宫锦污。昨夜南园风雨。小怜初上琵琶。晓来思绕天涯。不肯画堂朱户，春风自在杨花。"
            ]
        },
        {
            "title": "谒金门",
            "content": [
                "春又老。南陌酒香梅小。遍地落花浑不扫。梦回情意悄。红笺寄与添烦恼。细写相思多少。醉後几行书字小。泪痕都搵了。"
            ]
        },
        {
            "title": "菩萨蛮",
            "content": [
                "海棠乱发皆临水。君知此处花何似。凉月白纷纷。香风隔岸闻。啭枝黄鸟近。隔岸声相应。随意坐莓苔。飘零酒一杯。"
            ]
        },
        {
            "title": "西江月",
            "content": [
                "梅好惟嫌淡伫，天教薄与胭脂。真妃初出华清池。酒入琼姬半醉。东阁诗情易动，高楼玉管休吹。北人浑作杏花疑。惟有青枝不似。"
            ]
        },
        {
            "title": "生查子",
            "content": [
                "雨打江南树。一夜花开无数。绿叶渐成阴，下有游人归路。与君相逢处。不道春将暮。把酒祝东风，且莫恁、匆匆去。"
            ]
        },
        {
            "title": "望江南/忆江南",
            "content": [
                "三界里，有取总灾危。普愿众生同我愿，能於空有善思惟。三宝共住持。"
            ]
        },
        {
            "title": "望江南/忆江南",
            "content": [
                "归依佛，弹指越三祗。愿我速登无上觉，还如佛坐道场时。能智又能悲。"
            ]
        },
        {
            "title": "望江南/忆江南",
            "content": [
                "归依法，法法不思议。愿我六根常寂静，心如宝月映琉璃。了法更无疑。"
            ]
        },
        {
            "title": "浪淘沙令",
            "content": [
                "伊吕两衰翁。历遍穷通。一为钓叟一耕佣。若使当时身不遇，老了英雄。汤武偶相逢。风虎云龙。兴王祗在笑谈中。直至如今千载後，谁与争功。"
            ]
        },
        {
            "title": "南乡子",
            "content": [
                "自古帝王州。郁郁葱葱佳气浮。四百年来成一梦，堪愁。晋代衣冠成古丘。绕水恣行游。上尽层城更上楼。往事悠悠君莫问，回头。槛外长江空自流。"
            ]
        },
        {
            "title": "诉衷情",
            "content": [
                "莫言普化祗颠狂。真解作津梁。蓦然打个筋斗，直跳过羲皇。临济处，德山行。果承当。将他建立，认作心诚，也是寻香。"
            ]
        },
        {
            "title": "望江南/忆江南",
            "content": [
                "归依众，梵行四威仪。愿我遍游诸佛土。十方贤圣不相离。永灭世间痴。"
            ]
        },
        {
            "title": "诉衷情",
            "content": [
                "营巢燕子逞翱翔。微志在雕梁。碧云举翮千里，其奈有鸾皇。临济处，德山行。果承当。自时降住，一切天魔，扫地焚香。"
            ]
        },
        {
            "title": "诉衷情",
            "content": [
                "练巾藜杖白云间。有兴即跻攀。追思往昔如梦，华毂也曾丹。尘自扰，性长闲。更无还。达如周召，穷似丘轲，祗个山山。"
            ]
        },
        {
            "title": "南乡子",
            "content": [
                "嗟见世间人。但有纤毫即是尘。不住旧时无相貌，沈沦。祗为从来认识神。作麽有疏亲。我自降魔转法轮。不是摄心除妄想，求真。幻化空身即法身。"
            ]
        },
        {
            "title": "诉衷情",
            "content": [
                "常时黄色见眉间。松桂我同攀。每言天上辛苦，不肯饵金丹。怜水静，爱云闲。便忘还。高歌一曲，岩谷迤逦，宛似商山。"
            ]
        },
        {
            "title": "浣溪沙",
            "content": [
                "百亩中庭半是苔。门前白道水萦回。爱闲能有几人来。小院回廊春寂寂，山桃溪杏两三栽。为谁零落为谁开。"
            ]
        },
        {
            "title": "诉衷情",
            "content": [
                "茫然不肯住林间。有处即追攀。将他死语图度，怎得离真丹。浆水价，匹如闲。也须还。何如直截，踢倒军持，赢取沩山。"
            ]
        },
        {
            "title": "清平乐",
            "content": [
                "云垂平野。掩映竹篱茅舍。阒寂幽居实潇洒。是处绿娇红冶。丈夫运用堂堂。且莫五角六张。若有一卮芳酒，逍遥自在无妨。"
            ]
        },
        {
            "title": "雨霖铃",
            "content": [
                "孜孜矻矻。向无明里、强作窠窟。浮名浮利何济，堪留恋处，轮回仓猝。幸有明空妙觉，可弹指超出。缘底事、抛了全潮，认一浮沤作瀛渤。本源自性天真佛。祗些些、妄想中埋没。贪他眼花阳艳，谁信道、本来无物。一旦茫然，终被阎罗老子相屈。便纵有、千种机筹，怎免伊唐突。"
            ]
        },
        {
            "title": "菩萨蛮",
            "content": [
                "数家茅屋闲临水。单衫短帽垂杨里。今日是何朝。看予度石桥。",
                "梢梢新月偃。午醉醒来晚。何物最关情。黄鹂三两声。",
                ""
            ]
        },
        {
            "title": "甘露歌",
            "content": [
                "天寒日暮山谷里。的砾愁成水。池上渐多枝上稀。唯有故人知。"
            ]
        },
        {
            "title": "甘露歌",
            "content": [
                "尽日含毫难比兴。都无色可并。万里晴天何处来。真是屑琼瑰。"
            ]
        },
        {
            "title": "甘露歌",
            "content": [
                "折得一枝香在手。人间应未有。疑是经春雪未消。今日是何朝。"
            ]
        },
        {
            "title": "渔家傲",
            "content": [
                "灯火已收正月半。山南山北花撩乱。闻说洊亭新水漫。骑款段。穿云入坞寻游伴。却拂僧床褰素幔。千岩万壑春风暖。一弄松声悲急管。吹梦断。西看窗日犹嫌短。"
            ]
        },
        {
            "title": "桂枝香",
            "content": [
                "登临送目。正故国晚秋，天气初肃。千里澄江似练，翠峰如簇。归帆去棹残阳里，背西风、酒旗斜矗。彩舟云淡，星河鹭起，画图难足。念往昔、繁华竞逐。叹门外楼头，悲恨相续。千古凭高，对此漫嗟荣辱。六朝旧事随流水，但寒烟、芳草凝绿。至今商女，时时犹唱，後庭遗曲。"
            ]
        },
        {
            "title": "钟山即事",
            "content": [
                "涧水无声绕竹流，",
                "竹西花草弄春柔。",
                "茅檐相对坐终日，",
                "一鸟不鸣山更幽。"
            ]
        },
        {
            "title": "入塞",
            "content": [
                "荒云凉雨水悠悠，",
                "鞍马东西鼓次休。",
                "尚有燕人数行泪，",
                "回身却望塞南流！"
            ]
        },
        {
            "title": "清平乐",
            "content": [
                "留春不住，费尽莺儿语。",
                "满地残红宫锦污，昨夜南园风雨。",
                "小怜初上琵琶，晓来思绕天涯。",
                "不肯画堂朱户，春风自在杨花。"
            ]
        },
        {
            "title": "千秋岁引",
            "content": [
                "别馆寒砧，孤城画角，一派秋声入寥廓。东归燕从海上去，南来雁向沙头落。楚台风，庾楼月，宛如昨。 ",
                "　　无奈被些名利缚，无奈被他情担阁，可惜风流总闲却。当初谩留华表语，而今误我秦楼约。梦阑时，酒醒后，思量着。",
                ""
            ]
        },
        {
            "title": "棋",
            "content": [
                "莫将戏事扰真情，且可随缘道我赢。",
                "战罢两奁分白黑，一枰何处有亏成。"
            ]
        },
        {
            "title": "与薛肇明弈棋赌梅花诗输一首",
            "content": [
                "华发寻春喜见梅，一株临路雪倍堆。",
                "凤城南陌他年忆，香杳难随驿使来。"
            ]
        },
        {
            "title": "明妃曲",
            "content": [
                "明妃初出汉宫时，泪湿春风鬓脚垂。",
                "低徊顾影无颜色，尚得君王不自持。",
                "归来却怪丹青手，入眼平生几曾有；",
                "意态由来画不成，当时枉杀毛延寿。",
                "一去心知更不归，可怜着尽汉宫衣；",
                "寄声欲问塞南事，只有年年鸿雁飞。",
                "家人万里传消息，好在毡城莫相忆；",
                "君不见咫尺长门闭阿娇，人生失意无南北。"
            ]
        },
        {
            "title": "郊行",
            "content": [
                "柔桑采尽绿阴稀，",
                "芦箔蚕成密茧肥。",
                "聊向村家问风俗：",
                "如何勤苦尚凶饥？"
            ]
        },
        {
            "title": "明妃曲",
            "content": [
                "明妃初嫁与胡儿，毡车百辆皆胡姬。",
                "含情欲语独无处，传与琵琶心自知。",
                "黄金杆拨春风手，弹看飞鸿劝胡酒。",
                "汉宫侍女暗垂泪，沙上行人却回首。",
                "汉恩自浅胡恩深，人生乐在相知心。",
                "可怜青冢已芜没，尚有哀弦留至今。"
            ]
        },
        {
            "title": "渔家傲",
            "content": [
                "平岸小桥千嶂抱，　",
                "揉兰一水萦花草。　",
                "茅屋数间窗窈窕。　",
                "尘不到，　",
                "时时自有春风扫。　",
                "午枕觉来闻语鸟，　",
                "攲眠似听朝鸡早。",
                "忽忆故人今总老。　",
                "贪梦好，　",
                "茫然忘了邯郸道。"
            ]
        },
        {
            "title": "桂枝香",
            "content": [
                "登临送目，正故国晚秋，天气初肃。",
                "千里澄江似练，翠峰如簇。",
                "归帆去棹斜阳里，背西风，酒旗斜矗。",
                "彩舟云淡，星河鹭起，画图难足。",
                "念往昔、繁华竞逐，叹门外楼头，悲恨相续。",
                "千古凭高，对此漫嗟荣辱。",
                "六朝旧事如流水，但寒烟、衰草凝绿。",
                "至今商女，时时犹唱，《后庭》遗曲。"
            ]
        },
        {
            "title": "出塞",
            "content": [
                "涿州沙上饮盘桓，",
                "看舞《春风小契丹》。",
                "塞雨巧催燕泪落，",
                "蒙蒙吹湿汉衣冠！"
            ]
        },
        {
            "title": "桂枝香",
            "content": [
                "登临送目，正故国晚秋，天气初肃。千里澄江似练，翠峰如簇。归帆去棹斜阳里，背西风，酒旗斜矗。彩舟云淡，星河鹭起，画图难足。",
                "　　念往昔、繁华竞逐，叹门外楼头，悲恨相续。千古凭高，对此漫嗟荣辱。六朝旧事如流水，但寒烟、衰草凝绿。至今商女，时时犹唱，《后庭》遗曲。",
                ""
            ]
        },
        {
            "title": "书湖阳先生壁",
            "content": [
                "茅檐长扫净无苔，花木成畦手自栽。",
                "一水护田将绿绕，两山排闼送青来。"
            ]
        },
        {
            "title": "雨过偶书",
            "content": [
                "霈然甘泽洗尘寰，南亩东郊共慰颜。",
                "地望岁功还物外，天将生意与人间。",
                "霁分星斗风雷静，凉入轩窗枕簟闲。",
                "谁似浮云知进退，才成霖雨便归山。"
            ]
        },
        {
            "title": "春夜",
            "content": [
                "金炉香烬漏声残，剪剪轻风阵阵寒。",
                "春色恼人眠不得，月移花影上栏杆。"
            ]
        },
        {
            "title": "元日",
            "content": [
                "爆竹声中一岁除，春风送暖入屠苏。",
                "千门万户瞳瞳日，总把新桃换旧符。",
                ""
            ]
        },
        {
            "title": "商鞅",
            "content": [
                "自古驱民在信诚，一言为重百金轻。",
                "今人未可非商鞅，商鞅能令政必行。"
            ]
        },
        {
            "title": "兼并",
            "content": [
                "三代子百姓，公私无异财。",
                "人主擅操柄，如天持斗魁。",
                "赋予皆自我，兼并乃奸回。",
                "奸回法有诛，势亦无自来。",
                "后世始倒持，黔首遂难裁。",
                "秦王不知此，更筑怀清台。",
                "礼义日已偷，圣经久堙埃。",
                "法尚有存者，欲言时所　。",
                "俗吏不知方，掊克乃为材。",
                "俗儒不知变，兼并可无摧。",
                "利孔至百出，小人私阖开。",
                "有司与之争，民愈可怜哉。"
            ]
        },
        {
            "title": "孤桐",
            "content": [
                "天质自森森，孤高几百寻。",
                "凌霄不屈己，得地本虚心。",
                "岁老根弥壮，阳骄叶更阴。",
                "明时思解愠，愿斫五弦琴。"
            ]
        },
        {
            "title": "愍儒坑",
            "content": [
                "智力区区不为身，欲将何物助强秦。",
                "只应埋没千秋后，更足诗人发冢人。"
            ]
        },
        {
            "title": "题西太一宫壁",
            "content": [
                "柳叶鸣蜩绿暗，",
                "荷花落日红酣。",
                "三十六陂春水，",
                "白头想见江南。"
            ]
        },
        {
            "title": "葛溪驿",
            "content": [
                "缺月昏昏漏未央，一灯明来照秋床。",
                "病身最觉风露早，归梦不知山水长。",
                "坐感岁时歌慷慨，起看天地色凄凉。",
                "鸣蝉更乱行人耳，正抱疏桐叶半黄。"
            ]
        },
        {
            "title": "北山",
            "content": [
                "北山输绿涨横池，直堑回塘滟滟时。",
                "细数落花因坐久，缓寻芳草得归迟。"
            ]
        },
        {
            "title": "泊船瓜洲",
            "content": [
                "京口瓜洲一水间，钟山只隔数重山。",
                "春风又绿江南岸，明月何时照我还？"
            ]
        },
        {
            "title": "登飞来峰",
            "content": [
                "飞来山上千寻塔，闻说鸡鸣见日升。",
                "不畏浮云遮望眼，自缘身在最高层。",
                ""
            ]
        },
        {
            "title": "梅花",
            "content": [
                "墙角数枝梅，凌寒独自开。",
                "遥知不是雪，为有暗香来。"
            ]
        }
    ]
}