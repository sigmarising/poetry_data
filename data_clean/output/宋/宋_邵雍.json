{
    "dynasty": "宋",
    "author": "邵雍",
    "intro": "邵雍（1011—1077）北宋哲学家。字尧夫，谥康节，先为范阳人，后随父迁共城（今河南辉县）。隐居苏门山百源之上，后人称他为百源先生。屡授官不赴。后居洛阳，与司马光等人从游甚密。根据《易经》关于八卦形成的解释，掺杂道教思想，虚构一宇宙构造图式和学说体系，成为他的\r象数之学也叫先天学。传说他的卜术很准。著有《皇极经世》、《伊川击壤集》等。",
    "items": [
        {
            "title": "依韵和宋都官惠鬯棕拂子",
            "content": [
                "洛邑从来号别都，能容无状久安居。",
                "众蚊多少成雷处，一拂何由议扫除。"
            ]
        },
        {
            "title": "春游五首",
            "content": [
                "人间佳节唯寒食，天下名园重洛阳。",
                "金谷暖横宫殿碧，铜驼晴合绮罗光。",
                "桥边杨柳细垂地，花外秋千半出墙。",
                "白马蹄轻草如剪，烂游於此十年强。"
            ]
        },
        {
            "title": "依韵和王不疑少卿见赠",
            "content": [
                "不把忧愁累物华，光阴过眼疾如车。",
                "以平为荣忝知分，待足求安恐未涯。",
                "食罢有时寻蕙圃，睡馀无事访僧家。",
                "天津风月胜他处，长是思君共煮茶。"
            ]
        },
        {
            "title": "训世孝弟诗十一首",
            "content": [
                "每日清晨一炷香，谢天谢地谢三光。",
                "所求处处田禾热，惟愿人人寿命长。",
                "国有贤臣安社稷，家无逆子恼爹娘。",
                "四方平静干戈息，我若贫时也不妨。"
            ]
        },
        {
            "title": "万物吟",
            "content": [
                "万物备于身，乾坤不负人。",
                "时光嗟荏苒，事体落因循。",
                "既感青春老，还惊白发新。",
                "胸中若无有，未免作矣尘。"
            ]
        },
        {
            "title": "秋怀三十六首",
            "content": [
                "甘瓜青如蓝，红桃鲜若血。",
                "不忍以后拈，而况用齿齧。",
                "其色已可爱，其味又更绝。",
                "食此无珍言，哀哉口与舌。"
            ]
        },
        {
            "title": "训世孝弟诗十首",
            "content": [
                "子孝亲兮弟敬哥，光阴掷过疾如梭，",
                "庭闱乐处儿孙乐，兄弟和时妯娌和。",
                "孝弟传家名不朽，金银满櫃富如何。",
                "要知美誉传今古，子孝亲兮弟敬哥。"
            ]
        },
        {
            "title": "治乱吟五首",
            "content": [
                "火能胜水，火不胜水，",
                "其火遂灭。水能从火，",
                "水不从火，其水不熟。",
                "夫能制妻，夫不制妻，",
                "其妻遂绝。妻能从夫，",
                "妻不从夫，其妻必孽。"
            ]
        },
        {
            "title": "东轩消海初开劝客酒二首",
            "content": [
                "为爱消梅胜早梅，数枝先发日徘徊。",
                "若教岭表腊前尽，安有洛阳正后开。",
                "香逐暖风初出谷，艳随芳酒正浮醅。",
                "佳宾会取东君意，莫负乘春此际来。"
            ]
        },
        {
            "title": "弄笔",
            "content": [
                "行年五十二，老去复何忧。",
                "事贵照至底，话难言到头。",
                "上有明天子，下有贤诸侯。",
                "饮食高眠外，自馀无所求。"
            ]
        },
        {
            "title": "观陈希夷先生真及墨迹",
            "content": [
                "及见希夷迹，又见希夷真。",
                "始知今与古，天下长有人。"
            ]
        },
        {
            "title": "年老逢春十三首",
            "content": [
                "年老年逢春春莫厌，春工慎勿致猜嫌。",
                "红芳若得眼前过，白发任从头上添。",
                "雨后艳花零泪颗，风馀新月露眉尖。",
                "轻醇酒面斟来凸，举盏长忧不易拈。"
            ]
        },
        {
            "title": "人生长有两般愁",
            "content": [
                "人生长有两般愁，愁死愁生未易休。",
                "或向利中穷力取，或于名上尽心求。",
                "多思唯恐晚得手，未老已闻先白头。",
                "我有何功居彼上，其间掉臂独无忧。"
            ]
        },
        {
            "title": "答李希淳屯田三首",
            "content": [
                "胸中日月时舒惨，笔下风云旋合离。",
                "老去无成尚如此，不知成后更何为。"
            ]
        },
        {
            "title": "和人放怀",
            "content": [
                "为人虽未有前知，富贵功名岂力为。",
                "滌荡襟怀须是酒，优游情思莫如诗。",
                "况当水竹云山地，忍负风花雪月期。",
                "男子雄图存用舍。不开眉笑待何时。"
            ]
        },
        {
            "title": "安乐窝中看雪",
            "content": [
                "同云漠漠雪霏霏，安乐窝中卧看时。",
                "初讶后园罗玉树，却惊平地璨瑶池。",
                "未逢寒食棃花谢，不待春风柳絮飞。",
                "酒放半醺帘半卷，此情无使外人知。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫爱物时。",
                "晓事情怀须洒落，出尘言语必新奇。",
                "山川秀拔宁无孕，天地精英自有归。",
                "粹气始能生粹物，尧夫非是爱吟诗。"
            ]
        },
        {
            "title": "高竹八首",
            "content": [
                "高竹数十尺，仍在高花上。",
                "柴门昼不开，青碧日相向。",
                "非止身休逸，是亦心夷旷。",
                "能知闲之乐，自可敌卿相。"
            ]
        },
        {
            "title": "天宫小阁纳凉",
            "content": [
                "小阁清风岂易当，一般情味若义皇。",
                "洛阳有客不知姓，二十年来享此凉。"
            ]
        },
        {
            "title": "王氏螟罗氏子",
            "content": [
                "庚星一点光无涯，日来飞入江东家。",
                "江东江左旧声气，叔氏得之真差事。",
                "归来瑞光凌九霄，叔氏喜亦迎眉鬓。",
                "家人惊起偏物色，袖中却得真英物。",
                "螟蛉须信逢蜾蠃，莫惜丁宁长类我。",
                "他年解有速肖时，会振风流旧江左。"
            ]
        },
        {
            "title": "秋日登崇德阁二首",
            "content": [
                "无限高贤抑壮图，登临不用起长吁。",
                "山川千古战争后，冠剑百年零落馀。",
                "浪把功名为忆任，那知富贵岂人谟。",
                "丹青曲尽世间妙，写得凭栏意思无。"
            ]
        },
        {
            "title": "谢开叔司封用无事求得最多",
            "content": [
                "客问人间事若何，尧夫对曰不知佗。",
                "居林之下行林下，无事无求得最多。"
            ]
        },
        {
            "title": "自和打乖吟",
            "content": [
                "安乐窝中好打乖，自知元没出人才。",
                "老年多病不服药，少日壮心都已灰。",
                "庭草划除终未尽，槛花抬举尚难开。",
                "轻风吹动半醺酒，此乐直从天外来。"
            ]
        },
        {
            "title": "六十五岁新正自贻",
            "content": [
                "予家洛城里，况在天津畔。",
                "行年六十五，当宋之盛旦。",
                "南园临通衢，北圃仰双观。",
                "虽然在京国，却如处山涧。",
                "清泉篆沟渠，茂木绣霄汉。",
                "凉风竹下来，皓月松间见。",
                "面前有芝兰，目下无冰炭。",
                "坐上有馀欢，胸中无交战。",
                "冬夏既不出，炎凉徒自变。",
                "荣辱既不入，富贵徒自衒。",
                "恶闻人之恶，乐道人之善。",
                "不行何趑趄，勿药何左目右冥}眩。",
                "谁谓金石坚，其心亦能断。",
                "谁谓鬼神灵，其诚亦能贯。"
            ]
        },
        {
            "title": "自问二首",
            "content": [
                "年来因甚可吟诗，桃李无言莺有辞。",
                "啼到黄昏犹自啼，奈何人老又春归。"
            ]
        },
        {
            "title": "君子与人交",
            "content": [
                "君子与人交，未始无惊惕。",
                "小人与人交，未始无差忒。",
                "祗此真喜欢，也宜重爱惜。",
                "他年云水疏，亦恐难寻觅。"
            ]
        },
        {
            "title": "重病吟",
            "content": [
                "安乐五十年，一旦感重疾。",
                "仍在盛夏中，伏枕几百日。",
                "砭灸与药饵，百疗效无一。",
                "以命听於天，於心何所失。"
            ]
        },
        {
            "title": "安乐窝中吟",
            "content": [
                "安乐窝中弄旧编，旧编将绝又重聊。",
                "灯前烛下三千日，水畔花间二十年。",
                "有主山河难占籍，无争风月任收权。",
                "闲吟闲咏人休问，此个功夫世不传。"
            ]
        },
        {
            "title": "题淮阴侯庙十首",
            "content": [
                "一时韩信为良犬，千古萧何作霸臣。",
                "彼此并干名教罪，罪犹不逮谓斯人。"
            ]
        },
        {
            "title": "偶得吟",
            "content": [
                "壮岁若奔驰，随分受官职。",
                "所得唯锱铢，所丧无纪极。",
                "今日度一朝，明日过一夕。",
                "不免如路人，区区被劳役。"
            ]
        },
        {
            "title": "欢喜吟",
            "content": [
                "日往月来，终则有始。",
                "半行天上，半下地底。",
                "照临之间，不忧则喜。",
                "予何人哉，欢喜不已。"
            ]
        },
        {
            "title": "十六日依韵酬福昌令有寄",
            "content": [
                "道义相欢岂易亲，古称难处是知人。",
                "文章不结市朝士，荣辱非关云水身。",
                "话入精详皆物理，言无形迹尽天真。",
                "他时洛社过从辈，图牒中添又一邻。"
            ]
        },
        {
            "title": "答友人",
            "content": [
                "何者名为善处身，非唯能武又能文。",
                "可行可止存诸已，或是或非系在人。",
                "遍数古来贤所得，历观天下事须真。",
                "吉凶悔吝生乎动，刚毅木讷近於仁。",
                "易地皆然休计较，不言而信省开陈。",
                "虽居蛮貊亦行矣，无患乡闾情未亲。"
            ]
        },
        {
            "title": "共城十吟·其十曰春郊花落",
            "content": [
                "春暮多风雨，离披满后园。",
                "晓余残片拥，晴外乱红翻。",
                "香径难留裛，娇心绝弄繁。",
                "成蹊是桃李，狼籍尚无言。"
            ]
        },
        {
            "title": "伊川吟",
            "content": [
                "休嗟流年随逝水，但将清景逐闲情。",
                "山河天下从来广，日月林间长自明。",
                "幸有园林供笑傲，岂无诗酒乐升平。",
                "如何更得烟霞侣，好向伊川老此生。"
            ]
        },
        {
            "title": "秋望吟",
            "content": [
                "草色连云色，山光接水光。",
                "危楼一百尺，旅雁两三行。"
            ]
        },
        {
            "title": "多多吟",
            "content": [
                "天下居常，害多于利。",
                "乱多于治，忧多于喜。",
                "奈何人生，不能免此。",
                "奈何予生，皆为外事。"
            ]
        },
        {
            "title": "首尾吟",
            "content": [
                "尧夫非是爱吟诗，诗是天津再住时。",
                "积翠莺花供秀润，上阳春月助新奇。",
                "凤凰楼观云中看，道德园林枕上窥。",
                "不负太平吟笑事，尧夫非是爱吟诗。"
            ]
        },
        {
            "title": "秋怀三十六首",
            "content": [
                "稻稌天所生，左麦右匊}蘖人所制。",
                "釀之命为酒，饮之可成醉。",
                "刚者使之柔，懦者使之毅。",
                "善移造物权，其功亦不细。"
            ]
        },
        {
            "title": "伤心行",
            "content": [
                "不知何铁打成针，一打成针只刺心。",
                "料得人心不过寸，刺时须刺十分深。"
            ]
        },
        {
            "title": "好恶吟",
            "content": [
                "恶死好生，去害就利。",
                "天下之人，其情无异。"
            ]
        },
        {
            "title": "宽猛吟",
            "content": [
                "宽则民慢，猛则民残。",
                "宽猛相济，其民自安。"
            ]
        },
        {
            "title": "欢笑",
            "content": [
                "划平荆棘盖楼台，楼上笙簧鼎沸开。",
                "欢笑未绝兵火起，从前荆棘却生来。"
            ]
        },
        {
            "title": "喜春吟",
            "content": [
                "春至已将诗探伺，春归更用酒追寻。",
                "酒因春至春归饮，诗为花开花谢吟。",
                "花谢花开诗屡作，春归春至酒频斟。",
                "情多不是强年少，和气冲心何可任。"
            ]
        },
        {
            "title": "答人书言",
            "content": [
                "无位立事难，逢时建功易。",
                "求全自有毁，举大须略细。",
                "去恶虑伤恩，存恶忧害义。",
                "徒有仁者心，殊无仁者意。"
            ]
        },
        {
            "title": "春阴",
            "content": [
                "日日是春阴，春阴又复沉。",
                "养花虽有力，爱月岂无心。",
                "月满方能看，花开始可吟。",
                "柰何花与月，殊不谅人深。"
            ]
        },
        {
            "title": "望雨",
            "content": [
                "久旱偶成雨，方喜慰愁苦。",
                "虽能敛尘土，不能救禾黍。"
            ]
        },
        {
            "title": "新正吟",
            "content": [
                "蘧瑗知非日，宣尼读易年。",
                "人情止于是，天意岂徒然。",
                "立事情尤倦，思山兴益坚。",
                "谁能同此志，相伴老伊川。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫不寐时。",
                "咀茹兰薰宜有主，恢张风雅更为谁。",
                "三千来首收清月，二十余年撚白髭。",
                "了却许多闲职分，尧夫非是爱吟诗。"
            ]
        },
        {
            "title": "演绎吟",
            "content": [
                "何者谓知者，知音只在心。",
                "肝脾无效验，锺鼓漫搜寻。",
                "既若能开物，何须更鼓琴。",
                "来仪非为凤，只是感人深。"
            ]
        },
        {
            "title": "十分吟",
            "content": [
                "所谓十分人，须有十分真。",
                "非为能写字，非谓能为文。",
                "非谓眉目秀，非谓衣服新。",
                "欲行人世上，直须先了身。"
            ]
        },
        {
            "title": "和陕令张师柔石柱村诗",
            "content": [
                "君为陕县令，我实康公孙。",
                "始祖有遗烈，托君访春存。",
                "夫君有诗来，题云石柱村。",
                "石柱之始立，於古无所根。",
                "就勒分陕铭，惟唐人之言。",
                "既历年所多，首尾无完文。",
                "难以从考正，将焉求其源。",
                "我患读书寡。知识无过人。",
                "经书史传外，不能破群昏。",
                "从长卿公羊，宜自陕而分。",
                "从君陈毕命，宜成周而云。",
                "二者兼取之，於义似或尊。",
                "分政东西郊，可以陕洛论。",
                "此说如近之，庶几缓纷纭。",
                "甘棠之蔽芾，石柱之青新。",
                "当时之盛事，予不得而亲。",
                "二南之正化，二公之清芬。",
                "千载之美谈，予可得而闻。",
                "弃经而任传，儒者固不遵。",
                "作诗以明之，驰此庸报君。"
            ]
        },
        {
            "title": "霜露吟",
            "content": [
                "天地有润泽，其降也瀼瀼。",
                "暖则为湛露，寒则为繁霜。",
                "为露万物悦，为露万物伤。",
                "二物本一气，恩威何照彰。"
            ]
        },
        {
            "title": "秋怀三十六首",
            "content": [
                "池荷日取败，篱菊日就荣。",
                "其于品彙间，自与节气争。",
                "盛衰不同时，贤愚难并行。",
                "安得松桂心，四时长青青。"
            ]
        },
        {
            "title": "谢富丞相招出仕二首",
            "content": [
                "欲遂终焉老闲计，未知天意果如何。",
                "几重轩冕酬身贵，得似云山到眼多。",
                "好景未尝无兴咏，壮心都已入消磨。",
                "鵷鸿自有江湖乐，安用区区设网罗。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫觉老时。",
                "不动已求如孟子，无言又欲学宣尼。",
                "能知同道道亦得，始信先天天弗违。",
                "六十三年无事客，尧夫非是爱吟诗。"
            ]
        },
        {
            "title": "又旋风吟二首",
            "content": [
                "自是尧夫不善琴，非关天下少知音。",
                "老年难做少年事，年少不知年老心。",
                "将养精神便静坐，调停意思喜清吟。",
                "如何医药不寻访，近日衰躯有病侵。"
            ]
        },
        {
            "title": "与人话旧",
            "content": [
                "耳目所闻见，且言三十春。",
                "才更十次闰，已换一番人。",
                "圮族绮纨故，朱门车马新。",
                "从来皆偶尔，可者谓功勳。"
            ]
        },
        {
            "title": "闲吟四首",
            "content": [
                "居洛八九载，投心唯二三。",
                "相逢各白首，共坐多清谈。",
                "人事已默定，世情曾久谙。",
                "酒行勿相逼，徐得奉醺酣。"
            ]
        },
        {
            "title": "禁烟留题锦屏山下四首",
            "content": [
                "寒食风烟锦屏下，凭高把酒兴何如。",
                "满川桃李方妍媚，不忍重为风破除。"
            ]
        },
        {
            "title": "风月吟",
            "content": [
                "凉风无限清，良月无限明。",
                "清明不我舍，长能成欢情。",
                "终朝三褫辱，昼日三接荣。",
                "荣辱我不预，何复能有惊。"
            ]
        },
        {
            "title": "安乐窝中好打乖吟",
            "content": [
                "安乐窝中好打乖，打乖年纪合挨排。",
                "重寒盛暑多闭户，轻暖初凉时出街。",
                "风月煎催亲笔砚，莺花引惹傍樽罍。",
                "问君何故能如此，祗被才能养不才。"
            ]
        },
        {
            "title": "力穑吟",
            "content": [
                "春时耕种，夏时耘耨。",
                "秋时收治，冬时用受。",
                "雨露不愆，既轩既秀。",
                "水旱为灾，尚罹其咎。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫语物时，",
                "物盛物衰随气候，人荣人瘁逐推移。",
                "天边新月有时待，水上落花何处追。"
            ]
        },
        {
            "title": "赠富公",
            "content": [
                "天下系休戚，世间谁擬伦。",
                "三朝为宰相，四海作闲人。",
                "照破万古事，收归一点真。",
                "不知缘底事，见我却殷勤。"
            ]
        },
        {
            "title": "闲居述事",
            "content": [
                "一点天真都不耗，千锺人禄是难来。",
                "太平自庆无他事，有酒时时三五杯。"
            ]
        },
        {
            "title": "观性吟",
            "content": [
                "千万年之人，千万年之事。",
                "千万年之情，千万年之理。",
                "惟学之所能，坐而烂观尔。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫春出时。",
                "一点两点小雨过，三声五声流莺啼。",
                "杯深似锦花间醉，车稳如茵草上归。",
                "更在太平无事日，尧夫非是爱吟诗。"
            ]
        },
        {
            "title": "芍药四首",
            "content": [
                "阿姨天上舞霓裳，姊妹庭前剪雪霜。",
                "要与牡丹为近侍，铅华不待学梅妆。"
            ]
        },
        {
            "title": "观有唐吟",
            "content": [
                "天生神武奠中央，不尔群凶未易攘。",
                "贞观若无风凛凛，开元安有气扬扬。",
                "凭同始见山河壮，入夏方知日月长。",
                "三百年间能浑一，事虽成往道弥光。"
            ]
        },
        {
            "title": "老去吟",
            "content": [
                "老去无成不入时，中年养病只吟诗。",
                "因乘意思要舒放，肯把语言生事治。",
                "世上闲愁都一致，人间何务更能为。",
                "携筇晚步天津畔，为报沙鸥慎勿飞。"
            ]
        },
        {
            "title": "秋游六首",
            "content": [
                "九月风光虽已暮，中州景物未全衰。",
                "眼观秋色千万里，手把黄花三两枝。",
                "美酒易消闲岁月，青铜休照老容仪。",
                "若言必使他人信，沥尽丹诚谁肯知。"
            ]
        },
        {
            "title": "禁烟留题锦屏山下四首",
            "content": [
                "无涯桃李待清明，经岁言能开得成。",
                "不念化工曾着力，狂风何故苦相凌。"
            ]
        },
        {
            "title": "首尾吟",
            "content": [
                "尧夫非是爱吟诗，诗到忘言是尽时。",
                "虽则借言通要妙，又须从物见几微。",
                "羹因不知方知淡，乐为无声始识希。",
                "多少风花待除改，尧夫非是爱吟诗。"
            ]
        },
        {
            "title": "再答王宣徽",
            "content": [
                "自有吾儒乐，人多不肯循。",
                "以禅为乐事，又起一重尘。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫代记时。",
                "官职固难称太史，文章却欲学宣尼。",
                "能归岂谢陶元亮，善听何惭锺子期。",
                "德若不孤吾道在，尧夫非是爱吟诗。"
            ]
        },
        {
            "title": "四小吟简陈季常",
            "content": [
                "八月小春天，小花开且殷。",
                "晚来经小雨，遂使小车闲。"
            ]
        },
        {
            "title": "有妄吟",
            "content": [
                "作伪少阴德，饰非多隐情。",
                "人心虽曖昧，天道自分明。",
                "手足既皆露，语言安足凭。"
            ]
        },
        {
            "title": "和君实端明副酒之什",
            "content": [
                "洛阳花木满城开，更送东都双榼来。",
                "遂使闲人转狂乱，奈何红日又西颓。"
            ]
        },
        {
            "title": "冬至吟",
            "content": [
                "何者谓之几，天根理极微。",
                "今年初尽处，明日未来时。",
                "此际易得意，其间难下辞。",
                "人能知此意，何事不能知。"
            ]
        },
        {
            "title": "笔兴吟",
            "content": [
                "窗晴气和暖，酒美手柔软。",
                "兴逸情撩乱，笔落春花烂。"
            ]
        },
        {
            "title": "偶书",
            "content": [
                "堪笑又堪嗟，人生果若何。",
                "宜将万端事，都入一声歌。",
                "世态逾翻掌，年光剧逝波。",
                "静中真气味，所得不胜多。"
            ]
        },
        {
            "title": "芍药四首",
            "content": [
                "花不能言意已知，今君慵饮更无疑。",
                "但知白酒留佳客，直待琼丹覆玉彝。"
            ]
        },
        {
            "title": "闻少华崩",
            "content": [
                "变化无踪倐忽间，力回天地不为难。",
                "若教施展巨灵手，岂止轩腾少华山。",
                "六社居民皆覆没，九泉磐石尽飞翻。",
                "刍荛一句能收采，尧舜之时自可攀。"
            ]
        },
        {
            "title": "雨岁锦屏之游不克见郑令因以寄之",
            "content": [
                "岁岁群芳正烂开，锦屏山下赏春来。",
                "两年不得陪山躅，洞里仙人出未回。"
            ]
        },
        {
            "title": "十三日游上寺及黄涧",
            "content": [
                "能休尘境为真境，未了僧家是俗家。",
                "不向此中寻洞府，更於何处觅城花。"
            ]
        },
        {
            "title": "又五首",
            "content": [
                "用药似交兵，兵交岂有宁。",
                "求安安未得，去病病还生。",
                "汤剂未全补，甘肥又却争。",
                "何由能寿考，瑞应老人星。"
            ]
        },
        {
            "title": "题四皓庙四首",
            "content": [
                "弹秦失御血横流，天下求君君不有。",
                "正是英雄较逐时，未知鹿入何人手。"
            ]
        },
        {
            "title": "忠厚吟",
            "content": [
                "小人斯须，君子长久。",
                "斯须倾邪，长久忠厚。"
            ]
        },
        {
            "title": "岁俭吟",
            "content": [
                "岁俭心非俭，家贫道不贫。",
                "谁知天地内，别有好乾坤。"
            ]
        },
        {
            "title": "浩歌吟",
            "content": [
                "何者谓知几，惟神能造微。",
                "行藏全在我，用舍系於时。",
                "每恨知人晚，常忧见事迟。",
                "与天为一体，然后识宣尼。"
            ]
        },
        {
            "title": "内外吟",
            "content": [
                "目耳鼻口，人之户牖。",
                "心胆脾肾，人之中霤。",
                "内若能守，外自不受。",
                "内若无守，外何能久。"
            ]
        },
        {
            "title": "代书寄白波张景真辇运",
            "content": [
                "秋入山河气象雄，不堪闲望老年中。",
                "金兰契重思无限，手足情多感未终。",
                "半局残棋销白昼，一上竹下替}华发乱西风。",
                "唯君父子相知久，松桂心同色更同。"
            ]
        },
        {
            "title": "无事吟",
            "content": [
                "人间万事若磨持，丛入枯荣利害机。",
                "祗有一般无对处，都如天地未分时。"
            ]
        },
        {
            "title": "楼上寄友人",
            "content": [
                "有客常轻平地春，夫春不得不云云。",
                "能安陋巷无如我，既上高楼远忆君。",
                "满眼云林都是绿，万家烟瓦半来新。",
                "冯栏须是心无事，谁是冯栏无事人。"
            ]
        },
        {
            "title": "名实吟",
            "content": [
                "内无是实，外有是名，",
                "小人故矜。外无是名，",
                "内有是实，君子何失。"
            ]
        },
        {
            "title": "有病吟",
            "content": [
                "一身如一国，有病当求医。",
                "病愈药便止，节宣良得宜。"
            ]
        },
        {
            "title": "君子吟",
            "content": [
                "君子与义，小人与利。",
                "与义日兴，与利日废。",
                "君子尚德，小人尚力。",
                "尚德树恩，尚力树敌。",
                "君子作福，小人作威。",
                "作福福至，作威祸随。",
                "君子乐善，小人乐恶。",
                "乐恶恶至，乐善善归。",
                "君子好誉，小人好毁。",
                "好毁人怒，好誉人喜。",
                "君子思兴，小人思坏。",
                "思兴召祥，思坏召怪。",
                "君子好与，小人好求。",
                "好兴多喜，好求多忧。",
                "君子好生，小人好杀。",
                "好生道行，好杀道绝。"
            ]
        },
        {
            "title": "治平丁未仲秋游伊洛二川六日晚出洛城西门宿",
            "content": [
                "向晚驱车出上阳，初程便宿水云乡。",
                "更闻数弄神仙曲，始信壶中日月长。",
                "",
                ""
            ]
        },
        {
            "title": "谢安之少卿用始知安是道梯阶",
            "content": [
                "窝名安乐直堪咳，臂痛头风接续来。",
                "恰见安之便安乐，始知安是道梯阶。"
            ]
        },
        {
            "title": "奢侈吟",
            "content": [
                "侈不可极，奢不可穷。",
                "极则有祸，穷则有凶。"
            ]
        },
        {
            "title": "不出吟",
            "content": [
                "冬夏远难出，止行南北园。",
                "如逢好风景，亦可至三天。"
            ]
        },
        {
            "title": "疾革吟",
            "content": [
                "有命更危亦不死，无命极医亦无效。",
                "唯将以命听於天，此外谁能闲计较。"
            ]
        },
        {
            "title": "读古诗",
            "content": [
                "闲读古人诗，因看古人意。",
                "古今时虽殊，其意固无异。",
                "喜怒与哀乐，贫贱与富贵。",
                "惜哉情何物，使人能如是。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫有愧时。",
                "空受半来天下拜，却无些子自家为。",
                "心能尽处我自慰，力不周时人亦知。",
                "只恨一般言未得，尧夫非是爱吟诗。"
            ]
        },
        {
            "title": "人贵有精神吟",
            "content": [
                "人贵有精神，精神多不醇。",
                "有精神而醇，为第一等人。",
                "不醇无义理，是非随怒喜。",
                "怒以是为非，喜以非为是。",
                "怒是善人疏，喜非小人比。",
                "败国与亡家，鲜有不由此。",
                "娶妻娶柔和，嫁夫嫁才美。",
                "安得正妇人，作配真男子。"
            ]
        },
        {
            "title": "绳水吟",
            "content": [
                "有水善平难善直，唯绳能直不能平。",
                "如将绳水合为一，世上何忧事不明。"
            ]
        },
        {
            "title": "伤二舍弟无疾而化二首",
            "content": [
                "手足情深不可忘，割心犹未比其伤。",
                "急能畴昔尔相济，终鲜如今我遂当。",
                "韡鞾棣开无并萼，邕邕雁去破初行。",
                "自兹明月清风夜，萧索东篱看断肠。"
            ]
        },
        {
            "title": "二十五日依韵和左藏吴传正寺丞见赠",
            "content": [
                "上阳光景好看书，非象之中有坦途。",
                "良月引归芳草渡，快风飞过洞庭湖。",
                "不因赤水时时往，焉有黄芽日日娱。",
                "莫道天津便无事，也须闲处着功夫。"
            ]
        },
        {
            "title": "争让吟",
            "content": [
                "有让岂无争，无沿安有革。",
                "争让起于心，沿革生于迹。",
                "义轩让以道，尧舜让以德。",
                "汤武争以功，桓文争以力。"
            ]
        },
        {
            "title": "省事吟",
            "content": [
                "虑少梦自少，言稀过亦稀。",
                "帘垂知日永，柳静觉风微。",
                "但见花开谢，不闻人是非。",
                "何须寻洞府，度岁也应迟。"
            ]
        },
        {
            "title": "窥开吟",
            "content": [
                "物理窥开后，人情照破前。",
                "止堪令执笔，不可便持权。"
            ]
        },
        {
            "title": "小车初出吟",
            "content": [
                "物外洞天三十六，都疑布在洛阳中。",
                "小车春暖秋凉日，一日止能移一宫。"
            ]
        },
        {
            "title": "首尾吟",
            "content": [
                "尧夫非是爱吟诗，诗是天津秋尽时。",
                "见惯不惊新物盛，话长难说故人稀。",
                "云疏烟淡山仍远，露冷天高草已衰。",
                "赖有余樽自斟酌，尧夫非是爱吟诗。"
            ]
        },
        {
            "title": "十八日逾牵羊坂南达伊川坟上",
            "content": [
                "三尺荒坟百尺山，生身慈爱在其间。",
                "此情至死不能尽，日暮徘徊又且还。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫得意时。",
                "这意著何言语道，此情惟用喜欢追。",
                "仙家气象闲中见，真宰功夫静处知。",
                "不必深山更深处，尧夫非是爱吟诗。"
            ]
        },
        {
            "title": "自在吟",
            "content": [
                "心不过一寸，两手何拘拘。",
                "身不过数尺，两足何区区。",
                "何人不饮酒。何人不读书。",
                "奈何天地间，自在独尧夫。"
            ]
        },
        {
            "title": "和魏教授见赠",
            "content": [
                "清世文章日月悬，无才唯幸乐丰年。",
                "游山太室更少室，看水伊川又洛川。",
                "古有孟轲难语觉，时无颜子易为贤。",
                "读书每到天根处，长惧诸公问极玄。"
            ]
        },
        {
            "title": "可惜吟",
            "content": [
                "可惜熙熙一片春，不多时节觅无因。",
                "眼前园苑知何限，只见莺啼不见人。"
            ]
        },
        {
            "title": "闲行吟",
            "content": [
                "买卜稽疑是买疑，病深何药可能医。",
                "梦中说梦重重妄，床上安床叠叠非。",
                "列子御风徒有待，夸夫逐日岂无疲。",
                "劳多未有收功处，踏尽人间闲路岐。"
            ]
        },
        {
            "title": "和张少卿丈再到洛阳",
            "content": [
                "当年曾任青春客，今日重来白雪翁。",
                "今日当年已一世，几多兴替在其中。"
            ]
        },
        {
            "title": "谢商守宋郎中寄到天柱山户帖仍依元韵",
            "content": [
                "初心本欲践臣邻，帝里司回斗柄春。",
                "今日得居天柱下，不忧先有夜行人。"
            ]
        },
        {
            "title": "思郑州陈知默因感其化去不得一识面",
            "content": [
                "美物须绝代，异人须不世。",
                "造化生得成，谅亦非容易。",
                "旷世耳可闻，同时目能视。",
                "陈子同时人，奈何闻诸耳。"
            ]
        },
        {
            "title": "爽口吟",
            "content": [
                "爽口之物少茹，爽心之行少虑，",
                "爽意之言少语，爽身之事少做。"
            ]
        },
        {
            "title": "依韵和淮南宪张司封",
            "content": [
                "庭梧叶半黄，篱菊初受霜。",
                "向晚意不快，把酒西南望。",
                "望君不见君，但见鸿南翔。",
                "正欲思寄书，自成书数行。"
            ]
        },
        {
            "title": "代书吟",
            "content": [
                "见别一年余，岁残相忆初。",
                "重烦君欵密，远寄我空疏。",
                "衰朽百端有，忧愁一点无。",
                "闲吟四十字，聊用答来书。"
            ]
        },
        {
            "title": "昼睡",
            "content": [
                "昼睡功夫未易偕，羲皇以上合安排。",
                "心间无事饱食后，园里有时闲步回。",
                "未午庭柯莺屡啭，已残花径客稀来。",
                "请观世上多愁者，枕簟虽凉无此怀。"
            ]
        },
        {
            "title": "天津感事二十六首",
            "content": [
                "水流任急境常静，花落虽频意自闲。",
                "不似世人忙里老，生平未始得开颜。"
            ]
        },
        {
            "title": "迷悟吟",
            "content": [
                "君子改过，小人节非。",
                "改过终悟，饰非终迷。",
                "终悟福至，终迷祸归。"
            ]
        },
        {
            "title": "和王中美大卿致政二首",
            "content": [
                "自古有才思奋飞，夫君何故独知时。",
                "平生怀抱未少屈，盛世挂冠良得宜。",
                "入格柳挼风细细，厌春花笑日迟迟。",
                "传呼震地门前过，更不令人问是谁。"
            ]
        },
        {
            "title": "大人吟",
            "content": [
                "天道远，人道迩。",
                "尽人情，合天理。"
            ]
        },
        {
            "title": "死生吟",
            "content": [
                "学仙欲不死，学佛欲再生。",
                "再生与不死，二者不果能。",
                "设使人果能，方始入于情。",
                "赏哉林下人，不为人所惜。",
                "哀哉公与卿，重为人所惑。"
            ]
        },
        {
            "title": "闲居述事",
            "content": [
                "花木四时分景致，经书千卷好生涯。",
                "有人若问闲居处，道德坊中第一家。"
            ]
        },
        {
            "title": "阴阳吟",
            "content": [
                "阳行一，阴行二。",
                "一主天，二主地。",
                "天行六，地行四。",
                "四主形，六主气。"
            ]
        },
        {
            "title": "和人闻韩魏公出镇永兴过洛",
            "content": [
                "佐命三朝为太宰，名垂千古号元功。",
                "栽培桃李满天下，出入风涛半海中。",
                "虎帐夜寒心益壮，凤池波暖位犹空。",
                "君王鼎盛子仪在，万里河湟不足攻。"
            ]
        },
        {
            "title": "娶妻吟",
            "content": [
                "人之娶妻，容德威仪。",
                "傥或生子，不臯则夔。"
            ]
        },
        {
            "title": "言行吟",
            "content": [
                "能言未是难，行得始为艰。",
                "须是真男子，方能无厚颜。"
            ]
        },
        {
            "title": "暮春寄李审言龙图",
            "content": [
                "年年长是怕春深，每到春深病不任。",
                "伤酒情怀因小会，养花天气为轻阴。",
                "岁华易革向来事，节物难回老去心。",
                "唯有前轩堪静坐，临风想望旧知音。"
            ]
        },
        {
            "title": "瓮牖吟",
            "content": [
                "瓮破已甘弃，言收用有方。",
                "用时须藉口，照处便安床。",
                "不假轩窗力，能回日月光。",
                "清平卧其下，自可比羲皇。"
            ]
        },
        {
            "title": "窥开吟",
            "content": [
                "物理窥开后，人情照破时。",
                "有权能处置，更狡待何为。"
            ]
        },
        {
            "title": "伤二舍弟无疾而化二首",
            "content": [
                "肠断东篱何所寻，东篱从此事沉沉。",
                "差肩行处皆成往，吊影伤时无似今。",
                "清泪已乾情莫极，黄泉未到恨非深。",
                "不知何日能销尽，三十二年雍睦心。"
            ]
        },
        {
            "title": "观四晋吟",
            "content": [
                "承平未必便无忧，安若忘危非善谋。",
                "题品人材凭雅诮，雌黄时事用风流。",
                "有刀难剖公闾腹，无木可枭元海头。",
                "祸在夕阳亭一句，上东门啸浪悠悠。"
            ]
        },
        {
            "title": "观五帝吟",
            "content": [
                "进退肯将天下让，着何言语状雍容。",
                "衣裳垂处威仪盛，玉帛修时意思恭。",
                "物物尽能循至理，人人自愿立殊功。",
                "当时何故得如此，只被声明类日中。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫凭式时。",
                "乱法奈何非独古，措刑安得见於兹。",
                "当时既有少正卯，今日宁无孔仲尼。",
                "时世不同人一也，尧夫非是爱吟诗。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫诧老时。",
                "金玉过从旧朋友，糟糠欢喜老夫妻。",
                "瓦烧酒盏连醅饮，纸画棋盘就地围。",
                "六十六年无事客，尧夫非是爱吟诗。"
            ]
        },
        {
            "title": "论诗吟",
            "content": [
                "何故谓之时，诗者言其志。",
                "既用言成章，遂道心中事。",
                "不止鍊其辞，抑亦鍊其意。",
                "炼辞得奇句，鍊意得余味。"
            ]
        },
        {
            "title": "人生一世吟",
            "content": [
                "前有亿万年，后有亿万世。",
                "中间一百年，做得几何事。",
                "又况人之寿，几人能百岁。",
                "如何不喜欢，强自生憔悴。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫半老时。",
                "肥遯虽无润屋物，劳谦却有克家儿。",
                "筋骸幸且粗康健，谈笑不妨闲骨稽。",
                "六十二年无事客，尧夫非是爱吟诗。"
            ]
        },
        {
            "title": "高竹八首",
            "content": [
                "高竹百馀挺，固知为予生。",
                "忽忽有所得，时时闲绕行。",
                "自信或未至，自知或未明。",
                "窃比于古人，不能无愧情。"
            ]
        },
        {
            "title": "哭张元伯职方",
            "content": [
                "近年老辈频凋落，使我中心又恻然，",
                "洛社挂冠高卧者，唯君清澈如神仙。",
                "昔日与君论少长，今日与君争后先。",
                "把酒酹君君必知，为君洒泪西风前。"
            ]
        },
        {
            "title": "天津感事二十六首",
            "content": [
                "谁引长河贯洛城，銮舆东去此为轻。",
                "洪涛不服天津束，日夜奔腾作怒声。"
            ]
        },
        {
            "title": "义利吟",
            "content": [
                "意不若义，义不若利。",
                "利之使人，能忘生死。",
                "利不若义，义不若意。",
                "意之使人，能动天地。"
            ]
        },
        {
            "title": "见义吟",
            "content": [
                "见善必为，不见则已。",
                "量力而动，力尽而止。"
            ]
        },
        {
            "title": "高竹八首",
            "content": [
                "高竹如碧幢，翠柳若低盖。",
                "幽人有轩榻，日夜与之对。",
                "宇静觉神开，景闲喜真会。",
                "与其丧吾真，孰若从吾爱。"
            ]
        },
        {
            "title": "安乐吟",
            "content": [
                "安乐先生，不显姓氏。",
                "垂三十年，居洛之涘。",
                "风月情怀，江湖性气。",
                "色斯其举，翔而后至。",
                "无贱无贫，无富无贵。",
                "无将无迎，无拘无忌。",
                "窘未尝忧，饮不至醉。",
                "收天下春。归之肝肺。",
                "盆池资吟，瓮牖荐睡。",
                "小车赏心，大笔快志。",
                "或戴接上罒下离}，或著半臂。",
                "或坐林间，或行水际。",
                "乐见善人，乐闻善事。",
                "乐道善言，乐行善意。",
                "闻人之恶，若负芒刺。",
                "闻人之善，如佩兰蕙。",
                "不佞禅伯，不谀方士。",
                "不出户庭，直际天地。",
                "三军莫凌，万锺莫致。",
                "为快活人，六十五岁。"
            ]
        },
        {
            "title": "秋怀三十六首",
            "content": [
                "清湍文鸳鸯，寒潭绣鸂鶒。",
                "长天净如水，不废秋江碧。",
                "男子一寸心，壮士万夫敌。",
                "菡萏香风中，扁舟会相忆。"
            ]
        },
        {
            "title": "闲居述事",
            "content": [
                "初晴月向松间出，盛暑风从水面来。",
                "已比他人多数倍，况能时复举樽罍。"
            ]
        },
        {
            "title": "依韵和张子坚太博",
            "content": [
                "八载相逢恨未平，如何别酒又还倾。",
                "虽惭坦率珠多类，却识清和玉有声。",
                "处世当为天下士，赏花须是洛阳城。",
                "也知今古真男子，造化功夫不易生。"
            ]
        },
        {
            "title": "先几吟",
            "content": [
                "先几能识是吾侪，慎勿轻为世俗咍。",
                "把似众中呈丑拙，争如静里且谈谐。",
                "奇花万状皆输眼，明月一轮长入怀。",
                "似此光阴岂虎过，也知快活作人来。"
            ]
        },
        {
            "title": "年老逢春十三首",
            "content": [
                "年老逢春春意多，波光谁染柳谁搓。",
                "池亭正好爱不彻，草木向荣情奈何。",
                "便把樽罍通意思，须防风雨害清和。",
                "千红万翠中间里，似我闲人更有么。"
            ]
        },
        {
            "title": "观物吟",
            "content": [
                "地以静而方，天以动而圆。",
                "既正方圆体，还明动静权。",
                "静入必成润，动极遂成然。",
                "润则水体具，然则火用会。",
                "水体以器受，火用以薪传。",
                "体在天地后，用起天地先。"
            ]
        },
        {
            "title": "喜欢吟",
            "content": [
                "平生喜饮酒，饮酒喜轻醇。",
                "不喜大段醉，只便微带醺。",
                "融怡如再少，和煦似初春。",
                "亦恐难名状，两仪仍未分。"
            ]
        },
        {
            "title": "闲吟四首",
            "content": [
                "予年四十七，已甫知命路。",
                "岂意天不绝，生男始为父。",
                "且免散琴书，敢望大门户。",
                "万中尽如此，何用过忧惧。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫自喜时。",
                "不用虚名矜智数，且无闲气挠心脾。",
                "酒佳蓦地泛一上敝下瓦}，花好有时簪两枝。",
                "更纵无人讶狂怪，尧夫非是爱吟诗。"
            ]
        },
        {
            "title": "窥开吟",
            "content": [
                "物理窥开后，人情照破间。",
                "敢言天下事，到手又何难。"
            ]
        },
        {
            "title": "十分吟",
            "content": [
                "人寿百来年，其过岂容易。",
                "虽然瞬息间，其间多少事。",
                "号为能了事，必先能了身。",
                "身苟未能了，何暇能了人。"
            ]
        },
        {
            "title": "和李文思早秋五首",
            "content": [
                "日脚云微淡，林梢叶渐黄。",
                "可堪须变色，彻了为侵霜。",
                "酒到难成醉，风来易得凉。",
                "老年何所欲，唯愿且平康。"
            ]
        },
        {
            "title": "春园中吟",
            "content": [
                "春暖游园乃是常，城中殊不异仙乡。",
                "竹间日日同真侣，水畔时时泛羽觞。",
                "雨后鸟声移树啭，风前花气触人香。",
                "林间富贵一般乐，更从其来更不妨。"
            ]
        },
        {
            "title": "答人放言",
            "content": [
                "经时不见意何如，重出新诗笑语初。",
                "物理悟来添性淡，天心到后觉情疏。",
                "已全孟乐君无限，未识蘧非我有余。",
                "大率空名如所论，此身甘老在樵渔。"
            ]
        },
        {
            "title": "落花短吟",
            "content": [
                "花间水畔绿如茵，兴废曾经汉与秦。",
                "占了山川无限地，愁伤今古几何人。",
                "严霜杀尽还逢雨，野火烧残又遇春。",
                "不那路傍多此物，农家长是费耕耘。"
            ]
        },
        {
            "title": "暮春吟",
            "content": [
                "多情潘佑羡杨花，出入千家复万家。",
                "少日壮心都失去，老年新事不知佗。",
                "诗中罪过人多恕，酒里功劳我自夸。",
                "犹有一般牢落处，交亲太半在天涯。"
            ]
        },
        {
            "title": "心耳吟",
            "content": [
                "意亦心所至，言须耳所闻。",
                "谁云天地外，别有好乾坤。"
            ]
        },
        {
            "title": "和君实端明",
            "content": [
                "养道自安恬，霜毛一任添。",
                "且无官责咎，幸免世猜嫌。",
                "蓬户能安分，藜羹固不厌。",
                "一般偏好处，曝背向前檐。"
            ]
        },
        {
            "title": "诏三下答乡下人起之意",
            "content": [
                "生平不作皱眉事，天下应无切齿人。",
                "断送落花安用雨，装添旧物岂须春。",
                "幸逢尧舜为真主，且放巢由作外臣。",
                "六十病夫宜揣分，监司无用苦开陈。"
            ]
        },
        {
            "title": "牡丹吟",
            "content": [
                "牡丹花品冠群芳，况是其间更有王。",
                "四色变而成百色，百般颜色百般香。"
            ]
        },
        {
            "title": "知识吟",
            "content": [
                "目见之谓识，耳闻之谓知。",
                "奈何知与识，天下亦常稀。"
            ]
        },
        {
            "title": "偶得吟",
            "content": [
                "日为万象精，人为万物灵。",
                "万象与万物，由天然后生。",
                "言由人而信，月由日而明。",
                "由人与由日，何尝不太平。"
            ]
        },
        {
            "title": "李少卿见招代往吟",
            "content": [
                "洛城春去会仙才，春去还惊夏却来。",
                "微雨过牡丹初谢，轻风动芍药才开。",
                "绿杨阴里拥樽罍，身健时康好放怀。"
            ]
        },
        {
            "title": "游山二首",
            "content": [
                "二室多好峰，三川多好云。",
                "看之不知倦，和气潜生神。",
                "一虑若动荡，万事从纷纭。",
                "人言无事贵，身为无事人。"
            ]
        },
        {
            "title": "行止吟",
            "content": [
                "时止则须止，时行则可行。",
                "时行与时止，人力莫经营。"
            ]
        },
        {
            "title": "何事吟",
            "content": [
                "何事教人用意深，出尘些子索沉吟。",
                "施为欲似千钧驽，磨砺当如百炼金。",
                "钓水误持生杀柄，着棋闲动战争心。",
                "一杯美酒聊康济，林下时时或自斟。"
            ]
        },
        {
            "title": "春游五首",
            "content": [
                "二月方当烂漫时，翠华未幸春无依。",
                "绿杨阴里寻芳遍，红杏香中带醉归。",
                "数片落花蝴蝶趁，一竿斜日流莺啼。",
                "清樽有酒慈亲乐，犹得堦前戏彩衣。"
            ]
        },
        {
            "title": "破釜",
            "content": [
                "有一破釜多故旧，掉向空房不照顾。",
                "上面左土右孛}土尘埃生。两璺到耳连底透。",
                "叫得将来锢露人，拈得与他交觑部。",
                "羊皮鞴袋扇风急，旋去炉上炼金汗。",
                "烹向破釜竅眼中，锢露骨还如旧日。",
                "釜有□□人有病，人病还同斧有紊。",
                "破釜锢露上依然。人□□□枉丧命。"
            ]
        },
        {
            "title": "杏香花",
            "content": [
                "客说河州事，经营杳未涯。",
                "讶予独无语，贪嗅杏香花。"
            ]
        },
        {
            "title": "春日登石阁",
            "content": [
                "满洛城中将相家，广栽桃李作生涯。",
                "年年二月凭高处，不见人家只见花。"
            ]
        },
        {
            "title": "谢富相公见示新诗一轴",
            "content": [
                "文章天下称公器，诗在文章更不疏。",
                "到性始知真气味，入神方见妙功夫。",
                "闲将岁月观消长，静把乾坤照有无。",
                "辞比离骚更温润，离骚其奈少宽舒。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫拍手时。",
                "此路清闲都属我，这般欢喜更饶谁。",
                "将何势力为凭藉，著甚言辞与指挥。",
                "迁怒饰非何更有，尧夫非是爱吟诗。"
            ]
        },
        {
            "title": "事体吟",
            "content": [
                "语言须中节，义理贵从宜。",
                "可革仍三就，当行必再思。"
            ]
        },
        {
            "title": "禁烟留题锦屏山下四首",
            "content": [
                "满川桃李弄芳妍，不忍重为风所残。",
                "忍使一年春遂去，尽凭高处与盘桓。"
            ]
        },
        {
            "title": "安乐窝中一炷香",
            "content": [
                "安乐窝中一炷香，凌晨焚意岂寻常。",
                "祸如许免人须诌，福若待求天可量。",
                "且异缁黄徼庙貌，又殊儿女袅衣裳。",
                "中孚起信宁烦祷，无妄生灾未易禳。",
                "虚室清冷都是白，灵台莹静别生光。",
                "观风御寇心方醉，对景颜渊坐正忘。",
                "赤水有珠涵造化，泥丸无物隔青苍。",
                "生为男子仍身健，时遇昌辰更岁穰。",
                "日月照临功自大。君臣庇癊效何长。",
                "非徒闻道至於此。金玉谁家不满堂。"
            ]
        },
        {
            "title": "担折",
            "content": [
                "禹士力生头，都知闲做弄。",
                "直待担子折，恁待柴束重。"
            ]
        },
        {
            "title": "年老吟",
            "content": [
                "岁华头上不能惊，唯有交亲眼更明。",
                "皓皓月常因坐看，深深酒不为愁倾。",
                "苟於心上无先觉，却似人间小后生。",
                "欲约何人为伴侣，江湖泛去一舟轻。"
            ]
        },
        {
            "title": "共城十吟·其九曰春郊旧酒",
            "content": [
                "花开风雨后，忍病欲消磨。",
                "未是疏狂极，其如困顿何。",
                "梁间新燕乱，天外去鸿多。",
                "总是灰心事，冥焉昼午过。"
            ]
        },
        {
            "title": "重九日登石阁三首",
            "content": [
                "今岁重阳日，凭栏气候迟。",
                "云烟虽已淡，林木未全衰。",
                "天地开怀处，山川快眼时。",
                "栏干空倚遍，此意有谁知。"
            ]
        },
        {
            "title": "自遣",
            "content": [
                "读书忘岁月，人竞笑蹉跎。",
                "但得甘旨足，宁辞辛苦多。",
                "龙泉去铓刃，蜗角亦风波。",
                "知我为亲老，不知将谓何。"
            ]
        },
        {
            "title": "大字吟",
            "content": [
                "诗成半醉正陶陶，更用如椽大笔抄。",
                "尽得意时仍放手，到凝情处略濡毫。",
                "鲁阳却日功犹浅，宗慤乘风志未高。",
                "写出太平难状意，任佗天下颂功劳。"
            ]
        },
        {
            "title": "小车六言吟",
            "content": [
                "昔人乘车是常，今见乘车仓皇。",
                "既有前车戒慎，岂无覆辙克庄。",
                "将出必用茶饮，欲登先须道装。",
                "轸边更挂诗帙，辕畔仍悬酒缸。",
                "轮缓为移芳草，盖低因碍垂杨。",
                "水际尤宜称审，花间更要安详。",
                "朝出频经履道，晚归屡过平康。",
                "春重纵观明媚，秋深饫看丰穰。",
                "五凤楼前月色，天津桥上风凉。",
                "金谷园中流水，魏王堤外修篁。",
                "静处光阴最好，闲中气味偏长。",
                "所经莫不意得，所见无非情忘。",
                "或见农人拥耒，或见蚕女求桑。",
                "或见蘼芜遍野，或见蒺藜满墙。",
                "或见荆棘茂密，或见芝兰芬芳。",
                "或见鸡豚狗彘，或见雕鹗鸾凰。",
                "恶者既不见害，善者固无相伤。",
                "华岳三峰岌嶪，黄陂万顷汪洋。",
                "不为虚作男子，无负闲居洛阳。",
                "天地精英多得，尧夫老去何妨。"
            ]
        },
        {
            "title": "寄陕守祖择之舍人",
            "content": [
                "记得相逢否，当时在海东。",
                "别离千里外，倏忽十年中，",
                "迹异中尤异，心同齿更同。",
                "终期再清会，文酒乐无穷。"
            ]
        },
        {
            "title": "至诚吟",
            "content": [
                "不多求故得，不杂学故明。",
                "欲得心常明，无过用至诚。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫自足时。",
                "开口笑多无若我，同心言少更为谁。",
                "田园管勾凭诸子，樽俎安排仰老妻。",
                "不信人间有忧事，尧夫非是爱吟诗。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫惊骇时。",
                "暮雨朝云才半日，春华秋叶未多时。",
                "即今世态已堪叹，过此人情更可知。",
                "一暑一寒何太急，尧夫非是爱吟诗。"
            ]
        },
        {
            "title": "秦和十月二十四日初见雪呈相国元老",
            "content": [
                "壬子初逢雪，未多仍却晴。",
                "人间都变白，林下不胜清。",
                "寒士痛遭恐，穷民恶看惊。",
                "杯觞限新法，何故便能倾。"
            ]
        },
        {
            "title": "经世吟",
            "content": [
                "羲轩尧舜，汤武桓文。",
                "皇王帝伯，父子君臣。",
                "四者之道，理限于秦。",
                "降及两汉，又历三分。",
                "东西俶扰，南北纷纭。",
                "五胡十姓，天纪几焚。",
                "非唐不济，非宋不存。",
                "千世万世，中原有人。"
            ]
        },
        {
            "title": "访南园张氏昆仲因而留宿",
            "content": [
                "中秋天气随宜好，来访南园会隐家。",
                "贪饮不知归去晚，水精宫里宿烟霞。"
            ]
        },
        {
            "title": "访姚辅周郎中月陂西园",
            "content": [
                "相忆不可遏，西街来访时。",
                "交横过沟水，隙曲绕蔬畦。",
                "树偃低头避，筇高换手持。",
                "朋游相得甚，何乐更如之。"
            ]
        },
        {
            "title": "天意吟",
            "content": [
                "天意无佗只自然，自然之外更无天。",
                "不欺谁怕居暗室，绝利须求在一源。",
                "未吃力时犹有说，到收功处更何言。",
                "圣人能事人难继，无价明珠正在渊。"
            ]
        },
        {
            "title": "绳水吟",
            "content": [
                "水能平而不能直，绳能直而不能平。",
                "安得绳水为人情，而使天下都无争。"
            ]
        },
        {
            "title": "白头吟",
            "content": [
                "何人头不白，我白不因愁。",
                "只被人多欲，其如我不忧。",
                "不忧缘不动，多欲为多求。",
                "年老人常事，如何不白头。"
            ]
        },
        {
            "title": "同诸友城南张园赏梅十首",
            "content": [
                "红日坠时情更切，玉山颓处兴还深。",
                "攀条时拣繁枝折，不插满头辜此心。"
            ]
        },
        {
            "title": "鹧鸪吟二首",
            "content": [
                "人间重者是黄金，谁道黄金无处寻。",
                "不着闲辞文雅意，更将何事悦良心。",
                "远山西面供清润，幽鸟千般送好音。",
                "无限春光都去尽，请君听唱鹧鸪吟。"
            ]
        },
        {
            "title": "答和吴传正赞善二首",
            "content": [
                "乐静岂无病，好闲终有心。",
                "争如自得者，与世善浮沉。"
            ]
        },
        {
            "title": "吾庐吟",
            "content": [
                "吾亦爱吾庐，吾庐似野居。",
                "性随天共淡，身与世俱疏。",
                "遍地长芳草，满床堆乱书。",
                "自从无事后，更不著工夫。"
            ]
        },
        {
            "title": "观天",
            "content": [
                "千里南山对华山，二山中有修□□。",
                "□时禾黍交搔□，□静禽鱼相与闲。",
                "好景尽□□扬外，虚名不显落□□。",
                "□□□语无心旨，自谓羲皇正却还。"
            ]
        },
        {
            "title": "试砚",
            "content": [
                "富贵傲人人未信，还知富贵去如何。",
                "常观静处光阴好，亦恐闲时思虑多。",
                "日出自然天下暗，风来安得水无波。",
                "世间大有平田地，因甚须由捷径过。"
            ]
        },
        {
            "title": "首尾吟",
            "content": [
                "尧夫非是爱吟诗，安乐窝中得意时。",
                "志快不须求事显，书成当自有人知。",
                "林泉且作酬心物，风月聊充藉手资。",
                "多少宽平好田地，尧夫非是爱吟诗。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫先见时。",
                "直有胸中贫亦乐，屈於人下贵奚为。",
                "谁何药可医无病，多少金能买不疑。",
                "迟老更逢春不老，尧夫非是爱吟诗。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫语事时。",
                "天若可升非待劝，神如无验不须祈。",
                "人当堂上易施设，事过面前难改移。",
                "世盛世衰非一日，尧夫非是爱吟诗。"
            ]
        },
        {
            "title": "和王安之少卿秋游",
            "content": [
                "春夏而来可作诗，虽然可作待何为。",
                "屡空滥得同颜子，历物固难如惠施。",
                "风月情怀无奈处，云山意思不胜时。",
                "一歌一咏聊酬唱，敢拒安之与静之。"
            ]
        },
        {
            "title": "欢物吟",
            "content": [
                "水雨霖，火雨露。",
                "土雨蒙，石雨雹。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫有激时。",
                "留在胸中防作恨，发于词上恐成疵。",
                "芝兰见处须收采，金玉逢时莫弃遗。",
                "到此尧夫常自贺，尧夫非是爱吟诗。"
            ]
        },
        {
            "title": "再用晴窗气暖墨花春谢王胜之谏议惠金雀砚",
            "content": [
                "砚名金雀世难伦，用报惭无天下珍。",
                "国士有时偏雅处，晴窗气暖墨花春。"
            ]
        },
        {
            "title": "待物吟",
            "content": [
                "待物莫如诚，诚真天下行。",
                "物情无远近，天道自分明。",
                "义理须宜顾，才能不用矜。",
                "世间闲缘饰，到了是虚名。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫不乐时。",
                "明月恰圆还却缺，好花才盛又成衰。",
                "返魂丹向何人用，续命汤於甚处施。",
                "天听虽高只些子，尧夫非是爱吟诗。"
            ]
        },
        {
            "title": "负河阳河清济源三处之约以诗愧谢之",
            "content": [
                "秋霖积久泥正滑，念念何日天开晴。",
                "亲朋延望固已甚，衰躯怯寒难远行。",
                "一程相去虽不远，两次讲行终未成。",
                "二事交战乎胸中，隐几愁坐无由平。"
            ]
        },
        {
            "title": "寄三城旧友卫比部二绝",
            "content": [
                "景好身还健，天晴路又乾。",
                "小车芳草软，处处是清欢。"
            ]
        },
        {
            "title": "代书寄商洛令陈成伯",
            "content": [
                "此去替期犹半岁，商山穷僻少医名。",
                "感伤多后风防滞，暑湿偏时疾易生。",
                "圣智不能无蹇剥，贤才方善处哀荣。",
                "斯言至浅理非浅，少补英豪一二明。"
            ]
        },
        {
            "title": "人玉吟",
            "content": [
                "玉不自珍人与珍，人珍何谢玉之纯。",
                "然后粹美始终一，更看清光表里真。",
                "韬韫有名初在石，琢磨成器却须人。",
                "古人已死不复见，被褐之言不谬云。"
            ]
        },
        {
            "title": "游山三首",
            "content": [
                "乐则行之忧则违，大都知命是男儿。",
                "至微功业人难必，儘好云山我自怡。",
                "休掸烟岚虽远处，且乘筋力未衰时。",
                "平生足外更何乐，富贵荣华过则悲。"
            ]
        },
        {
            "title": "垂柳",
            "content": [
                "门前垂柳正依依，更被东风来往吹。",
                "忘了自家今已老，却疑身是少年时。"
            ]
        },
        {
            "title": "和商守西楼台雪霁",
            "content": [
                "大雪初晴日半曛，高楼何惜上仍频。",
                "数峰崷崒剑铓立，一水萦纡冰缕新。",
                "昆岭移归都是玉，天河落后尽成银。",
                "幽人自恨无佳句。景物从来不负人。"
            ]
        },
        {
            "title": "林下五吟",
            "content": [
                "相招相劝欢流霞，鬓乱秋霜发乱华。",
                "所记莫非前甲子，凡经多是老官家。",
                "共夸今日重孙过，更说当时旧事呀。",
                "言语丁宁有情味，后生无笑太周遮。"
            ]
        },
        {
            "title": "又五首",
            "content": [
                "曾闻不若见，曾见不如经。",
                "既用身经过，何烦口说行。",
                "改诗知化笔，醒酒识和羹。",
                "料得人间事，无由出此情。"
            ]
        },
        {
            "title": "洛阳春吟",
            "content": [
                "四方景好无如洛，一岁花奇莫若春。",
                "景好花奇精妙处，又能分付与闲人。"
            ]
        },
        {
            "title": "闲吟四首",
            "content": [
                "平生如仕官，随分在风波。",
                "所损无纪极，所得能几何。",
                "既乖经世虑，尚可全天和。",
                "樽中有酒时，且饮复且歌。"
            ]
        },
        {
            "title": "谢君贶宣徽用少微今已应星文",
            "content": [
                "一字诗中羲未分，少微今已应星文。",
                "闲人早是无凭据，更兴闲人开后门。"
            ]
        },
        {
            "title": "和商洛章子厚长官早梅",
            "content": [
                "群芳万品递相催，若说高标独有梅。",
                "会得东君无别意，为怜清淡使先开。"
            ]
        },
        {
            "title": "谢寗寺丞惠希夷罇",
            "content": [
                "仙掌峰峦峭不收，希夷去后遂无俦。",
                "能斟时事高抬头，善酌人情略拨头。",
                "画虎不成心尚在，悲麟无应泪横流。",
                "悟来不必多言语，赢得清闲第一筹。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫得意时。",
                "物向物中观要妙，人於人上看几微。",
                "物中要妙眼前见，人上几微心里知。",
                "且是有金无处买，尧夫非是爱吟诗。"
            ]
        },
        {
            "title": "接花吟",
            "content": [
                "物为万发生，人为万物灵。",
                "人非物不活，物待人而兴。",
                "男女天所生，夫妻人所成。",
                "天人相与外，率是皆虚名。"
            ]
        },
        {
            "title": "吴越吟二首",
            "content": [
                "乙未阖庐凌楚岁，戊辰勾践破吴时。",
                "正如当日乘虚事，三十四年人不知。"
            ]
        },
        {
            "title": "瓮牖吟",
            "content": [
                "有客无知，唯知自守。",
                "自守无他，唯求寡咎。",
                "有屋数间，有田数亩。",
                "用盆为池，以瓮为牖。",
                "墙高于肩，室大于斗。",
                "布被暖馀，藜羹饱后。",
                "气吐胸中，充塞宇宙。",
                "笔落人间，晖映琼玖。",
                "人能知止，以退为茂。",
                "我自不出，何退之有。",
                "心无妄思，足无妄走。",
                "人无妄交，物无妄受。",
                "炎炎论之。甘处其陋。",
                "绰绰言之，无出其右。",
                "羲轩之书，未尝去手。",
                "尧舜之谈，未尝虚口。",
                "当中知天，同乐易友。",
                "吟自在诗，饮欢喜酒。",
                "百年升平，不为不偶。",
                "七十康强，不为不寿。"
            ]
        },
        {
            "title": "闲适吟",
            "content": [
                "南窗睡起望春山，山在霏微烟霭间。",
                "千里难逃两眼净，百年未见一人闲。",
                "情如落絮无高下，心似游丝自往还。",
                "又恐幽禽知此意，故来枝上语绵蛮。"
            ]
        },
        {
            "title": "和祖龙图见寄",
            "content": [
                "吾家职分是云山，不见云山不解颜。",
                "游兴亦难拘日阻，梦魂都不到人间。",
                "烟岚欲极无涯乐，轩冕何尝有暂闲。",
                "洛社交朋屡相约，几时曾得略跻攀。"
            ]
        },
        {
            "title": "穷冬吟",
            "content": [
                "十二月将终，还惊岁律穷。",
                "藏冰方北陆，解冻未东风。",
                "草昧徒寻绿，花梢强觅红。",
                "探春春不见，元只有胸中。"
            ]
        },
        {
            "title": "金帛吟",
            "content": [
                "金帛一种物，所用固不常。",
                "聘则谓之币，賮则谓之将。",
                "贸则谓之货，积则谓之藏。",
                "赂则谓之贿，窃则谓之贓。"
            ]
        },
        {
            "title": "浩歌吟",
            "content": [
                "忧愁与喜欢，相去一毫间。",
                "治乱不同体，山川无两般。",
                "笛声方远听，草色正遥看。",
                "何处危楼上，斜阳入凭栏。"
            ]
        },
        {
            "title": "和内乡李师甫长官见寄",
            "content": [
                "岁丰时又康，为邑在南阳。",
                "不废吏民事，得游云水乡。",
                "春输桃李艳，风荐蕙兰香。",
                "太守兼贤杰，且无奔走忙。"
            ]
        },
        {
            "title": "偶见吟",
            "content": [
                "世上多附炎，炎歇人自去。",
                "君子善处约，约久情自固。",
                "炎歇势不回，情固人不去。",
                "路人或如亲，亲人却如路。"
            ]
        },
        {
            "title": "寄杨轩",
            "content": [
                "淇水清且泚，泉源发吾地。",
                "流到君家时，尽是思君意。"
            ]
        },
        {
            "title": "同府尹李给事游上清宫",
            "content": [
                "洛城二月春摇荡，桃李盛开如步障。",
                "高花下花红相连，垂阳更出高花上。",
                "闲陪大尹出都门，邙阜真宫共寻访。",
                "不见翠华西幸时，临风尽日独惆怅。"
            ]
        },
        {
            "title": "三月吟",
            "content": [
                "满城尽日行春去，言会行春还有数。",
                "真宰何尝不发生，游人其那无凭据。",
                "梨花著雨漫成啼，柳絮因风争肯住。",
                "一片清明好意多，奈何意好难分付。"
            ]
        },
        {
            "title": "老去吟",
            "content": [
                "老去无成鬓已斑，纵心年岁合清闲。",
                "如何得意云山外，更欲游心诗酒间。",
                "大字写诗酬素志，小杯斟酒发酡颜。",
                "春雷惊起千年蛰，笔下苍龙自往还。"
            ]
        },
        {
            "title": "无行吟",
            "content": [
                "无行少年子，京都来往频。",
                "功名一生事，歌酒十年春。",
                "有数黄金尽，无情白发新。",
                "朋从消散尽，赢得病随身。"
            ]
        },
        {
            "title": "时事吟",
            "content": [
                "时久则患生，事久则弊生。",
                "弊患相仍，人何以宁。"
            ]
        },
        {
            "title": "治心吟",
            "content": [
                "心亲于身，身亲于人。",
                "不能治心，焉能治身。",
                "不能治身，焉能治人。"
            ]
        },
        {
            "title": "依韵谢任司封寄逍遥枕吟",
            "content": [
                "夫君惠我逍遥枕，恐我逍遥蹟未超。",
                "形体逍遥终未至，更和魂梦与逍遥。"
            ]
        },
        {
            "title": "大寒吟",
            "content": [
                "旧雪未及消，新雪又拥户。",
                "阶前冻银床，檐头冰钟乳。",
                "清日无光辉，烈风正号怒。",
                "人口各有舌，言语不能吐。"
            ]
        },
        {
            "title": "道装吟",
            "content": [
                "道家仪用此衣巾，只拜星辰不拜人。",
                "何故尧夫须用拜，安知人不是星辰。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫旷望时。",
                "一片园林拥京国，几层楼观犯云霓。",
                "朝昏天气屡变易，今古人情旋合离。",
                "欲问远山惟敛黛，尧夫非是爱吟诗。"
            ]
        },
        {
            "title": "十四日留题福昌县宇之车轩",
            "content": [
                "洛川秋入景尤佳，微雨初过径路斜。",
                "水竹洞中藏县宇，烟岚坞里住人家。",
                "霜馀红间千重叶，天外晴排数缕霞。",
                "溪浅溪深清潋滟，峰高峰下碧查牙。",
                "鸟因择木飞远还，云为无心去更赊。",
                "盖世功名多龃龉，出群才业足咨嗟，",
                "浮生日月仍须惜，半老筋骸莫强夸。",
                "就此岩边宜筑室，乐吾真乐乐无涯。"
            ]
        },
        {
            "title": "至论吟",
            "content": [
                "民于万物已称珍，圣向民中更出群。",
                "介石不疑何尽日，知几何患未如神。",
                "若无刚果难成善，既有精明又贵纯。",
                "祸福兆时皆有渐，不由天地只由人。"
            ]
        },
        {
            "title": "击壤吟",
            "content": [
                "击壤三千首，行窝二十家。",
                "乐天为事业，养志是生涯。",
                "出入将如意，过从用小车。",
                "人能知此乐，何必待纷华。"
            ]
        },
        {
            "title": "和君实端明洛阳看花",
            "content": [
                "洛阳交友皆奇杰，递赏名园只似家。",
                "却笑孟郊穷不惯，一日看尽长安花。"
            ]
        },
        {
            "title": "天津感事二十六首",
            "content": [
                "云轻日淡天津暮，风急林疏洛水秋。",
                "独步独吟人莫会，时时鸥鹭下汀洲。"
            ]
        },
        {
            "title": "疑信吟",
            "content": [
                "人无轻信，事无多疑。",
                "轻信招釁，多疑招离。"
            ]
        },
        {
            "title": "诫子吟",
            "content": [
                "鸡能警旦，马能代行。",
                "犬能守御，牛能力耕。",
                "有禀天地，万物之灵。",
                "妒贤嫉能，不如不生。"
            ]
        },
        {
            "title": "不寝",
            "content": [
                "闲坐更已深，就寝夜尚永。",
                "殿转不成寐，却把前事省。",
                "奠枕时昏昏，拥衾还耿耿。",
                "西窗明月中，数叶芭蕉影。"
            ]
        },
        {
            "title": "十九日归洛城路游龙门",
            "content": [
                "伊川往复过龙山，每过龙山意且闲。",
                "莫道移人不由境，可堪深着利名閒。"
            ]
        },
        {
            "title": "太平吟",
            "content": [
                "老者得其养，幼者得其仰。",
                "劳者得其饷，死者得其葬。"
            ]
        },
        {
            "title": "共城十吟·其四曰春郊花开",
            "content": [
                "桃李正芬敷，花繁覆弊庐。",
                "乱香寻密牖，碎影下前除。",
                "静绕昼眠后，轻攀春醉余。",
                "纵然观尽日，谁敢罪狂疏。"
            ]
        },
        {
            "title": "教劝吟",
            "content": [
                "若圣与人吾岂敢，空言犹足慰虚生。",
                "明开教劝用常道，永使子孙持善名。",
                "此日贻谟情未显，他时受赐事非轻。",
                "庶几此意流天下，天下何由不太平。"
            ]
        },
        {
            "title": "生男吟",
            "content": [
                "我本行年四十五，生男方始为人父。",
                "鞠育教诲诚在我，寿天贤愚系於汝。",
                "我若寿命七十岁，眼前见汝二十五。",
                "我欲愿汝成大贤，未知天意肯从否。"
            ]
        },
        {
            "title": "洛阳春吟",
            "content": [
                "用尽四时周一岁，唯春能见好花开。",
                "十千买酒未为贵，既去红芳岂再来。"
            ]
        },
        {
            "title": "天津感事二十六首",
            "content": [
                "烟树尽归秋色里，人家常在水声中。",
                "数行旅雁斜飞去，一簇楼台峭倚空。"
            ]
        },
        {
            "title": "又一首",
            "content": [
                "兄既名雍弟名睦，弟兄雍睦情何足。",
                "居常出入留一人，奉亲教子如其欲。",
                "慈父享年七十九，四人稚子常相逐。",
                "其间同戏彩衣时，堂上愉愉欢可掬。",
                "慈父前年忽倾逝，尔弟今年命还促。",
                "独予奉母引四子，日对几筵相向哭。",
                "不知肠有几千尺，不知泪有几千斛。",
                "断尽滴尽无柰何，向日恩光焉可赎。"
            ]
        },
        {
            "title": "又借出诗",
            "content": [
                "安乐窝中乐，娲皇笙万攒。",
                "自从闲借出，客到遂无欢。"
            ]
        },
        {
            "title": "依韵谢登封刘李裴三君见约游山",
            "content": [
                "诸公见约往嵩前，重走新诗各一篇。",
                "摆落尘埃非敢后，访寻云水柰输先。",
                "三阳宫近丛幽石，万岁峰高羃紫烟。",
                "多少胜游俱未到，愿陪仙躅共攀缘。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫切虑时。",
                "千世万世所遭遇，圣人贤人曾施为。",
                "当初何故尽有说，在后可能都没辞。",
                "事既不同时又异，尧夫非是爱吟诗。"
            ]
        },
        {
            "title": "后图即事三首",
            "content": [
                "天养疏慵自有方，洛城分得水云乡。",
                "不闻世上风波险，但见壶中日月长。",
                "一局闲棋留野客，数杯醇酒面脩篁。",
                "物情悟了都无事，未学颜渊已坐忘。"
            ]
        },
        {
            "title": "大象吟",
            "content": [
                "大象自中虚，中虚真不渝。",
                "施为心事业，应对口功夫。",
                "伎俩千般有，忧愁一点无。",
                "人能知此理，胜读五车书。"
            ]
        },
        {
            "title": "戊申自贻",
            "content": [
                "虽老仍思鼓缶歌，庶几都未丧天和。",
                "明夷用晦止于是，无妄生灾终柰何。",
                "似箭光阴头上去，如麻人事眼前过。",
                "中间若不自为计，所捐其来又更多。"
            ]
        },
        {
            "title": "戏谢富相公惠班笋三首",
            "content": [
                "应物功夫出世间，岂容人可强跻攀。",
                "我侬自是不知量，增塿须求比泰山。"
            ]
        },
        {
            "title": "问春吟",
            "content": [
                "自古言花须说莺，莺花本合一时行。",
                "因何花谢莺才至，浪得莺花相与名。",
                "辄欲问春春不应，私於蜂蝶有何情。",
                "流莺不伏春辜负，啼了千声又万声。"
            ]
        },
        {
            "title": "闲行吟",
            "content": [
                "长忆当年归弊庐，未尝三径草荒芜。",
                "欲为天下屠龙手，肯读人间非圣书。",
                "否泰悟来知进退，乾坤见了识亲疏。",
                "自从会得环中意，闲气胸中一点无。"
            ]
        },
        {
            "title": "和君实端明登石阁",
            "content": [
                "平地虽然远，那知物物新。",
                "危楼一百尺，别有万般春。"
            ]
        },
        {
            "title": "共城十吟·其二曰春郊闲步",
            "content": [
                "病起复惊春，携筇看野新。",
                "水边逢钓者，垅上见耕人。",
                "访彼形容苦，酬予家业贫。",
                "自惭功济力，未得遂生民。"
            ]
        },
        {
            "title": "同诸友城南张园赏梅十首",
            "content": [
                "梅花四种或红黄，颜色不同香颇同。",
                "更远也须重一到，看看随水又随风。"
            ]
        },
        {
            "title": "小园逢春",
            "content": [
                "小隐园中百本花，各随红紫发新芽。",
                "东君见借阳和力，不减公侯富贵家。"
            ]
        },
        {
            "title": "代书寄友人",
            "content": [
                "当年有志高天下，尝读前书笑谢安。",
                "岂谓此身甘老朽，尚无闲地可盘桓。",
                "棋逢敌手才堪着，琴少知音不愿弹。",
                "非止不才能退默，古贤长恨得时难。"
            ]
        },
        {
            "title": "水旱吟",
            "content": [
                "九年洪水，七年大旱。",
                "非尧与汤，民死过半。"
            ]
        },
        {
            "title": "白头吟",
            "content": [
                "五福虽难备，三殇却不逢。",
                "太平无事日，得作白头翁。"
            ]
        },
        {
            "title": "东轩消海初开劝客酒二首",
            "content": [
                "春色融融满洛城，莫辞行乐慰平生。",
                "深思闲友开眉笑，重惜梅花照眼明。",
                "况是山翁差好事，可怜芳酒最多情。",
                "此时不向樽前醉，更向何时醉太平。"
            ]
        },
        {
            "title": "题淮阴侯庙十首",
            "content": [
                "汉家基定议功勋，异姓封王有五人。",
                "不似淮阴最雄杰，敢教根固以生秦。"
            ]
        },
        {
            "title": "是非吟",
            "content": [
                "是短非长，好丹非素。",
                "一生区区，未免爱恶。",
                "爱恶不去，何由是非。",
                "爱恶既去，是非何为。"
            ]
        },
        {
            "title": "男子吟",
            "content": [
                "欲作一男子，须了四般事。",
                "财能使人贪，色能使人嗜。",
                "名能使人矜，势能使人倚。",
                "四患既都去，岂在尘埃里。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫乐静时。",
                "药里君臣慵点对，琴中文武倦更移。",
                "鼎间龙虎忘看守，棋上山河废指挥。",
                "亦恐因而害天性，尧夫非是爱吟诗。"
            ]
        },
        {
            "title": "忆昔吟",
            "content": [
                "忆昔初书大字时，学人饮酒与吟诗。",
                "苟非益友推金石，四十五年成一非。"
            ]
        },
        {
            "title": "独坐吟",
            "content": [
                "天告自丁宁，人多不肯听。",
                "四时皆有景，万物岂无情。",
                "祸福眼前事，是非身后名。",
                "谁能事闲气，浪与世人争。"
            ]
        },
        {
            "title": "措处吟",
            "content": [
                "在未定之时，当难处之地。",
                "方事之危疑，见人之措置。"
            ]
        },
        {
            "title": "和王不疑郎中见赠",
            "content": [
                "二十年来住洛都，眼前人事任纷如。",
                "形同草木何胜野，心类锺彝不啻虚。",
                "已沐仁风深骨髓，更惊诗思剧琼璩。",
                "庄周休道亏名实，自是无才悦众狙。"
            ]
        },
        {
            "title": "自作真赞",
            "content": [
                "松桂操行，莺花文才。",
                "江山气度，风月情怀。",
                "借尔面貌，假尔形骸。",
                "弄丸馀暇，闲往闲来。"
            ]
        },
        {
            "title": "和商洛章子厚长官早梅",
            "content": [
                "只应王母专轻巧，剪碎天边乱白云。",
                "无限清香与清艳，樽前饫享尽输君。"
            ]
        },
        {
            "title": "偶书",
            "content": [
                "纷纷议论出多门，安得真儒号缙绅。",
                "名教一宗长有主，中原万里岂无人。",
                "皇王旁伯时虽异，礼不诗书道自新。",
                "观古事多今可见，不知何者谓经纶。"
            ]
        },
        {
            "title": "责已吟",
            "content": [
                "不为十分人，不责十分事。",
                "既为十分人，须责十分是。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫不强时。",
                "事到强为须涉迹，人能知止是先机。",
                "面前自有好田地，天下岂无平路坡。",
                "省力事多人不做，尧夫非是爱吟诗。"
            ]
        },
        {
            "title": "偶书吟",
            "content": [
                "风林无静柯，风池无静波。",
                "林池既不静，禽鱼尝如何。"
            ]
        },
        {
            "title": "不善吟",
            "content": [
                "不良之人，禀气非正。",
                "蛇蝎其情，豺狼其性。",
                "至良之人，禀气清明。",
                "金玉其性，芝兰其情。"
            ]
        },
        {
            "title": "六十二吟",
            "content": [
                "行年六十二康强，况复身居永熟乡。",
                "美景良胡非易得，浅斟低唱又何妨。",
                "无涯岁月难拘管，有限形骸莫毁伤。",
                "多少英豪弄才智，大曾经过恶思量。"
            ]
        },
        {
            "title": "谢君实端明惠牡丹",
            "content": [
                "霜台何处得奇葩，分送天津小隐家。",
                "初讶山妻忽惊走，寻常只惯插葵花。"
            ]
        },
        {
            "title": "曝书吟",
            "content": [
                "虫蠹书害少，人蠹书害多。",
                "虫蠹曝已去，人蠹当如何。"
            ]
        },
        {
            "title": "高竹八首",
            "content": [
                "高竹杂高梧，还惊秋节初。",
                "晚凉尤右喜，旧帙亦宜舒。",
                "池阁轻风里，园林晚景余。",
                "人生有此乐，何必较锱铢。"
            ]
        },
        {
            "title": "毛头吟",
            "content": [
                "忧国心深为爱君，爱君须更重於身。",
                "口中讲得未必是，手里做成方始真。",
                "妄意动时难照物，俗情私处莫知人。",
                "厚诬天下凶之甚，多少英才在下尘。"
            ]
        },
        {
            "title": "观事吟",
            "content": [
                "一嵗之事慎在春，一日这事慎在晨。",
                "一生之事慎在少，一端之事慎在新。"
            ]
        },
        {
            "title": "和商守雪残登楼",
            "content": [
                "残雪已消冰已开，风光渐觉拥楼台。",
                "旅人未遂日边去，春色又从天上来。",
                "况是樽中常有酒，岂堪岭上却无梅。",
                "若非太守金兰契，谁肯倾心重不才。"
            ]
        },
        {
            "title": "无苦吟",
            "content": [
                "平生无苦吟，书翰不求深。",
                "行笔因调性，成诗为写心。",
                "诗扬心造化，笔发性园林。",
                "所乐乐吾乐，乐而安有淫。"
            ]
        },
        {
            "title": "和商洛章子厚长官早梅",
            "content": [
                "梅覆春溪水绕山，梅花烂漫水潺湲。",
                "南秦地暖开仍早，比至春初已数番。"
            ]
        },
        {
            "title": "道装吟",
            "content": [
                "安车尘尾道衣装，里闬过从乃是常。",
                "闻说洞天多似此，吾乡殊不异仙乡。"
            ]
        },
        {
            "title": "病中吟",
            "content": [
                "尧夫三月病，忧损洛阳人。",
                "非止交朋意，都如骨肉亲。",
                "荐医心恳切，求药意殷勤。",
                "安得如前日，登门谢此恩。"
            ]
        },
        {
            "title": "答客问病",
            "content": [
                "世上重黄金，伊予独喜吟。",
                "死生都一致，利害漫相寻。",
                "汤剂功非浅，膏肓疾已深。",
                "然而犹灼艾，用慰友朋心。"
            ]
        },
        {
            "title": "治乱吟五首",
            "content": [
                "天能生而不能养，地能养而不能生。",
                "火能烹而不能沃，水能沃而不能烹。",
                "天地尚犹无全功，水火何由有全能。",
                "得用二者交相养，反为二者交相凌。"
            ]
        },
        {
            "title": "义利吟",
            "content": [
                "贲於丘园，束帛戈戈。",
                "义既在前，利在其间。",
                "舍尔灵龟，归我朵颐。",
                "义既失之，利何能为。",
                "尚义必让，君子道长。",
                "尚利必争，小人道行。"
            ]
        },
        {
            "title": "戏呈王郎中",
            "content": [
                "近年好花人轻之，东君恶怒人不知。",
                "直与增价一百倍，满洛城春都买归。",
                "一株二十有四枝，枝枝皆有倾城姿。",
                "又恐冷地狂风吹，盛时都与籍入诗。"
            ]
        },
        {
            "title": "川上怀旧",
            "content": [
                "地逈川原阔，村孤烟水闲。",
                "雷轻龙过浦，云乱雨移山。",
                "田者荷锄去，渔人背网还。",
                "伊予独霑湿，犹在道途间。"
            ]
        },
        {
            "title": "和李审言龙图大雪",
            "content": [
                "万树琼花一夜开，都和天地色皑皑。",
                "素娥腰细舞将彻，白玉堂深曲又催。",
                "瓮牖书生方挟策，沙场甲士正啣枚。",
                "幽人骨瘦欲清损。赖有时时酒一杯。"
            ]
        },
        {
            "title": "和貂褥筇杖二物皆范景仁所惠",
            "content": [
                "君子亦保物，保故不保新。",
                "筇生蜀部石，貂走阴山尘。",
                "善扶巇崄路，能暖唐羸身。",
                "行坐不可舍，常如睹斯人。"
            ]
        },
        {
            "title": "诫子吟",
            "content": [
                "有过不能改，知贤不肯亲。",
                "虽生人世上，未得谓之人。"
            ]
        },
        {
            "title": "乱石吟",
            "content": [
                "天津多乱石，石里闲寻覔。",
                "真玉固难求，似玉亦难得。",
                "徒有碌碌青，亦有磷磷白。",
                "奈无清越声，更无温润色。"
            ]
        },
        {
            "title": "依韵和王安之卿六老诗仍见率成七",
            "content": [
                "六老皤然鬓似霜，纵心年至又非狂。",
                "园池共避何妨胜，樽俎相欢未始忙。",
                "杖履烂游千载运，衣巾浓惹万花香。",
                "过从见率添成七，况复秋来亦渐凉。"
            ]
        },
        {
            "title": "小车吟",
            "content": [
                "有客无知，唯知有家。",
                "有家能归，其归非遐。",
                "灵台莹静，天壤披葩。",
                "书用大笔，出乘小车。",
                "身为男子，生于中华。",
                "又居洛阳，为幸何多。",
                "天地中央，帝王贞宅。",
                "汉唐遗烈，气象自佳。",
                "圣贤区宇，士人渊薮。",
                "仁义场圃，闻见无涯。",
                "里巷相切，亲朋相过。",
                "人疑日驭，我谓星查。",
                "或游金谷，或泛月波。",
                "或经履道，或过铜驼。",
                "进退云水，舒卷烟霞。",
                "揄扬风月，抬帖莺花。",
                "性喜饮酒，饮喜微酡。",
                "饮未微酡，口先吟哦。",
                "吟哦不足，遂及浩歌。",
                "浩歌不足，无可奈何。"
            ]
        },
        {
            "title": "和君实端明花庵独坐",
            "content": [
                "静坐养天和，其来所得多。",
                "耽耽同厦宇，密密引藤萝。",
                "忘去贵臣度，能容野客过。",
                "系时休戚重，终不道如何。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫默识时。",
                "初有意时如父子，到无情处类蛮夷。",
                "眼前成败尚不见，天下安危那得知。",
                "始信知人是难事，尧夫非是爱吟诗。"
            ]
        },
        {
            "title": "咏世",
            "content": [
                "福艺俱全不可逃，无能无福谩徒劳。",
                "福微艺广终须贵，靠福无能久不高。"
            ]
        },
        {
            "title": "自况三首",
            "content": [
                "每恨性昏闻道晚，长惭智短适时难。",
                "人生三万六千日，二万日来身却闲。"
            ]
        },
        {
            "title": "登山临水吟",
            "content": [
                "山有乔峰水有涛，未能容屐岂容舠。",
                "非无仁智斯为乐，少有登临不惮劳。",
                "言味止知甘脍炙，语真谁是识琼瑶。",
                "自惭不尽人才处，长恨今人论太高。"
            ]
        },
        {
            "title": "一等吟",
            "content": [
                "欲出第一等言，须有第一等意。",
                "欲为第一等人，须作第一等事。"
            ]
        },
        {
            "title": "夏日南园",
            "content": [
                "夏木无重数，森阴翠樾低。",
                "相呼百禽语，太半是黄鹂。"
            ]
        },
        {
            "title": "天宫小阁纳凉",
            "content": [
                "小阁凭虚看洛城，满川云物拱神京。",
                "风从万岁山头至，多少烟岚并此清。"
            ]
        },
        {
            "title": "即事吟",
            "content": [
                "生求媚于人，死求媚于鬼。",
                "媚人幸富贵，媚鬼免罪戾。",
                "生死虽殊途，人鬼岂异理。",
                "哀哉过用心，妄意何时已。"
            ]
        },
        {
            "title": "南园赏花",
            "content": [
                "三月初三花正开，闲同亲旧上春台。",
                "寻常不醉此时醉，更醉犹能举大杯。"
            ]
        },
        {
            "title": "凴高吟",
            "content": [
                "谁将酷烈千般毒，变作恩光一派深。",
                "惆怅先民不复见，更凴高处尽沉吟。"
            ]
        },
        {
            "title": "天津感事二十六首",
            "content": [
                "堤边草色长芊芊，陌上行人自往还。",
                "渌水欲净不得净，春风未放柳条闲。"
            ]
        },
        {
            "title": "留题龙门",
            "content": [
                "谁将长剑斩长蛟，斩断长蛟剑复韬。",
                "爪尾蜿蜓凝华岳，角牙狞恶结嵩高。",
                "骨伤两处崭苍壁，血出东流洶巨涛。",
                "此物犹难保身首，谓言才口莫嗷嗷。"
            ]
        },
        {
            "title": "落花吟",
            "content": [
                "万紫千红处处飞，满川桃李漫成蹊。",
                "狂风猛雨日将暮，舞榭歌台人乍稀。",
                "水上漂浮安有定，径边狼籍更无依。",
                "流莺不用多言语，到了一番春已归。"
            ]
        },
        {
            "title": "秋怀三十六首",
            "content": [
                "八月炎凉均，气味亦自好。",
                "临虚乔木低，远望行人小。",
                "有迹事皆妄，无心物都了。",
                "何须更问辛，愿君自食蓼。"
            ]
        },
        {
            "title": "岁暮吟",
            "content": [
                "世人纷华都不见，眼前惟见读书尊。",
                "百千难过尚惊惕，三十岁前尤苦辛。",
                "少日只知艰险事，老年方识太平身。",
                "家风幸有儿孙继，足以无心伴白云。"
            ]
        },
        {
            "title": "和花庵上牵牛花",
            "content": [
                "叶闹深如幄，花繁翠似钿。",
                "瀼瀼零晓露，羃羃蔽晴烟。",
                "谢既成番次，开仍有后先。",
                "主人凝伫苦，长是废朝眠。"
            ]
        },
        {
            "title": "乞笛竹",
            "content": [
                "洛人好种花，唯我好种竹。",
                "所好虽不同，其心亦自足。",
                "花止十日红，竹能经岁绿。",
                "俱沾雨露恩，独无霜雪辱。"
            ]
        },
        {
            "title": "六得吟",
            "content": [
                "眼能识得，耳能听得，",
                "口能道得，手能做得，",
                "身能行得，心能放得。",
                "六者尽能，与天同德。",
                "饮食起居，出处语默。",
                "不止省心，又更省力。"
            ]
        },
        {
            "title": "同诸友城南张园赏梅十首",
            "content": [
                "酒中渍后香犹烈，笛里吹来韵更清。",
                "此韵此香来处好，此时消得一凝情。"
            ]
        },
        {
            "title": "盛衰吟",
            "content": [
                "势盛举头方偃蹇，气衰旋踵却嗟吁。",
                "厚诬天下称贤者，天下何尝可厚诬。"
            ]
        },
        {
            "title": "莫如吟",
            "content": [
                "亲莫如父子，远莫如蛮夷。",
                "蛮夷和亦至，父子失须离。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫确论时。",
                "若以后时为失计，必将先手作知几。",
                "三午宾客成何梦，百二山河付阿谁。",
                "弄巧既多翻作拙，尧夫非是爱吟诗。"
            ]
        },
        {
            "title": "商山旅中作",
            "content": [
                "残火香灯夜正沉，默思前事拥寒衾。",
                "霜天皎月虽千里，不抵伤时一寸心。"
            ]
        },
        {
            "title": "四者吟",
            "content": [
                "目时然后视，耳时然后听。",
                "口时然后言，身时然后行。",
                "前不见厚禄，然不见重兵。",
                "惟其义所在，安知利与名。"
            ]
        },
        {
            "title": "别谢彦国相公三首",
            "content": [
                "和诗韩国老，见比以宣尼。",
                "引彼返鲁事，指予来西畿。",
                "日星功夫大，麋鹿分同微。",
                "华衮承褒借，将何答所知。"
            ]
        },
        {
            "title": "秋怀三十六首",
            "content": [
                "九月气乍肃，衰柳犹有蝉。",
                "霜外疏锺断，风余清籁传。",
                "千山乱远月，一鹗摩高天。",
                "自非出世人，而敢危行言。"
            ]
        },
        {
            "title": "天津闲步",
            "content": [
                "洛阳城里任西东，二十年来放尽慵。",
                "故旧人多时欵曲，京都国大体雍容。",
                "池平有类江湖上，林静或如山谷中。",
                "不必奇功盖天下，闲居之乐自无穷。"
            ]
        },
        {
            "title": "观陈希夷先生真及墨迹",
            "content": [
                "希夷真可观，希夷黑可传。",
                "希夷心一片，不可行而言。"
            ]
        },
        {
            "title": "和商守新岁",
            "content": [
                "衰躯上旅逢新岁，因感平生鬓易凋。",
                "饮罢襟怀还寂寞，欢余情绪却无聊。",
                "望仙风月晴偏好，抹绿帘龙夜正遥。",
                "对此块然唯土木，降兹未始不魂销。"
            ]
        },
        {
            "title": "谢寿安簿寄锦屏山下所失剪刀",
            "content": [
                "江夏尚能悲坠履，少原唯解泣遗上竹下替}。",
                "一刀所失安足系，不那久经人用心。"
            ]
        },
        {
            "title": "生日吟",
            "content": [
                "辛亥年，辛丑月，",
                "甲子日，甲戌辰。",
                "日辰同甲，年月同辛。"
            ]
        },
        {
            "title": "贪义吟",
            "content": [
                "贪人之恶，其过莫大。",
                "贪人之善，是亦为罪。"
            ]
        },
        {
            "title": "训世孝弟诗十首",
            "content": [
                "子孝亲兮弟敬哥，怡声下气与谦和。",
                "难兄难弟名偏重，孝子贤孙贵自多。",
                "负米尚难为薄养，读书宁不擢高科。",
                "仲由陈纪皆如此，子孝亲兮弟敬哥。"
            ]
        },
        {
            "title": "还圆益上人诗卷",
            "content": [
                "瓶锡相从更一巾，一巾曾拂十州尘。",
                "心通佛性久无碍，口道儒言殊不陈。",
                "吴越江山前日事，伊嵩风月此时身。",
                "闲行坐闲松阴下，应恃眼明长笑人。"
            ]
        },
        {
            "title": "人情吟",
            "content": [
                "古事参今事，今人乃古人。",
                "只应情未浃，情浃自相亲。"
            ]
        },
        {
            "title": "鲜欢吟",
            "content": [
                "生不争名与争利。夫君何故鲜欢意。",
                "以道自重固有之，非理相干是无谓。",
                "白日升天恐虚传，金貂换酒可曾醉。",
                "谁云忧找大於山，亦是人间常式事。"
            ]
        },
        {
            "title": "天宫幽居即事",
            "content": [
                "人若天津远，来须特特来。",
                "闲馀知道泰，静久觉神开。",
                "悟易观棋局，谈诗捻酒杯。",
                "世情千万状，都不与装怀。"
            ]
        },
        {
            "title": "仁者吟",
            "content": [
                "仁者难逢思有常，平居慎勿恃无伤。",
                "争先径路机关恶，近后语言滋味长。",
                "爽口物多须作疾，快心事过必为殃。",
                "与其病后能求药，不若病前能相防。"
            ]
        },
        {
            "title": "宿寿安西寺",
            "content": [
                "好景信移情，直连毛骨诚。",
                "为怜多胜概，尤喜近都城。",
                "竹色交山色，松声乱水声。",
                "岂辞终日爱，解榻傍虚楹。"
            ]
        },
        {
            "title": "贵贱吟",
            "content": [
                "系自我者，可以力行。",
                "系自人者，难乎力争。",
                "贵为万乘，亦莫之矜。",
                "贱为匹夫，亦莫之凌。"
            ]
        },
        {
            "title": "苍苍吟",
            "content": [
                "人人共戴天，我戴岂徒然。",
                "须识天人理，方知造化权。",
                "功名归酒盏，器业入诗篇。",
                "料得闲中乐，无如我得全。"
            ]
        },
        {
            "title": "好事吟",
            "content": [
                "好事固难将力取，贤人须是著心求。",
                "浮生日月无多子，时过千休复万休。"
            ]
        },
        {
            "title": "问春",
            "content": [
                "春归必竟归何处，无限春冤都未诉。",
                "欲托流莺问所因，子规又叫不如去。"
            ]
        },
        {
            "title": "水火吟",
            "content": [
                "水火得其御，交而成既济。",
                "水火失其御，焚溺可立至。",
                "不止水与火，万事尽如此。",
                "只知用水火，不知水火义。"
            ]
        },
        {
            "title": "洗竹",
            "content": [
                "岁寒松柏共经秋，丛剉无端蔽翳稠。",
                "遍地冗枝都与去，倚天高幹一齐留。",
                "应龙吟后声能效，仪凤来时功可收。",
                "未说其佗为用处，此般风格最难俦。"
            ]
        },
        {
            "title": "三十年吟",
            "content": [
                "比三十年前，今日为艰难。",
                "比三十年后，今日为安闲。",
                "治久人思乱，乱久人思安。",
                "安得千年鹤，乘去游仙山。"
            ]
        },
        {
            "title": "答李希淳屯田三首",
            "content": [
                "去岁尝蒙远寄诗，当时已叹友朋希。",
                "如今存者殆非半，不纵欢游待几时。"
            ]
        },
        {
            "title": "昼寝房",
            "content": [
                "昼寝房中好避乖，中堂有客寄书来。",
                "多因只是名和利，放向床头不拆开。"
            ]
        },
        {
            "title": "莫春吟",
            "content": [
                "林下居常睡起迟，那堪车马近来稀。",
                "春深昼永帘垂地，庭院无风花自飞。"
            ]
        },
        {
            "title": "呈富相风筝",
            "content": [
                "秋风一击入云端，合国人皆仰面观。",
                "好向丹霄休索線，等闲势断却收难。"
            ]
        },
        {
            "title": "老去吟",
            "content": [
                "使吾却十岁，亦可少集事。",
                "奈何天地间，日无再中理。"
            ]
        },
        {
            "title": "观棋绝句",
            "content": [
                "未去交争意，难忘黑白心。",
                "一条无敌路，彻了没人寻。"
            ]
        },
        {
            "title": "人事吟",
            "content": [
                "人无取次，事莫因循。",
                "因循失事，取次坏人。",
                "人无率尔，事贵丁宁。",
                "率尔近薄，丁宁近诚。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫默坐时。",
                "天意教闲须有谓，人心刚动似无知。",
                "烟轻柳叶眉闲皱，露重花枝泪静垂。",
                "应恨尧夫无一语，尧夫非是爱吟诗。"
            ]
        },
        {
            "title": "晨起",
            "content": [
                "山高水复深，无叶奈而今。",
                "地尽一时事，天开万古心。",
                "轻烟笼晓阁，微雨散青林。",
                "此景虽平淡，人间何处寻。"
            ]
        },
        {
            "title": "归城中再用前韵",
            "content": [
                "初秋微雨造轻寒，倚遍东岑阁上栏。",
                "不谓是时烟霭里，松斋人作画图看。"
            ]
        },
        {
            "title": "代书寄祖龙图",
            "content": [
                "三十年交旧，相逢各白头。",
                "海壖曾共饮，洛社又同游。",
                "脱屣风波池，开怀松桂秋。",
                "两眉从此后，应不着闲愁。"
            ]
        },
        {
            "title": "解字吟",
            "content": [
                "人言为信，日月为明。",
                "止戈为武，羔美为羹。"
            ]
        },
        {
            "title": "天津新居成谢府尹王君贶尚书",
            "content": [
                "嘉佑壬寅岁，新巢始孱功。",
                "仍分道德里，更近帝王宫。",
                "槛仰端门峻，轩迎两观雄。",
                "窗虚响廛涧，台逈璨伊嵩。",
                "好景尤难得，昌辰岂易逢。",
                "无才济天下，有分乐年丰。",
                "水竹腹心里，莺花渊薮中。",
                "老莱欢不已，靖节兴何穷。",
                "啸傲陪真侣，经营贺府公。",
                "丹诚徒自写，匪报是恩隆。"
            ]
        },
        {
            "title": "高竹八首",
            "content": [
                "高竹已可爱，况在垂杨下。",
                "幽人无轩冕，得此自可诧。",
                "枉尺既不能，括囊又何谢。",
                "贾生若知此，恸哭亦自罢。"
            ]
        },
        {
            "title": "题华山",
            "content": [
                "域中有五岳，国家谨时祀。",
                "华岳居其一，作镇雄西裔。",
                "唐号金天王，今封顺圣帝。",
                "吁咈哉若神，僭窃同天地。"
            ]
        },
        {
            "title": "秋怀三十六首",
            "content": [
                "晴窗日初曛，幽庭雨乍洗。",
                "红兰静自披，绿竹闲相倚。",
                "荣利若浮云，情怀淡如水。",
                "身非天外人，意众天外起。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫赞易时。",
                "八卦小成皆有主，三才人备畧无遗。",
                "阴阳消长既未已，动静吉凶那不知。",
                "为见至神功效远，尧夫非是爱吟诗。"
            ]
        },
        {
            "title": "和吴冲卿省副见赠",
            "content": [
                "非有非无是祖卿，都来相去一毫芒。",
                "人人可到我未到，物物不妨谁与妨。",
                "失即肝脾为楚越，得之藜藿是膏梁。",
                "一言千古难知处，妙用仍须看吕梁。"
            ]
        },
        {
            "title": "秋怀三十六首",
            "content": [
                "清风无人兼，自可入吾手。",
                "明月无人并，自可入吾牖。",
                "中心既已平，外物何尝诱。",
                "余事岂足论，但恐樽无酒。"
            ]
        },
        {
            "title": "落花长吟",
            "content": [
                "以酒战花秾，花秾酒更浓。",
                "花能十日尽，酒未百壶空。",
                "尚喜装衣袂，犹怜坠酒锺。",
                "多情唯粉蝶，薄倖是游蜂。",
                "减却墙头艳。添为径畔红。",
                "飘零深院宇，点缀静帘栊。",
                "又恐随流水，仍忧嫁远风。",
                "水流犹委曲，风远便西东。",
                "狼籍残春后，离披晚照中。",
                "亭台虽有主，轩骑断无踪。",
                "剑去拥妃子，兵来围石崇。",
                "马嵬方恋恋，金谷正匆匆。",
                "曹植辞休切，襄王梦已终。",
                "谬称寻洛浦，浪说数巫峰。",
                "燕诉冤还在，莺传信莫通。",
                "苔钱如可买，柳線自能缝。",
                "怅望尤真宰，凄凉殢化工。",
                "放教成烂漫，不使略从容。",
                "命扫心争忍，言心计遂穷。",
                "异香销骨髓，绝色死英雄。",
                "任诧回天力，饶矜盖世功。",
                "奈何时既往，到了事难重。",
                "开谢形相戾，兴衰理一同。",
                "天面之浅者，未始免忡忡。"
            ]
        },
        {
            "title": "雨犯吟",
            "content": [
                "这般事业人难继，此个功夫世莫传。",
                "窥牖知天乃常事，不窥牖见是知天。"
            ]
        },
        {
            "title": "天津幽居",
            "content": [
                "予家洛城里，况复在天津。",
                "日近先知晓，天低易得春。",
                "时光优化国，景物厚幽人。",
                "自可辞轩冕，闲中老此身。"
            ]
        },
        {
            "title": "和内乡李师甫长官见寄",
            "content": [
                "虽未似神仙，能逃暑与寒。",
                "何尝无水竹，未始离林峦。",
                "道不同新学，才难动要官。",
                "时和岁丰后，亦自有余欢。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫自省时。",
                "义若不为无勇也，幸如有过必知之。",
                "面前地恶犹能扫，心上田荒何所欺。",
                "从谏如流是难事，尧夫非是爱吟诗。"
            ]
        },
        {
            "title": "思友吟",
            "content": [
                "欲见心无已，久违情奈何。",
                "云烟虽咫尺，不得屡相过。"
            ]
        },
        {
            "title": "自凤州还至秦川驿寄守倅薛姚二君",
            "content": [
                "欢聚九十日，回首都如梦。",
                "明月与清江，东轩又难共。"
            ]
        },
        {
            "title": "训世孝弟诗十首",
            "content": [
                "子孝亲兮弟敬哥，天时地利与人和。",
                "莫言世事常如此，堪叹人生有几何。",
                "满眼繁华何足贵，一家安乐值钱多。",
                "奇哉让梨并怀橘，子孝亲兮弟敬哥。"
            ]
        },
        {
            "title": "题淮阴侯庙十首",
            "content": [
                "虽则有才兼有智，存亡进退处非真。",
                "五湖依旧烟波在，范蠡无人继后尘。"
            ]
        },
        {
            "title": "洛阳春吟",
            "content": [
                "春归必意归何处，无限春冤都未诉。",
                "欲托流莺问所因，子规又叫不如去。"
            ]
        },
        {
            "title": "言默吟",
            "content": [
                "当默用言言是垢，当言任默默为尘。",
                "当言当默都无任，尘垢何由得到身。"
            ]
        },
        {
            "title": "善处吟",
            "content": [
                "善处忧难作，能持事自修。",
                "腹心无外物，蛮貊亦怀柔。"
            ]
        },
        {
            "title": "代书寄濠倅张都官",
            "content": [
                "多惭吾亦未知音，天乐虽闻不许寻。",
                "惠子相时情自好，庄生游处意能深。",
                "闲来略记一春事，老去难忘千里心。",
                "洛社交朋每相见，为吾因掉白头吟。"
            ]
        },
        {
            "title": "为客吟",
            "content": [
                "忽忆东吴为客日，当年意气乐从游。",
                "登山未始等闲辍，饮酒何尝容易休。",
                "万柄荷香经楚甸，一帆风软过扬州。",
                "追思何异邯郸梦，瞬息光阴三十秋。"
            ]
        },
        {
            "title": "句",
            "content": [
                "始信画前原有易，自从删后更无诗。"
            ]
        },
        {
            "title": "伤足",
            "content": [
                "灾由无妄得，为患固非深。",
                "乖已摄生理，贻亲忧虑心。",
                "乍然艰步履，偶尔阻登临。",
                "逾月方能出，难忘乐正箴。"
            ]
        },
        {
            "title": "老翁吟",
            "content": [
                "皤然一老翁，凡百事皆慵。",
                "旧物不尽记，故人难得逢。",
                "幽花浑在雾，残梦半随风。",
                "只且愿天下，时和与岁丰。"
            ]
        },
        {
            "title": "先天吟",
            "content": [
                "先天事业有谁为，为者如何告者谁。",
                "若谓先天言可告，君臣父子外何归。",
                "眼前伎俩人皆晓，心上功夫世莫知。",
                "天地与身皆易地，已身殊不异庖牺。"
            ]
        },
        {
            "title": "孙庞二将",
            "content": [
                "孙膑伏兵称有法，庞涓左金右賛}火一何愚。",
                "兵家诡诈尽如此，利害今人自不殊。"
            ]
        },
        {
            "title": "二十九日依韵和洛阳陆刚叔主簿见赠",
            "content": [
                "一霎萧萧晚雨余，凤凰楼下偶驱车。",
                "郄诜片玉如能挹，乐广青天幸未疏。",
                "相阔夏秋闻甚事，可亲灯火读何书。",
                "恨无束帛嘉程子，从自悁悁返弊庐。"
            ]
        },
        {
            "title": "题淮阴侯庙十首",
            "content": [
                "韩信恃功前虑寡，汉皇负德尚权安。",
                "幽囚必欲擒来斩，固要加诸甚不难。"
            ]
        },
        {
            "title": "观五伯吟",
            "content": [
                "刻意尊名名愈亏，人人奔命不胜疲。",
                "生灵剑戟林中活，公道货财心里归。",
                "虽则左食右气}羊能爱礼，奈何鸣凤未来仪。",
                "东周五百馀年内，叹息唯闻一仲尼。"
            ]
        },
        {
            "title": "天津水声",
            "content": [
                "洛水近吾庐，潺湲到枕虚。",
                "湍惊九秋后，波急五更初。",
                "细为轻风背，豪因骤雨馀。",
                "幽人有兹乐，何必待笙竽。"
            ]
        },
        {
            "title": "太平吟",
            "content": [
                "太平时世园亭内，丰稔岁年村落间。",
                "情味一般难状处，风烟草木尽闲闲。"
            ]
        },
        {
            "title": "寄毫州秦伯镇兵部",
            "content": [
                "天心复处是无心，心到无时无处寻。",
                "若谓无心便无事，水中何故不生金。"
            ]
        },
        {
            "title": "年老逢春十三首",
            "content": [
                "年老逢春始识春，春妍都恐属闲身。",
                "能知青帝功夫大，肯逐后生撩乱频。",
                "酒趁嫩醅尝格韵，花承晓露看精神。",
                "大凡尤物难分付，造化从来不负人。"
            ]
        },
        {
            "title": "天津晚步",
            "content": [
                "芝盖久稀疏，暮云空坱北。",
                "千年旧都城，一片闲宫阙。",
                "禁御尚连延，觚棱犹岌嶭。",
                "桥势横雌霓，堤形偃初月。",
                "左氵右上厂下墨}润岸已深，汉唐时既歇。",
                "危亭独坐人，浪把兴亡阅。"
            ]
        },
        {
            "title": "选官图",
            "content": [
                "虚名虚利太无端，自方□□寸进难。",
                "大抵人生只如此，采来谁不做高官。"
            ]
        },
        {
            "title": "晓物吟",
            "content": [
                "晓物情人为晓事，知时态者号知人。",
                "知人浅后却成害，晓事过归还不淳。",
                "铅锡点金终是假，丹青画马妄求真。",
                "奈何近世人多爱，恶紫之心殊未申。"
            ]
        },
        {
            "title": "诈者吟",
            "content": [
                "诈者固疑人，天下尽行诈。",
                "不信天下人，其间无真话。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫慎动时。",
                "枉道干名名亦失，怫民从欲欲还隳。",
                "号为贤者能从善，名曰小人能饰非。",
                "大佞似忠非易辩，尧夫非是爱吟诗。"
            ]
        },
        {
            "title": "闲居述事",
            "content": [
                "堂上慈亲八十馀，阶前儿女戏相呼。",
                "旨甘取足随丰俭，此乐人间更有无。"
            ]
        },
        {
            "title": "春阴",
            "content": [
                "花好给久观，月好难久看，",
                "花能五七日，月止十二圆。",
                "圆时仍龃龉，开处足摧残。",
                "风雨寻常事，人心何不安。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫中夜时。",
                "拥被不眠还展转，披衣地坐忽寻思。",
                "死生有命尚能处，道德由人却不知。",
                "须是安之以无事，尧夫非是爱吟诗。"
            ]
        },
        {
            "title": "睢阳五老图",
            "content": [
                "政事浑如春梦闲，人情嚣薄恶儒冠。",
                "四朝遗列承平日，两世观风树大桓。",
                "经济安民心不晦，保全传嗣骨无寒。",
                "乾元恰似诸公意，符节还同一揆看。"
            ]
        },
        {
            "title": "步月吟",
            "content": [
                "林罅天尤碧，风馀月更明。",
                "人间无事日，得向此中行。"
            ]
        },
        {
            "title": "日月吟",
            "content": [
                "月明星自稀，日出月亦微。",
                "既有少正卯，岂无孔仲尼。"
            ]
        },
        {
            "title": "谢郑守王密学惠酒",
            "content": [
                "堂堂大府来新酒，密密小园开好花。",
                "此日饮之红树下，还惊不称野人家。"
            ]
        },
        {
            "title": "观物吟四首",
            "content": [
                "古今情一也，能处又何难。",
                "识事事非易，知人人所艰。",
                "多疑亏任用，轻信失防闲。",
                "尧舜其犹病，何尝无大奸。"
            ]
        },
        {
            "title": "逸书吟",
            "content": [
                "丹山谁道凤为巢，事下吾能见九苞。",
                "逸句得时如虎变，大篇成处若神交。",
                "千端蜀锦新番样，万树春华暖弄稍。",
                "天马无踪周八极，但临风月镫相敲。"
            ]
        },
        {
            "title": "寄吴传正寺丞",
            "content": [
                "天津风月一何孤，似我经秋相忆无。",
                "每仗晴波寄声去，不知曾得到东都。"
            ]
        },
        {
            "title": "即事吟",
            "content": [
                "事到患来频，何由得任真。",
                "就新须果敢，从善莫因循。",
                "盗亦自有道，人而或不仁。",
                "义缘无定体，安处是行身。"
            ]
        },
        {
            "title": "登嵩项",
            "content": [
                "九州环绕持棋枰，万岁嵩高看太平。",
                "四海有人能统御，中原何复有交争。",
                "长忧眼见奸雄辈，且愿身为尧舜氓。",
                "五十三年芜没事，如今方喜看春耕。"
            ]
        },
        {
            "title": "天津感事二十六首",
            "content": [
                "渌水悠悠际碧天，平芜更与远山连。",
                "白发老叟心无事，闲凭栏干看洛川。"
            ]
        },
        {
            "title": "偶书",
            "content": [
                "贤德之人，所居之处。",
                "如芝如兰，使人爱慕。",
                "凶恶之人，所居之处。",
                "如虎如狼，使人怕怖。"
            ]
        },
        {
            "title": "不同吟",
            "content": [
                "求者不得，辞者不能。",
                "二者相去，其远几程。"
            ]
        },
        {
            "title": "处身吟",
            "content": [
                "君子处身，宁人负已，",
                "已无负人。小人处事，",
                "宁已负人，无人负已。"
            ]
        },
        {
            "title": "观五代吟",
            "content": [
                "自从唐季坠皇纲，天下生灵被扰攘。",
                "社稷安危悬卒伍，朝廷轻重系藩方。",
                "深冬寒木固不脱，未旦小星犹有光。",
                "五十三年更五姓，始知除扫待真王。"
            ]
        },
        {
            "title": "代书寄友人",
            "content": [
                "一别光阴二纪馀，岁华如箭止堪吁。",
                "东西契阔久经难，前后殷勤两得书。",
                "故国山川皆梦寐，旧家人物半丘墟。",
                "何时重讲当时事，笑对西风坼酒壶。"
            ]
        },
        {
            "title": "独赏牡丹",
            "content": [
                "赏花全易识花虽，善识花人独倚栏。",
                "雨露功中观造化，神仙品里定容颜。",
                "寻常止可言时尚，奇绝方名出世间。",
                "赋分也须知不浅，筭来消得一生闲。"
            ]
        },
        {
            "title": "垂柳短吟",
            "content": [
                "临溪拂水正依依。更被狂风来往吹。",
                "薄春不胜烟羃羃，深春无奈日迟迟。",
                "谁家缥渺青罗帔，何处蹁跹金缕衣。",
                "犹恐离人肠未断，满天仍看乱花飞。"
            ]
        },
        {
            "title": "冬至吟",
            "content": [
                "冬至子之半，天心无改移。",
                "一阳初起处，万物未生时。",
                "玄酒味方淡，大音声正希。",
                "此方如不信，更请问庖牺。"
            ]
        },
        {
            "title": "偶书",
            "content": [
                "才高命寡，耻居人下。",
                "若不固穷，非知道者。"
            ]
        },
        {
            "title": "上巳观花思友人",
            "content": [
                "上巳观花花意秾，今年正与昔年同。",
                "当时同赏知何处，把酒独能对远风。"
            ]
        },
        {
            "title": "无客回天意",
            "content": [
                "恶死而好生，古今之常情。",
                "人心可生事，天下自无兵。",
                "草木尚咸若，山川岂不宁。",
                "胡为无击壤，饮酒乐升平。"
            ]
        },
        {
            "title": "问春",
            "content": [
                "三月春归留不住，春归春意难分付。",
                "凡言归者必归家，为问春家在何处。"
            ]
        },
        {
            "title": "丁宁吟",
            "content": [
                "人无忽略，事贵丁宁。",
                "忽略近薄，丁宁近诚。"
            ]
        },
        {
            "title": "室吟",
            "content": [
                "一室可容身，四时长有春。",
                "何尝无美酒，未始绝佳宾。",
                "洞里赏花者，天边泛月人。",
                "相逢应有语，笑我太因循。"
            ]
        },
        {
            "title": "四事吟",
            "content": [
                "会有四不赴，时有四不出。",
                "无贵亦无贱，无固亦无必。",
                "里闬闲过从，身安心自逸。",
                "如此三十年，幸逢太平日。"
            ]
        },
        {
            "title": "故连昌宫",
            "content": [
                "洛水来西南，昌水来西北。",
                "二水合流处，宫墙有遗壁。",
                "行人徒想像，往事皆陈迹。",
                "空余女几山，正对三乡驿。"
            ]
        },
        {
            "title": "晚晖亭",
            "content": [
                "高亭新建碍烟霞，暮景能留是可嘉。",
                "最近赏春来往路，游人应问是谁家。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫入夏时。",
                "醪酒竹间留客饮，清风水畔向人吹。",
                "蝉娟月色满轩槛，菡萏花香盈袖衣。",
                "乐莫乐于无事乐，尧夫非是爱吟诗。"
            ]
        },
        {
            "title": "闲中吟",
            "content": [
                "闲中气味长，长处是仙乡。",
                "富有林泉乐，清无市井忙。",
                "烂游千圣奥，醉拥万花香。",
                "莫作伤心事，伤心易断肠。"
            ]
        },
        {
            "title": "依韵和君实端明惠酒",
            "content": [
                "春风吹雪乱飘颻，林下如何更寂寥。",
                "霜宪威稜正难犯，小人当贶是难消。"
            ]
        },
        {
            "title": "天津感事二十六首",
            "content": [
                "人言垂钓辩浮沉，辩著浮沉用意深。",
                "吾耻不为知害性，等闲轻动望鱼心。"
            ]
        },
        {
            "title": "十九日归洛城路游龙门",
            "content": [
                "无烦物象弄精神，世态何常不喜新。",
                "唯有前左土右犀}好风月，清光依旧属闲人。"
            ]
        },
        {
            "title": "铁如意吟",
            "content": [
                "此物铁为之，何尝肯妄持。",
                "长随大上敝下瓦}子，永伴小车儿。",
                "击碎珊瑚处，敲残牙齿时。",
                "谁能学此辈，才始人鞭笞。"
            ]
        },
        {
            "title": "书事吟",
            "content": [
                "天地有常理，日月无循行。",
                "饱食高眠外，率是皆虚名。",
                "虽乏伊吕才，不失尧舜氓。",
                "何须身作相，然后为太平。"
            ]
        },
        {
            "title": "寄和长安张强二机宜",
            "content": [
                "二公诗美过连城，欲报才非左衤右爾}正平。",
                "本谓柏舟终不遇，却惊华衮重为荣。",
                "岷峨雨后方知峭。风月霜馀始见清。",
                "前有古人称寡和，阳春白雪岂虚名。"
            ]
        },
        {
            "title": "共城十吟·其五曰春郊寒食",
            "content": [
                "郭外花亦繁，不谓繁华失。",
                "幸非在郭中，不见繁华物。",
                "不寒不暖天，光阴半晴日。",
                "花外秋千鸣，月隔秋千出。"
            ]
        },
        {
            "title": "穷达吟",
            "content": [
                "穷不能卷，达不能舒。",
                "谓之知道，不亦难乎。"
            ]
        },
        {
            "title": "天津感事二十六首",
            "content": [
                "三千里外名荒服，一百年来号太平。",
                "争似洛川无事客，佑须列土始为荣。"
            ]
        },
        {
            "title": "莫如吟",
            "content": [
                "君臣守以义，父子守以仁。",
                "义失为敌国，仁失为路人。"
            ]
        },
        {
            "title": "天地吟",
            "content": [
                "天人之际岂容鍼，至理何烦远去寻。",
                "凶焰炽时焚更烈，恩波流处浸还深。",
                "长征戍卒思归意，久旱苍生望雨心。",
                "祸福转来如反掌，可能中夜不沉吟。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫可爱时。",
                "实鉴造形难着发，鸾刀迎刃岂容丝。",
                "风埃若不来侵路，尘土何由得上衣。",
                "欲论诚明是难事，尧夫非是爱吟诗。"
            ]
        },
        {
            "title": "放言",
            "content": [
                "既得希夷乐，曾无宠辱惊。",
                "泥空终日着，齐物到头争。",
                "忽忽闲拈笔，时时自写名。",
                "谁能苦真性，情外更生情。"
            ]
        },
        {
            "title": "偶得吟",
            "content": [
                "皋陶遇舜，伊尹逢汤。",
                "武丁得傅，文王获姜。",
                "齐知管种，汉识张良。",
                "诸葛开蜀，玄龄启唐。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫重惜时。",
                "万里焦劳无所诉，九重深邃莫能知。",
                "二年斯得诚为晚，七日言诛未是迟。",
                "本固邦宁王道在，尧夫非是爱吟诗。"
            ]
        },
        {
            "title": "好勇吟",
            "content": [
                "好勇能过我，当仁岂让师。",
                "勇须仁以济，仁必勇为资。"
            ]
        },
        {
            "title": "燕堂暑饮",
            "content": [
                "燕堂通高明，簷依断崖嵚。",
                "凉风来松梢，清泉飞竹阴。",
                "佳果间红绿，旨酒随浅深。",
                "却思闤闠间，郁蒸不可任。"
            ]
        },
        {
            "title": "寄曹州李审言龙图",
            "content": [
                "向日所云是，如今却是非。",
                "安知今日是，不起后来疑。"
            ]
        },
        {
            "title": "天津感事二十六首",
            "content": [
                "溪边闲坐眼慵开，波射长堤势欲摧。",
                "多少水禽文彩好，几番飞去又飞来。"
            ]
        },
        {
            "title": "皇极经世一元吟",
            "content": [
                "天地如盖轸，覆载何高极。",
                "日月如磨蚁，徃来无休息。",
                "上下之岁年，其数难窥测。",
                "且以一元言，其理尚可识。",
                "一十月二万，九千馀六百。",
                "中间三千年，迄今之陈迹。",
                "治乱与废兴，著见于方策。",
                "吾能一贯之，皆如身所历。"
            ]
        },
        {
            "title": "能怀天下心",
            "content": [
                "能怀天下心，肯了人间事。",
                "岂止求于今，求古亦未易。"
            ]
        },
        {
            "title": "春暮吟",
            "content": [
                "花开春正好，花谢春还暮。",
                "不意子规禽，犹能道归去。"
            ]
        },
        {
            "title": "治乱吟",
            "content": [
                "财利为先，群舌用事。",
                "饥馑相仍，盗贼蜂起。",
                "孝悌为先，日月长久。",
                "时和岁丰，延年益寿。"
            ]
        },
        {
            "title": "秦川吟二首",
            "content": [
                "当时马上过秦川，倐忽于今二十年。",
                "因见夫君话家住，依稀记得旧风烟。"
            ]
        },
        {
            "title": "答客吟",
            "content": [
                "说者从来太过乎，道须能卷又能舒。",
                "人间好事不常有，天下奇才何处无。",
                "年近从心唯策杖，诗逢得意便操觚。",
                "快心亦恐诗拘束，更把狂诗大字书。"
            ]
        },
        {
            "title": "和云",
            "content": [
                "万里幙四垂，一片云自飞。",
                "祗知根抱石，不为天为衣。",
                "既来曾无心，却去宁有机。",
                "未能作霖雨，安用帝乡归。"
            ]
        },
        {
            "title": "王胜之谏议见惠文房四宝内有巨砚尤佳因以谢",
            "content": [
                "铜雀或常闻，未尝闻金雀。",
                "始愧林下人，识物不甚博。",
                "金雀出何所，必出自灵岳。",
                "剪断白云根，分破苍岑角。",
                "既为之巨砚，遂登于纶阁。",
                "水贮见温润，墨发知瀺濯。",
                "窗下喜鉴开，案前惊月落。",
                "见赠何殷勤，欲报须和璞。",
                "胡为不且留，洪化用斟酌。",
                "胡为不且留，贤人用选擢。",
                "胡为不且留，奸人用诛削。",
                "胡为不且留，生灵用安泊。",
                "则予何人哉，拜贶徒惊矍。",
                "须是笔如椽，方能无厚怍。",
                "",
                ""
            ]
        },
        {
            "title": "春天吟",
            "content": [
                "一片春天在眼前，眼前须识好春天。",
                "春秋冬夏能无累，雪月风花都一连。",
                "能用真腴为事业，岂防他物害暄妍。",
                "我生其幸何多也，安有闲愁到耳边。"
            ]
        },
        {
            "title": "窥开吟",
            "content": [
                "物理窥开后，人情照破初。",
                "不堪将劝诫，止可与嗟吁。"
            ]
        },
        {
            "title": "六十六岁吟",
            "content": [
                "六十有六岁，畅然持酒杯。",
                "少无他得志，老有此开怀。",
                "往往英心动，时时秀句来。",
                "尚收三百首，自谓敌琼环。"
            ]
        },
        {
            "title": "喜乐吟",
            "content": [
                "生身有五乐，居洛有五喜。",
                "人多轻习常，殊不以为事。",
                "吾才无所长，吾识无所纪。",
                "其心之泰然，奈何人了此。"
            ]
        },
        {
            "title": "再答王宣徽",
            "content": [
                "大达诚无碍，人人自有家。",
                "假花犹入念，何者谓真花。"
            ]
        },
        {
            "title": "能寐吟",
            "content": [
                "大惊大寐，大忧不寐。",
                "大伤不寐，大病不寐。",
                "大喜不寐，大安能寐。",
                "何故不寐，湛於有累。",
                "何故能寐，行於无事。"
            ]
        },
        {
            "title": "安乐窝中吟",
            "content": [
                "安乐窝中春不亏，山翁出入小车儿。",
                "水边平转绿杨岸，花外就移芳草堤。",
                "明快眼看三月景，康强身历四朝时。",
                "凤凰楼下天津畔，仰面迎风倒载归。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫自喜时。",
                "名在士人当盛世，生於中国作男儿。",
                "良辰美景忍虚废，骤雨飘风无定期。",
                "过此焉能事追悔，尧夫非是爱吟诗。"
            ]
        },
        {
            "title": "演绎吟",
            "content": [
                "万事入沉吟，其来味更深。",
                "虽然曾过眼，须是更经心。",
                "过眼未尽见，经心肯尽寻。",
                "尽寻能得见，方始是真金。"
            ]
        },
        {
            "title": "代书寄{左堇右阝}江知县张太博",
            "content": [
                "长忆当年归弊庐，弟兄同受策名初。",
                "一生不记寻常事，千里犹通咫尺书。",
                "风月遥知四明好，江山况是发秋余。",
                "片帆未得闲飞去，徒见严君问起居。"
            ]
        },
        {
            "title": "每度过东邻",
            "content": [
                "每度过东邻，乐邻愈觉勤。",
                "既来长是愧，相见只如亲。",
                "饮食皆随好，儿童亦自忻。",
                "吾乡有是乐，何必更求仁。"
            ]
        },
        {
            "title": "谢宋推官惠白牛",
            "content": [
                "毛如霜雪眼如朱，耳角方齐三尺馀。",
                "状异不将耕旷土，性驯宜用驾安车。",
                "水边牧处龙能扰，月下牵时兔可驱。",
                "从此洛阳图左巾右登}上，丹青人更著功夫。"
            ]
        },
        {
            "title": "归洛寄郑州祖择之龙图",
            "content": [
                "恩深骨髓谓慈亲，义重丘山是故人。",
                "归过嵩阳旧游地，白云收得薛萝身。"
            ]
        },
        {
            "title": "知人吟",
            "content": [
                "君了知人出于知，小人知人出于私。",
                "出于知，则同乎理者谓之是，",
                "异乎理者谓之非。出于私，",
                "则同乎已者谓之是，异乎已者谓之非。"
            ]
        },
        {
            "title": "秋怀三十六首",
            "content": [
                "蛱蝶绕寒菊，蟋蟀鸣空阶。",
                "门前有犬卧，尽日无客来。",
                "清波静中流，白云闲处堆。",
                "何以发天和，时饮酒一杯。"
            ]
        },
        {
            "title": "言行吟",
            "content": [
                "言不失仁，行不失义。",
                "自天佑之，吉无不利。",
                "言与仁背，行与义乖。",
                "天且不佑，人能行哉。",
                "有商君者，贼义残仁。",
                "为法自弊，车分其身。",
                "始知行义修仁者，便是延年益寿人。"
            ]
        },
        {
            "title": "自贻吟",
            "content": [
                "六十有七岁，生为世上人。",
                "四方中正地，万物备全身。",
                "天外更无乐，胸中别有春。"
            ]
        },
        {
            "title": "人寿吟",
            "content": [
                "人寿百年间，其间多少难。",
                "予今六十三，何止于一半。",
                "骨瘦固非清，发白岂谓算。",
                "便化不为夭，况且粗康健。"
            ]
        },
        {
            "title": "秋日饮郑州宋园示管城簿周正叔",
            "content": [
                "二都相去四百里，中有名园属宋家。",
                "古木参天罗剑戟，长藤垂地走龙蛇。",
                "我来游日逢秋杪，君为开筵对晚花。",
                "饮散竹轩微雨后，凌晨归路起栖鸦。"
            ]
        },
        {
            "title": "训世孝弟诗十首",
            "content": [
                "子孝亲兮弟敬哥，休伤和气忿争多。",
                "偏生嫉妒偏艰窘，暗积私房暗折磨。",
                "不孝自然生忤逆，无仁实是出妖魔。",
                "但闻孝弟传千古，子孝亲兮弟敬哥。"
            ]
        },
        {
            "title": "天津感事二十六首",
            "content": [
                "宠辱事多今不见，兴亡时去止堪哀。",
                "诸观今日长安道。抵暮行人犹往来。"
            ]
        },
        {
            "title": "安乐窝中吟",
            "content": [
                "安乐窝中设不安，略行汤剂自能痊。",
                "居常无病不服药，就使有灾宜俟天。",
                "理到昧时须索讲，情於尽处更何言。",
                "自馀虚费闲思虑，都可易之为画眠。"
            ]
        },
        {
            "title": "商君吟",
            "content": [
                "商鞅得君持法处，赵良终日正言时。",
                "当其命令炎如火。车裂如何都不知。"
            ]
        },
        {
            "title": "窥开吟",
            "content": [
                "物理窥开后，人情照破时。",
                "一身都是我，瘦了又还肥。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫晚步时。",
                "信意遂过高祖宅，因行更上魏王堤。",
                "设如终久全无托，何似当初都不知。",
                "料得鬼神知此意，尧夫非是爱吟诗。"
            ]
        },
        {
            "title": "依韵和镇戎倅龚章屯田",
            "content": [
                "十五年前初见君，见君情意便如亲。",
                "虽然林下无他事，不那心间思故人。",
                "万物比之论至底，丹诚到了总输真。",
                "过从洛社胜诸处，何日能来共卜邻。"
            ]
        },
        {
            "title": "观物吟",
            "content": [
                "画工状物，经月经年。",
                "轩鉴照物，立写于前。",
                "鉴之为明，犹或未精。",
                "工出人手，平与不平。",
                "天下之平，莫若于水。",
                "止能照表，不能照里。",
                "表里洞照，其唯圣人。",
                "察言观行，罔或不真。",
                "尽物之性，去已之情。",
                "有德之人，而必有言。",
                "能言之人，未必能行。"
            ]
        },
        {
            "title": "林下五吟",
            "content": [
                "真工造化岂容私，拙者为谋亦甚微。",
                "安乐窝深初起后，太和汤酽半醺时。",
                "长年国里篮舁往，永熟乡中杖策归。",
                "身似升平无一事，数茎上髟下此}白任风吹。"
            ]
        },
        {
            "title": "观物吟",
            "content": [
                "一气才分，两仪已备。",
                "圆者为天，方者为地。",
                "变化生成，动植类起。",
                "人在其间，最灵最贵。"
            ]
        },
        {
            "title": "逍遥吟",
            "content": [
                "夜入安乐窝，晨兴饮太和。",
                "穷神知道泰，养素得天多。",
                "日月任推盪，山川徒琢磨。",
                "欲求为此者，到了是谁何。"
            ]
        },
        {
            "title": "流莺吟",
            "content": [
                "迁乔固有之，出谷未多时。",
                "正左女右欶}簧为舌，初新金作衣。",
                "替花言灼灼，代柳说依依。",
                "柳外晚犹啭，花前晓又啼。",
                "啼多因雨过，啭少为春归。",
                "莫遣行人听，行人路正迷。"
            ]
        },
        {
            "title": "答人吟",
            "content": [
                "谁道闲人无事权，事权唯只是诗篇。",
                "四时雪月风花景，都与收来入近编。"
            ]
        },
        {
            "title": "首尾吟",
            "content": [
                "尧夫非是爱吟诗，诗是闲观蔬圃时。",
                "暖地春初才欎欎，宿根秋末却披披。",
                "韭葱蒜薤青遮陇，蓣芋姜蘘绿满畦。",
                "时到皆能弄精彩，尧夫非是爱吟诗。"
            ]
        },
        {
            "title": "贺人致政",
            "content": [
                "人情大率喜为官，达士何尝有所牵。",
                "解印本非嫌薄禄，挂冠殊不为高年。",
                "因通物性兴衰理，遂悟天心用舍权。",
                "宜放襟怀在清景，吾乡况有好林泉。"
            ]
        },
        {
            "title": "春去吟",
            "content": [
                "好物足艰难，都来数日间。",
                "既为风搅挠，又被雨摧残。",
                "富贵醉初醒，神仙梦乍还。",
                "游人不知止，依旧倚朱栏。"
            ]
        },
        {
            "title": "善恶吟",
            "content": [
                "君子学道则务本，小人见利则忘生。",
                "务本则非礼不动，见利则非贿不行。"
            ]
        },
        {
            "title": "新居成呈刘君玉殿院",
            "content": [
                "履道坊南竹径脩，绿杨阴里水分流。",
                "众贤买得澄心景，独我居为养志秋。",
                "若比陈门成已僣，苟陪颜巷亦堪忧。",
                "无端风雨虽狂暴，不信能凌沉隐侯。"
            ]
        },
        {
            "title": "费力吟",
            "content": [
                "事无巨细，人有得失。",
                "得之小心，失之费力。"
            ]
        },
        {
            "title": "训世孝弟诗十首",
            "content": [
                "子孝亲兮弟敬哥，训贤妯娌事翁婆。",
                "好遵孟母三迁教，须读张公百忍歌。",
                "孝友睦渊换女旁}兼任恤，智仁圣义与中和。",
                "当时曾子同杨博，子孝亲兮弟敬哥。"
            ]
        },
        {
            "title": "善恶吟",
            "content": [
                "尧舜无子，瞽鲧有嗣。",
                "福善祸淫，何故如此。"
            ]
        },
        {
            "title": "秋怀三十六首",
            "content": [
                "九日登高会，寻幽讲雅欢。",
                "俗风追故事，天气荐轻寒。",
                "白酒连醅饮，黄花带露观。",
                "消沉浮世事，何足重汍澜。"
            ]
        },
        {
            "title": "览照吟",
            "content": [
                "其骨爽，其神清。",
                "其禄薄，其福轻。"
            ]
        },
        {
            "title": "别两绝",
            "content": [
                "赏花高阁上，负约罪难回。",
                "若许将诗赎，何时不可陪。"
            ]
        },
        {
            "title": "和君实端明花庵二首",
            "content": [
                "庵后庵前尽植花，花开番次四时好。",
                "主人事简常燕休，不信岁华能撰老。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫十月时。",
                "寒日无光天色远，阴云不动柳丝垂。",
                "园林叶尽鸟未散，道路风多人更稀。",
                "满目时光口难道，尧夫非是爱吟诗。"
            ]
        },
        {
            "title": "东海有大鱼",
            "content": [
                "东海有大鱼，罔罟无能近。",
                "砀然一朱水，蝼蚁得而困。"
            ]
        },
        {
            "title": "思圣吟",
            "content": [
                "不逢圣人时，不见圣人面。",
                "圣人言可闻，圣人心可见。"
            ]
        },
        {
            "title": "依韵和任司封见寄吟",
            "content": [
                "高楼百尺破危空，天淡云闲看帝功。",
                "更上一层情未快，思君不见见乔嵩。"
            ]
        },
        {
            "title": "送王伯初学士赴北京机宜",
            "content": [
                "丈夫志气盖棺定，自有雄图系重轻。",
                "去路不能无感旧，到官争忍便忘情。",
                "闲时语话贵精密，先事经营在太平。",
                "谁谓御戎无上策，伐人谋处不须兵。"
            ]
        },
        {
            "title": "秋游六首",
            "content": [
                "霜天寥落思无穷，不奈楼高逼望中。",
                "四面溪山徒满目，九秋宫殿自危空。",
                "云横远峤千寻直，霞乱斜阳数缕红。",
                "无限伤情言不到，共谁开口向西风。"
            ]
        },
        {
            "title": "至福昌县作",
            "content": [
                "清景几人爱，爱之当远寻。",
                "及临韩岳近，始见洛川深。",
                "县在云山腹，民居水竹心。",
                "无机类闲物，愈觉少知音。"
            ]
        },
        {
            "title": "未有吟",
            "content": [
                "未有一分让，先有十分争。",
                "所丧者实事，所得者虚名。"
            ]
        },
        {
            "title": "笺年老逢春八首·美酒饮教微醉后",
            "content": [
                "笺云：瓮头喷液处，盏面起花时。",
                "有客来相访，通名曰伏羲。"
            ]
        },
        {
            "title": "所感吟",
            "content": [
                "人生无定准，事体有多端。",
                "客宦危疑处，家书子细看。",
                "既曾忧险阻，方信喜平安。",
                "男子平生事，须于痛定观。"
            ]
        },
        {
            "title": "乐毅吟",
            "content": [
                "乐毅事燕时，其心有深旨。",
                "破齐七十城，迎刃不遗矢。",
                "岂留即墨莒，却与燕有二。",
                "欲使燕遂王，天下自齐始。",
                "岂意志未申，昭王一旦死。",
                "惠王固不知，使人代其位。",
                "强燕自此衰，何复能振起。",
                "自古君与臣，济会非容易。",
                "重惜千万年，英雄为流涕。"
            ]
        },
        {
            "title": "小人吟",
            "content": [
                "小人无节，弃本逐末。",
                "喜思其与，怒思其夺。"
            ]
        },
        {
            "title": "闲行吟",
            "content": [
                "投吴走越觅青天，殊不知天在眼前。",
                "开眼见时犹有病，举头寻处更无缘。",
                "颜渊正在如愚日，孟子方当不动年。",
                "安得功夫游宝肆，爱人珠贝重忧钱。"
            ]
        },
        {
            "title": "名利吟",
            "content": [
                "名利到头非乐事，风波终久少安流。",
                "稍邻美誉无多取，才近清欢与賸求。",
                "美誉既多须有患，清欢虽賸且无忧。",
                "滔滔天下曾知否，覆辙相寻卒未休。"
            ]
        },
        {
            "title": "思虑吟",
            "content": [
                "思虑未起，鬼神莫知。",
                "不由乎我，更由乎谁。"
            ]
        },
        {
            "title": "川上南望伊川",
            "content": [
                "山留禹凿门，川阁尧水痕。",
                "古人不复见，古迹尚或存。",
                "岁月易凋谢，善恶难湮沦。",
                "无作近名事，强邀世俗尊。"
            ]
        },
        {
            "title": "病起吟",
            "content": [
                "病作因循一月前，岂期为苦稍淹延。",
                "朝昏饮食是难进，躯体虚羸不可言。",
                "既劝佳宾持酒盏，更将大笔写诗篇。",
                "始知心者气之帅，心快沉痾自释然。"
            ]
        },
        {
            "title": "天津感事二十六首",
            "content": [
                "轮蹄交错未尝停，去若相追来若争。",
                "料得中心无别事，苟非干利即干名。"
            ]
        },
        {
            "title": "依韵寄成都李希淳屯田",
            "content": [
                "思君君未还，君恋蜀中官。",
                "白首虽知倦，清衷宜自宽。",
                "花时难得会，蚕市易成欢。",
                "莫叹归休晚，生涯若未完。"
            ]
        },
        {
            "title": "乾坤吟",
            "content": [
                "道不远于人，乾坤只在身。",
                "谁能天地外，别去覔乾坤。"
            ]
        },
        {
            "title": "代简谢尹处初先生",
            "content": [
                "乐国久容人避乖，非窝何以状清怀。",
                "则予岂敢窥高躅，天险能升不用阶。"
            ]
        },
        {
            "title": "感雪吟",
            "content": [
                "旨酒嘉肴与管弦，通宵鼎沸乐丰年。",
                "侯门深处还知否。百万流民在露天。"
            ]
        },
        {
            "title": "依韵和张元伯职方岁除",
            "content": [
                "及正四十六，老去耻无才。",
                "残腊方回律，新春又起灰。",
                "非唯忘利禄，况复外形骸。",
                "白发已过半，光阴任自催。"
            ]
        },
        {
            "title": "黄金吟",
            "content": [
                "身上有黄金，人无走陆沉。",
                "求时未必见，得处不因寻。",
                "辩捷非通物，涵容是了心。",
                "会弹无弦琴。然后能知音。"
            ]
        },
        {
            "title": "清风短吟",
            "content": [
                "清风兴况未全衰，岂谓天心便弃遗。",
                "长具斋庄缘读易，每惭疏散为吟诗。",
                "人间好景皆输眼，世上闲愁不到眉。",
                "生长太平无事日，又还身老太平时。"
            ]
        },
        {
            "title": "答人见寄",
            "content": [
                "鬓毛不患渐成霜，有托琴书子一双。",
                "既乏长才康盛世，无如高枕卧南窗。",
                "明知筋力难为强，犹说云山未树降。",
                "多谢故人相爱甚，辙鱼幸免困西江。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫相度时。",
                "合放手时须放手，得开眉处且开眉。",
                "狂情多见好人喜，僻性少为他物移。",
                "只恨一般言不到，尧夫非是爱吟诗。"
            ]
        },
        {
            "title": "五帝",
            "content": [
                "五帝之时似日中，声明文物正融融。",
                "古今世盛无如此，过此其来便不同。"
            ]
        },
        {
            "title": "自庆吟",
            "content": [
                "俗阜知君德，时和见帝功。",
                "况吾生长老，俱在太平中。"
            ]
        },
        {
            "title": "四贤吟",
            "content": [
                "彦国之言铺陈，晦叔之言简当。",
                "君实之言优游，伯淳之言调畅。",
                "四贤洛阳之名望，是以在人之上。",
                "有宋熙宁之间，大为一时之壮。"
            ]
        },
        {
            "title": "风州郡楼上书所见",
            "content": [
                "杨柳垂青带，风动如飞盖。",
                "危楼思不穷，尽日闲相对。",
                "鸟去林自空，云移山不碍。",
                "情随双燕还，意与孤鸿会。",
                "晚角时继续，层崖递明晦。",
                "残阳挂疏红，远水生微濑。",
                "塞目烟岑密，都城若天外。",
                "如何久客心，东望冯栏杀。"
            ]
        },
        {
            "title": "县尉廨宇莲池",
            "content": [
                "县尉小斋前，水清池有莲。",
                "岂唯观菡萏，兼可听潺湲。",
                "宛类江湖上，殊非尘土边。",
                "古人用心处，料得不徒然。"
            ]
        },
        {
            "title": "观物吟四首",
            "content": [
                "人之耳所闻，不若目亲照。",
                "耳闻有异同，目照无多少。",
                "并弃耳目官，专用舌口较。",
                "不成天下功，止成天下笑。"
            ]
        },
        {
            "title": "春尽后园闲步",
            "content": [
                "绿树成阴日，黄莺对语时。",
                "小渠初潋滟，新竹正参差。",
                "倚杖疔吟久，携童引步迟。",
                "好风知我意，故故向人吹。"
            ]
        },
        {
            "title": "暮春吟",
            "content": [
                "春来小圃弄群芳，谁为贫居富贵乡。",
                "门外柳阴浮翠润，堦前花影溜红光。",
                "梁间新燕未调舌，天末归鸿已着行。",
                "自问心源无所有，答去踈懒味偏长。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫尽性时。",
                "若圣与仁虽不敢，乐天和命又何疑。",
                "恢恢志意方闲暇，绰绰情怀正坦夷。",
                "心逸日休难状处，尧夫非是爱吟诗。"
            ]
        },
        {
            "title": "依韵和王安之卿六老诗仍见率成七",
            "content": [
                "六人相聚会时康，着甚来由不放狂。",
                "遍地园林同已有，满天风月助诗忙。",
                "文章高摘汉唐艳，骚雅浓薰李杜香。",
                "水际竹边闲适处，更无尘事只清凉。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫访友时。",
                "青眼主人偶不在，白头老叟还空归。",
                "几家大第横斜照，一片残春啼子规。",
                "独往独来还独坐，尧夫非是爱吟诗。"
            ]
        },
        {
            "title": "好胜吟",
            "content": [
                "人无好胜，事无过求。",
                "好胜多辱，过求多忧。",
                "忧辱并至，道德弗游。",
                "不止人患，身亦是仇。"
            ]
        },
        {
            "title": "戏谢富相公惠班笋三首",
            "content": [
                "承将大笋来相诧，小圃其如都不生。",
                "虽向性情曾着力，奈何今日未能平。"
            ]
        },
        {
            "title": "百病吟",
            "content": [
                "百病起於情，情轻病亦轻。",
                "可能无係累，却是有依凭。",
                "秋月千山静，春华万木荣。",
                "若论真事业，人力莫经营。"
            ]
        },
        {
            "title": "还鞠十二著作见示共城诗卷",
            "content": [
                "写像丹青未易阶，丹青虽写像情怀。",
                "览君十首诗三遍，胜我再游乡一回。",
                "故国不知新想望，家山如见旧崔嵬。",
                "功名时事人休问，只有两行清泪揩。"
            ]
        },
        {
            "title": "寄商守宋郎中",
            "content": [
                "初返洛城无限事，闲人体分似相违。",
                "如今一向觉优逸，却类商颜啸傲时。"
            ]
        },
        {
            "title": "花时阻雨不出",
            "content": [
                "三月洛城春半时，秋千未拆杨花飞。",
                "小车不出闲春泥，乱红翻处流莺啼。"
            ]
        },
        {
            "title": "谢西台张元伯雪中送诗",
            "content": [
                "洛城雪片大如手，炉中无火樽无酒。",
                "凌晨有人来打门，言送西台诗一首。"
            ]
        },
        {
            "title": "代书寄前洛阳簿陆刚叔秘校",
            "content": [
                "洛城官满振衣左衤右居}，尘土何由浼远途。",
                "道在幸逢清日月，眼前应见旧江湖。",
                "知行知止唯贤者，能屈能伸是丈夫。",
                "归去可妨趁残水，三吴还似向时无。"
            ]
        },
        {
            "title": "安分吟",
            "content": [
                "安分身无辱，知几心逢闲。",
                "虽居人世上，却是出人间。"
            ]
        },
        {
            "title": "题四皓庙四首",
            "content": [
                "田横入海犹能得，商至长安百里强。",
                "能使四人成美节，始知高祖是真王。"
            ]
        },
        {
            "title": "同诸友城南张园赏梅十首",
            "content": [
                "人间好物尤宜惜，天下奇才非易得。",
                "他日相逢他处时，始知此会重难觅。"
            ]
        },
        {
            "title": "过宜阳城二首",
            "content": [
                "六国区区共事秦，疲於奔命尚难亲。",
                "如何杀尽半天下，岂是关东没一人。"
            ]
        },
        {
            "title": "成性吟",
            "content": [
                "成性存存，用志不分。",
                "又何患乎，不到古人。"
            ]
        },
        {
            "title": "答友人劝酒吟",
            "content": [
                "人人谁不愿封侯，及至封侯未肯休。",
                "大得却须防大失，多忧元只为多求。",
                "规模焉敢比才士，度量自知非饮流。",
                "少日何由能强此，况今年老雪堆头。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫处否时。",
                "信道而行安有悔，乐天之外更何疑。",
                "受疑始见周公旦，经阨方明孔仲尼。",
                "大圣大神犹不免，尧夫非是爱吟诗。"
            ]
        },
        {
            "title": "三十年吟",
            "content": [
                "三十年间更一世，其间堪笑复堪愁。",
                "天生天杀何尝尽，人是人非殊未休。",
                "善偶鸳鸯头早白，能啼杜宇血先流。",
                "须知却被才为害，及至无才又却忧。"
            ]
        },
        {
            "title": "知人吟",
            "content": [
                "事到急时观态度，人于危处露肝脾。",
                "深心厚貌平时可，慎勿便言容易知。"
            ]
        },
        {
            "title": "吴越吟二首",
            "content": [
                "夫差丁未曾囚越，勾践戊辰还灭吴。",
                "二十二年时返复，一如当日却乘虚。"
            ]
        },
        {
            "title": "春游五首",
            "content": [
                "洛城春色浩无涯，春色城东又复嘉。",
                "风力缓摇千树柳，水光轻盪半川花。",
                "烟清翡翠飞平岸，日暖鸳鸯下浅沙。",
                "不见君王西幸久，游人但感鬓空华。"
            ]
        },
        {
            "title": "辩谤吟",
            "content": [
                "田丹功盖国，貂勃语回君。",
                "谤者古来有，犹能杀九人。"
            ]
        },
        {
            "title": "题黄河",
            "content": [
                "谁言为利多于害，我谓长浑未始清。",
                "西至昆仑东至海，其间多少不平声。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫不忍时。",
                "戾气中人为疾病，和气养物号清微。",
                "世情非利莫能动，士节待穷然后知。",
                "尚口乃穷非我事，尧夫非是爱吟诗。"
            ]
        },
        {
            "title": "先天吟",
            "content": [
                "先天天弗违，后天举天时。",
                "弗违无时亏，奉时有时疲。"
            ]
        },
        {
            "title": "秋阁吟",
            "content": [
                "秋阁一凭栏，人心何悄然。",
                "乾坤今岁月，唐汉旧山川。",
                "淡泊霜前日，萧疏雨后天。",
                "丹青空妙手，此意有谁传。"
            ]
        },
        {
            "title": "寄李景真太博",
            "content": [
                "花前静榻闲眠处，竹下明窗独坐时。",
                "着甚语言名宇泰，林间自有翠禽知。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫语事时。",
                "举动苟能循义理，辩明安用致言辞。",
                "艰难图处费心力，容易来时省指挥。",
                "欲盖而彰事多矣，尧夫非是爱吟诗。"
            ]
        },
        {
            "title": "闲行",
            "content": [
                "园圃正萧然，行吟远泽边。",
                "风惊初社后，叶坠未霜前。",
                "衰草衬斜日，暮云扶远天。",
                "何当见真象，止可入无言。"
            ]
        },
        {
            "title": "首尾吟",
            "content": [
                "尧夫非是爱吟诗，诗是天津竚立时。",
                "有意水声千古在，无情山色四边围。",
                "孤鸿远入晴烟去，双鹭斜穿禁柳飞。",
                "景物不妨闲自适，尧夫非是爱吟诗。"
            ]
        },
        {
            "title": "自述",
            "content": [
                "春暖秋凉人半醉，安车尘尾闲从事。",
                "虽无大德及生灵，且与太平装景致。"
            ]
        },
        {
            "title": "岁暮吟",
            "content": [
                "此情人不知，亦尝叹迟暮。",
                "虽则叹迟暮，奈何难分付。"
            ]
        },
        {
            "title": "六十岁吟",
            "content": [
                "六十残躯鬓已斑，缪称仙术有□□。",
                "时来孺子成功易，势去圣人为力难。",
                "虽则筋骸精康健，奈何情意已阑珊。",
                "着身争处明开眼，三十年来看世间。"
            ]
        },
        {
            "title": "和王安之小园五题",
            "content": [
                "小园新葺不离家，高就岗头低就窳。",
                "洛邑地疑偏得胜，天津人至又非赊。",
                "宜将阆苑同时语，莫共桃源一道夸。",
                "闻说一轩多种药，只应犹欠紫河车。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫笔逸时。",
                "苍海有神搜鲸鲵，陆沉无水藏蛟螭。",
                "岌上山下業}五千仞华岳，汪洋十万顷黄陂。",
                "都与收来入近题，尧夫非是爱吟诗。"
            ]
        },
        {
            "title": "闲适吟",
            "content": [
                "为士幸而居盛世，住家况复在中都。",
                "虚名浮利非我有，绿水青山何处无。",
                "选胜直宜寻美景，命俦须是择吾徒。",
                "乐闲本属闲人事，又与偷闲事更殊。"
            ]
        },
        {
            "title": "意未萌于心",
            "content": [
                "意未萌于心，言未出诸口。",
                "神莫得而窥，人莫得而咎。",
                "君子贵慎独，上不愧屋漏。",
                "人神亦吾心，口自处其后。"
            ]
        },
        {
            "title": "善饮酒吟",
            "content": [
                "人不善饮酒，唯喜饮之多。",
                "人或善饮酒，唯喜饮之和。",
                "饮多成酩酊，酩酊身遂疴。",
                "饮和成醺酣，醺酣颜遂酡。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫用畜时。",
                "史籍始终明治乱，经书表里见安危。",
                "庖羲可作三才主，孔子当为万世师。",
                "不止前言与往行，尧夫非是爱吟诗。"
            ]
        },
        {
            "title": "留题水北杨郎中园亭二首",
            "content": [
                "洛下谁家不买居，买居还得似君无。",
                "风光一片非尘世，景物四时成画图。",
                "后圃花奇同阆苑，前轩峰好类蓬壶。",
                "人生能向此中老，亦是世间豪丈夫。"
            ]
        },
        {
            "title": "安乐窝中诗一编",
            "content": [
                "安乐窝中诗一编，自歌自咏自怡然。",
                "陶鎔水石闲勋业，铨择风花静事权。",
                "意去乍乘千里马，兴来初上九重天。",
                "忺时更改三两字，醉后吟哦五七篇。",
                "直恐心通云外月，又疑身是洞中仙。",
                "银河汹涌翻晴浪，玉树查牙生紫烟。",
                "万物有情皆可状，百骸无病不能蠲。",
                "命题滥被神相助，得句谬为人所传。",
                "肯让贵家常奏乐，宁惭富室賸收钱。",
                "若条此过知何限，因甚台官独未言。"
            ]
        },
        {
            "title": "安乐窝中吟",
            "content": [
                "安乐窝中甚不贫，中间有榻可容身。",
                "儒风一变至於道，和气四时长若春。",
                "日月作明明主日，人言成信信由人。",
                "唯人与日不相远，过此何尝更语真。"
            ]
        },
        {
            "title": "三王",
            "content": [
                "三王之世正如秋，权重权轻事有由。",
                "深谷为陵岸为谷，陵迁谷变不知休。"
            ]
        },
        {
            "title": "登朝元阁",
            "content": [
                "绣岭岌层峦，岧嶢十九盘。",
                "微微经雨后，杳杳出云端。",
                "往事金舆远，遗踪玉像残。",
                "至今临渭水，依旧见长安。"
            ]
        },
        {
            "title": "燕堂闲坐",
            "content": [
                "天网疏难漏，世网密莫通。",
                "我心久不动，一脱二网中。",
                "高竹漱清泉，长松迎清风。",
                "此时逢此景，正与此心同。"
            ]
        },
        {
            "title": "辩熊耳",
            "content": [
                "昔禹别九州，导洛自熊耳。",
                "熊耳自有两，未審孰为是。",
                "东者近成周，西者隔丹水。",
                "书传称上洛，斯言得之矣。"
            ]
        },
        {
            "title": "生平与人交",
            "content": [
                "生平与人交，未始有甘坏。",
                "已亦无负人，人亦无我害。"
            ]
        },
        {
            "title": "病亟吟",
            "content": [
                "生于太平世，长于太平世。",
                "老于太平世，死于太平世。",
                "客问年几何，六十有七岁。",
                "俯仰天地间，浩然无所愧。"
            ]
        },
        {
            "title": "观十六国吟",
            "content": [
                "溥天之下号寰区，大禹曾经治水馀。",
                "衣到敝时多虮虱，瓜当烂后足虫蛆。",
                "龙章本不资狂寇，象魏何尝荐乱胡。",
                "尼父有言堪味处，当时欠一管夷吾。"
            ]
        },
        {
            "title": "岁暮吟",
            "content": [
                "此情人不知，亦尝叹迟久。",
                "虽则叹迟久，奈何人不受。"
            ]
        },
        {
            "title": "小圃逢春",
            "content": [
                "随分亭栏亦弄妍，不妨闲停酒垆边。",
                "夜簷静透花间月，昼户晴生竹外烟。",
                "事到悟来全偶尔，天教闲去岂徒然。",
                "壶中日月长多少，烂占风光十二年。"
            ]
        },
        {
            "title": "岁杪吟",
            "content": [
                "一日去一日，一年添一年。",
                "饶教成大器，其那已华颠。",
                "志意虽依旧，聪明不及前。",
                "若非心有得，亦恐学神仙。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫咏只时。",
                "旷古第成千觉梦，中原都入一枰棋。",
                "唐虞玉帛烟光紫，汤武干戈草色萋。",
                "观古事多今可见，尧夫非是爱吟诗。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫注思时。",
                "事少全由心意足，病多休道药难医。",
                "情当少日须思老，志在安时莫忘危。",
                "天道分明人自昧，尧夫非是爱吟诗。"
            ]
        },
        {
            "title": "宿华清宫",
            "content": [
                "天宝初六载，作宫于温泉。",
                "明皇与妃子，自此岁幸焉。",
                "紫阁清风里，崇峦皓月前。",
                "柰何双石瓮，香溜尚涓涓。"
            ]
        },
        {
            "title": "训世孝弟诗十首",
            "content": [
                "子孝亲兮弟敬哥，丈夫休听室人唉。",
                "眼前金帛毋嫌少，膝下儿孙不厌多。",
                "但得家和贫也好，若教不义富如何。",
                "王韩孝友垂青史，子孝亲兮弟敬哥。"
            ]
        },
        {
            "title": "时事吟",
            "content": [
                "时之来兮其势可乘，时之去兮其势遂生。",
                "前日之事兮今日不行，今日之事兮后来必更。"
            ]
        },
        {
            "title": "淳于髠酒谏",
            "content": [
                "赐酒于君，饮不知味。",
                "执法在前，巩惧无既。",
                "当此之时，一斗而醉。",
                "宗族满堂，既孝且悌。",
                "尊卑以亲，少长有齿。",
                "当此之时，二斗而醉。",
                "宾之初筵，跄跄济济。",
                "献酬百拜，升降有礼。",
                "当此之时，三斗而醉。",
                "里闬过从，如兄如弟。",
                "时和岁丰，情怀欢喜。",
                "当此之时，五斗而醉。",
                "朋友往还，讲道求义。",
                "乐事赏心，登山临水。",
                "当此之时，八斗而醉。",
                "男女杂坐，杯觞不记。",
                "灯烛明灭，衣冠倾圯。",
                "当此之时，一石而醉。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫自诧时。",
                "许大天时犹可测，些儿人事岂难知。",
                "昆岗美玉人难识，沧海明珠世莫窥。",
                "由是尧夫聊自诧，尧夫非是爱吟诗。"
            ]
        },
        {
            "title": "久旱吟",
            "content": [
                "久旱望雨，久雨思晴。",
                "天之常道，人之常情。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫试笔时。",
                "以至死生犹处了，自余荣辱可知之。",
                "适居堂上行堂上，或在水湄言水湄。",
                "不止省心兼省力，尧夫非是爱吟诗。"
            ]
        },
        {
            "title": "触观物",
            "content": [
                "万物备吾身，身贫道未贫。",
                "观时见物理，主敬得天真。",
                "心净星辰夜，情析草木春。",
                "自怜斵丧者，能作太平人。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫重惜时。",
                "西晋浮夸时可叹，南梁崇尚事堪悲。",
                "仲尼岂欲轻辞鲁，孟子何尝便去齐。",
                "仪凤不来人老去，尧夫非是爱吟诗。"
            ]
        },
        {
            "title": "盆池",
            "content": [
                "三五小圆荷，盆容水不多。",
                "难非大薮泽，亦有小风波。",
                "粗起江湖趣，殊无鸳鹭过。",
                "幽人兴难遏，时绕醉吟哦。"
            ]
        },
        {
            "title": "阁上招友人",
            "content": [
                "清风正蔼如，小阁枕通衢。",
                "不欲久独擅，能来同享无。"
            ]
        },
        {
            "title": "依韵和王安之少卿见戏安之非是弃尧夫吟",
            "content": [
                "安之殊不弃尧夫，亦恐傍人有厚诬。",
                "开叔当初言得罪，希淳在后说无辜。",
                "悄然情意都知旧，划地杯盘又见呼。",
                "始信岁寒心未替，安之殊不弃尧夫。"
            ]
        },
        {
            "title": "悲喜吟",
            "content": [
                "吴起初辞魏，张仪乍入秦。",
                "西河蒙惠久，南楚受欺频。"
            ]
        },
        {
            "title": "无妄吟",
            "content": [
                "耳无妄听，目无妄顾，",
                "口无妄言，心无妄虑。",
                "四者不妄，圣贤之具。",
                "予何人哉，敢不希慕。"
            ]
        },
        {
            "title": "和君实端明见赠",
            "content": [
                "曾不见譊譊。城中类远郊。",
                "虽然千里马，却有一枝巢。",
                "月出云山背，风来松竹梢。",
                "顽然何所得，岂复避人嘲。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫诧剑时。",
                "当煅炼时分劲节，到磨砻处发光辉。",
                "长蛇封豕休撩乱，狡兔妖狐莫陆离。",
                "此器养来年岁久，尧夫非是爱吟诗。"
            ]
        },
        {
            "title": "代书寄广信李遵度承制",
            "content": [
                "蓟北更千里，汉唐为极边。",
                "奈何今境土，不复旧山川。",
                "虎帐兵家重，雕弓嗣子传。",
                "佗年勒功处，无使后燕然。"
            ]
        },
        {
            "title": "和凤翔横渠张子厚学士",
            "content": [
                "秦甸山河半域中，精英孕育古今同。",
                "古来贤杰知多少，何代无人振素风。"
            ]
        },
        {
            "title": "寄毫州秦伯镇兵部",
            "content": [
                "虽贫无害日高眠，人不堪忧我自便。",
                "锻练物情时得意，新诗还有百来篇。"
            ]
        },
        {
            "title": "寄前洛阳簿陆刚秘校",
            "content": [
                "洛阳官满归吴会，男子雄图志未伸。",
                "若到江山最佳处，举杯无惜望天津。"
            ]
        },
        {
            "title": "答和吴传正赞善二首",
            "content": [
                "洛阳城里一愚夫，十许年来不读书。",
                "老去情怀难状处，淡烟寒月映松疏。"
            ]
        },
        {
            "title": "林下五吟",
            "content": [
                "老年躯体素温存，安乐窝中别有春。",
                "万事去心闲偃仰，四支由我任舒伸。",
                "庭花盛处凉铺簟，檐雪飞时软布裀。",
                "谁道山翁拙於用，也能康济自家身。"
            ]
        },
        {
            "title": "答人吟",
            "content": [
                "林下闲言语，何须更问为。",
                "自知无纪律，安得谓之诗。"
            ]
        },
        {
            "title": "蝎蛇吟",
            "content": [
                "蛇毒远于生，蝎毒近于死。",
                "蛇蝎虽不同，其毒固无异。",
                "蛇以首中人，蝎以尾用事。",
                "奈何天地间，畏首又畏尾。"
            ]
        },
        {
            "title": "谢判府王宣徽惠酒",
            "content": [
                "自得花枝向远邻，只忧轻负一番春。",
                "无何宠贶酒双榼，少室山人遂不贫。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫语道时。",
                "天听虽高只些子，人情相去没多儿。",
                "无声无臭尽休也，不忮不求还得之。",
                "虽有丹青亦难状，尧夫非是爱吟诗。"
            ]
        },
        {
            "title": "宇宙吟",
            "content": [
                "宇宙在乎手，万物在乎身。",
                "绵绵而若存，用之岂有勤。"
            ]
        },
        {
            "title": "过永济桥二首",
            "content": [
                "山背锦屏开，河临永济回。",
                "土田平似掌，桑柘大如槐。",
                "斜日射虹去，低云将雨来。",
                "无涯同清景，长是愧非才。"
            ]
        },
        {
            "title": "半醉吟",
            "content": [
                "半醉上车儿，车儿稳碾归。",
                "轻风迎面处，翠柳拂头时。",
                "意若兼三事，情如拥九麾。",
                "这般闲富贵，料得没人知。"
            ]
        },
        {
            "title": "逍遥吟",
            "content": [
                "吾道本来平，人多不肯行。",
                "得心无后味，失脚有深坑。",
                "若未通天地，焉能为死生。",
                "向其间一事，须是自诚明。"
            ]
        },
        {
            "title": "观物吟",
            "content": [
                "如鸾如凤，意思安详。",
                "所生之人，非忠则良。",
                "如鼠如雀，意思惊躩。",
                "所生之人，不凶则恶。"
            ]
        },
        {
            "title": "诗书吟",
            "content": [
                "画笔善状物，长于运丹青。",
                "丹青人巧思，万物无遁形。",
                "诗画善状物，长于运丹诚。",
                "丹诚入秀句，万物无遁情。",
                "诗者人之志，言者心之声。",
                "志因言以发，声因律而成。",
                "多识于鸟兽，岂止毛与翎。",
                "多识于草木，岂止枝与茎。",
                "不有风雅颂，何由知功名。",
                "不肯赋比兴，何由知废兴。",
                "观朝廷盛事，壮社稷威灵。",
                "有汤武缔构，无幽厉欹倾。",
                "知得之艰难，肯失之骄矜。",
                "去巨蠹奸邪，进不世贤能。",
                "择阴阳粹美，索天地精英。",
                "籍江山清润，揭日月光荣。",
                "收之为民极。著之为国经。",
                "播之于金石，奏之于大庭。",
                "感之以人心，告之以神明。",
                "人神之胥悦，此所谓和羹。",
                "既有虞舜歌，岂无臯陶赓。",
                "既有仲尼删，岂无季札听。",
                "必欲乐天下，舍诗安足凭。",
                "得吾之绪余，自可致升平。"
            ]
        },
        {
            "title": "安乐窝中吟",
            "content": [
                "安乐窝中虽不拘，不拘终不失吾儒。",
                "轻醇酒用小盏饮，豪壮诗将大字书。",
                "花木暄妍春雨后，山川澄淨九秋馀。",
                "闲中意思多少，无忝人间一丈夫。"
            ]
        },
        {
            "title": "欢喜吟",
            "content": [
                "行年六十一，筋骸未甚老。",
                "已为两世人，便化岂为夭。",
                "况且粗康强，又复无忧扰。",
                "如何不喜欢，佳辰自不少。"
            ]
        },
        {
            "title": "把手吟",
            "content": [
                "富贵把手，贫贱掣肘。",
                "贫贱把手，富贵掣肘。",
                "金石之交，死且不朽。",
                "市井之交，自难长久。"
            ]
        },
        {
            "title": "野轩",
            "content": [
                "一轩名野非尘境，嵩少烟岑送好风。",
                "日月岁时都属已，更於何处觅壶中。"
            ]
        },
        {
            "title": "晓事吟",
            "content": [
                "晓物情人为晓事，知时态者号知人。",
                "知人失后却成害，晓事过时还不淳。"
            ]
        },
        {
            "title": "十日西过永济桥",
            "content": [
                "十日西行过永济，时时细雨湿衫衣。",
                "多情会得山神意，犹恐行人欠翠微。"
            ]
        },
        {
            "title": "治乱吟五首",
            "content": [
                "精义入神以致用，利用出入之谓神。",
                "神无方而易无体，藏诸用而显诸仁。"
            ]
        },
        {
            "title": "观物吟",
            "content": [
                "耳目聪明男子身，洪钧赋与不为贫。",
                "因探月窟方知物，未蹑天根岂识人。",
                "乾过异时观月窟，地逢雷处看天根。",
                "天根月窟闲来往，三十六宫都是春。"
            ]
        },
        {
            "title": "始皇吟",
            "content": [
                "并吞天下九千日，一统寰中十五年。",
                "坑血未乾高祖至，骊山丘垅已萧然。"
            ]
        },
        {
            "title": "秋怀三十六首",
            "content": [
                "断续蝉声外，稀踈雁下前。",
                "年光空去也，人事益萧然。",
                "洗竹留新笋，翻书得旧编。",
                "谁知养心者，肯与世争权。"
            ]
        },
        {
            "title": "天人吟",
            "content": [
                "羲轩尧舜虽难复，汤武桓文尚可循。",
                "事既不同时又异，也由天道出由人。"
            ]
        },
        {
            "title": "瞻礼孔子吟",
            "content": [
                "执卷何人不读书，能知性者又何如。",
                "工居天下语言内，妙出世间绳墨馀。",
                "陶冶有无天事业，权衡治乱帝功夫。",
                "大哉赞易修经意，料得生民以后无。"
            ]
        },
        {
            "title": "和",
            "content": [
                "天启夫君八斗才，野人中路必须回。",
                "神仙一句难忘处，花外小车犹未来。"
            ]
        },
        {
            "title": "春暮吟",
            "content": [
                "春来蝴蝶乱，春去子规啼。",
                "安得如前日，和风初扇时。"
            ]
        },
        {
            "title": "谈诗吟",
            "content": [
                "诗者人之志，非诗志莫传。",
                "人和心尽见，天与意相连。",
                "论物生新句，评文起雅言。",
                "兴来如宿构，未始用雕镌。"
            ]
        },
        {
            "title": "寄毫州秦伯镇兵部",
            "content": [
                "三川地正得中阳，气入奇葩亦自王。",
                "善识好花人不远，好花无恡十分芳。"
            ]
        },
        {
            "title": "代简谢朱殿直赠长韵诗",
            "content": [
                "殷勤见赠用长篇，里闬过从积有年。",
                "岁事报成还报始，春华相次又暄妍。"
            ]
        },
        {
            "title": "天津感事二十六首",
            "content": [
                "忙忙负乘两何殊，往复由来出此途。",
                "争似不才闲处坐，平时云水绕衣裾。"
            ]
        },
        {
            "title": "代书吟",
            "content": [
                "金须百鍊始知精，水鉴何如人鉴明。",
                "不弃既能存故旧，久要焉敢忘平生。",
                "经纶事体当言用，道义襟怀只论诚。",
                "草木面前何止万，岁寒松桂独青青。"
            ]
        },
        {
            "title": "有病吟",
            "content": [
                "身之有病，当求药医。",
                "药之非良，其身必亏。",
                "国之有病，当求人医。",
                "人之非良，其国必危。",
                "事之未急，当速改为。",
                "事之既急，虽悔难追。"
            ]
        },
        {
            "title": "年老逢春十三首",
            "content": [
                "年老逢春春莫猜，老年方自少年回。",
                "人情少悦酒不解。天气却寒花未开。",
                "堤外有风斜送柳，墙阴经雨半生苔。",
                "去年波水东流去，旧左氵右彔}奈何新又来。"
            ]
        },
        {
            "title": "演绎吟",
            "content": [
                "何者是真金，真金入骨沉。",
                "饱曾经煅炼，足得不沉吟。",
                "到手何须眼，行身敢放心。",
                "放心然后乐，天下有知音。"
            ]
        },
        {
            "title": "秋怀三十六首",
            "content": [
                "秋色日渐深，老心日益懒。",
                "倦即下堦行，闲来弄书卷。",
                "广陌多风尘，见说难开眼。",
                "侯门已是深，帝阍又复远。"
            ]
        },
        {
            "title": "年老逢春十三首",
            "content": [
                "年老逢春莫惜狂，惜狂无那兴难当。",
                "园林恰到恶明媚，风雨便多闲中伤。",
                "花等半开宜速赏，酒闻才熟便先尝。",
                "大都美物天长惜，非是吾侪曲主张。"
            ]
        },
        {
            "title": "中和吟",
            "content": [
                "性亦故无他，须是识中和。",
                "心上语言少，人间事体多。",
                "如霖回外旱，似药起沉痾。",
                "一物尚不了，其如万物何。"
            ]
        },
        {
            "title": "愁花吟",
            "content": [
                "三千宫女衣宫袍，望幸心同各自娇。",
                "初似绽时犹淡薄，半来开处特妖娆。",
                "檀心未吐香先发，露粉既垂魂已销。",
                "对此芳樽多少意，看看风雨骋麄豪。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫何所为。",
                "睡思动时亲瓮牖，幽情发处旁盆池。",
                "寻芳更用小车去，得句仍将大笔麾。",
                "余事不妨闲润色，尧夫非是爱吟诗。"
            ]
        },
        {
            "title": "登女几",
            "content": [
                "予看山多矣，未尝逢此奇。",
                "巨崖如格虎，险石若张旗。",
                "云意闲舒卷，岩形屡改移。",
                "丹青难状处，四面尽如斯。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫晚望时。",
                "恰见花开便花谢，才闻春至又春归。",
                "流莺啼处春犹在，杜宇来时花已飞。",
                "春至花开春去谢，尧夫非是爱吟诗。"
            ]
        },
        {
            "title": "对花饮",
            "content": [
                "人言物外有烟霞，物外烟霞岂足夸。",
                "若用校量为乐事，但无忧挠是仙家。",
                "百年光景留难住，十日芳菲去莫遮。",
                "对酒无花非负酒，对花无酒是亏花。"
            ]
        },
        {
            "title": "天津感事二十六首",
            "content": [
                "阳乌西去水东流，今古推移几度秋。",
                "四面远山长敛黛，不知终日为谁愁。"
            ]
        },
        {
            "title": "力外吟",
            "content": [
                "以少为多，以无为有。",
                "力外周旋，不能长久。"
            ]
        },
        {
            "title": "安乐窝中自讼吟",
            "content": [
                "不向红尘浪着鞭，唯求寡过尚无缘。",
                "虚更蘧瑗知非日，谬历宣尼读易年。",
                "发到白时难受彩，心归通后更何言。",
                "至阳之气方为玉，犹恐鑽磨未甚坚。"
            ]
        },
        {
            "title": "书亡弟殡所",
            "content": [
                "后乎吾来，先乎吾往。",
                "当往之初，殊不相让。"
            ]
        },
        {
            "title": "岁暮自贻",
            "content": [
                "当年志意欲横秋，今日思之重可羞。",
                "事到强图皆屑屑，道非真得尽悠悠。",
                "静中照物情难隐，老后看书味转优。",
                "谈尘从容对宾客，荐章重叠误公侯。",
                "已蒙贤杰开青眼，不顾妻孥怨白头。",
                "谷口郑真焉敢望，寿陵馀子若为谋。",
                "鼎间龙虎忘看守，棋上山河废讲求。",
                "一枕晴窗睡初觉，数声幽鸟语方休。",
                "林泉好处将诗买，风月佳时用酒酬。",
                "三百六旬如去箭，肯教襟抱落闲愁。"
            ]
        },
        {
            "title": "垂柳长吟",
            "content": [
                "垂柳有两种，有长有短垂。",
                "唯兹长一种，偏与静相宜。",
                "院宇深春后，亭台晚景时。",
                "不胜烟羃羃，无柰日迟迟。",
                "霡霂雨初过，清冷风乍吹。",
                "章台街左右，华表柱东西。",
                "起眼出墙树，拂头当路枝。",
                "翩翻绿罗带，缥缈缕金衣。",
                "荡左风右昜}飘晴絮，缤纷舞暖丝。",
                "丝牵寸肠断，絮入万家飞。",
                "婀娜王恭韵，婆娑赵后姿。",
                "修妍张绪少，柔软沈侯羸。",
                "濯濯青拖地，毵毵翠绕池。",
                "般添花灼灼，引惹草凄凄。",
                "郁郁笼山馆，疏疏映酒旗。",
                "赠人人自泣，驻马还嘶。",
                "影里咿哑去，阴中轳辘归。",
                "凄凉装暝霭，淡薄挂斜晖。",
                "懊恼轻攀折，忧愁重别离。",
                "早衰缘停道，先茂为临溪。",
                "楼外蝉才噪，桥边鸎又啼。",
                "生憎遮望眼，死恨学妆眉。",
                "远客莫如数，长条曾系谁。",
                "经霜儘憔悴，来岁却依依。"
            ]
        },
        {
            "title": "人事吟",
            "content": [
                "人有去就，事无低昂。",
                "迹有疏密，人无较量。",
                "能此四者，自然久长。"
            ]
        },
        {
            "title": "和王规甫司勋见赠",
            "content": [
                "何止千年与万年，岁寒松桂独依然。",
                "若无扬子天人学，安有庄生内外篇。",
                "已约月陂寻白石，更期金谷弄清泉。",
                "谁云影论纷纭甚，一任山巅复起巅。"
            ]
        },
        {
            "title": "观物吟四首",
            "content": [
                "日月无异明，昼夜有异体。",
                "人鬼无异情，生死有异理。",
                "既未能知生，又焉能知死。",
                "既未能事人，又焉能事鬼。"
            ]
        },
        {
            "title": "思山吟",
            "content": [
                "看即青山与白云，寻思没量大功勋。",
                "未知乐处缘何事，岂止饥时会茹荤。",
                "千首拙诗难着怨，一樽芳醑别涵春。",
                "壶中日月长多少，能老红尘几辈人。"
            ]
        },
        {
            "title": "送猗氏张主簿",
            "content": [
                "人间仕官几千里，堂上亲闱别两重。",
                "须念鹏飞从此始，方今路险善求容。"
            ]
        },
        {
            "title": "天意吟",
            "content": [
                "人能言语自能窥，天意无言人莫欺。",
                "莫道无言便无事，殆非流俗所能知。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫掷笔时。",
                "事体须是为物理，人情安处是天机。",
                "坚如金石犹能动，灵若鬼神何可欺。",
                "此外更无言语道，尧夫非是爱吟诗。"
            ]
        },
        {
            "title": "共城十吟·其一曰春郊闲居",
            "content": [
                "居处虽近郭，不欲登城市。",
                "尽日客不来，至夜门犹闭。",
                "院静春正浓，窗闲昼复寐。",
                "谁知藜藿中，自有诗书味。"
            ]
        },
        {
            "title": "谢彦国相公和诗用醉和风雨夜深归",
            "content": [
                "道堂闲话侭多时，尘外杯觞不浪飞。",
                "初上小车人已静，醉和风雨夜深归。"
            ]
        },
        {
            "title": "何处是仙乡",
            "content": [
                "何处是仙乡，仙乡不离房。",
                "眼前无冗长，心下有清凉。",
                "静处乾坤大，闲中日月长。",
                "若能安得分，都胜别思量。"
            ]
        },
        {
            "title": "秋怀三十六首",
            "content": [
                "山横暮霭中，鸟逝孤烟外。",
                "残菊忧霜摧，幽兰惧风败。",
                "患难人不喜，富贵人所爱。",
                "我心曰不有，爱憎岂能卖。"
            ]
        },
        {
            "title": "小圃睡起",
            "content": [
                "门外似深山，天真信可还。",
                "轩裳奔走外，日月往来间。",
                "有水园亭活，无风草木闲。",
                "春禽破幽梦，枝上语绵蛮。"
            ]
        },
        {
            "title": "和王安之少卿雨后",
            "content": [
                "焦劳九夏余，一雨物皆苏。",
                "蛙鼓不足听，蚊雷未易驱。",
                "非唯仰岁给，抑亦了官输。",
                "林下闲游客，何妨尽自愉。"
            ]
        },
        {
            "title": "缘饰吟",
            "content": [
                "缘饰了时称好手，作为成处是真家。",
                "须防冷眼入观觑，傀儡都无帐幕遮。"
            ]
        },
        {
            "title": "秋怀三十六首",
            "content": [
                "昨日思沃浆，今日思去扇。",
                "岂止人戈矛，炎凉自交战。",
                "利害生科情，好尚存乎见。",
                "欲人为善人，必须自为善。"
            ]
        },
        {
            "title": "道装吟",
            "content": [
                "道家仪用此巾衣，师外曾闻更拜谁。",
                "何故尧夫须用拜，安知人不是吾师。"
            ]
        },
        {
            "title": "不老吟",
            "content": [
                "人无不老理，日有再中时。",
                "不老必无也，再中应有之。"
            ]
        },
        {
            "title": "望雨",
            "content": [
                "盛夏久不雨，满天下愁苦。",
                "安得一片云，救取人间否。"
            ]
        },
        {
            "title": "十一日福昌县会雨",
            "content": [
                "云势移峰缓，泉声出竹迟。",
                "此时无限意，唯有翠禽知。"
            ]
        },
        {
            "title": "太平吟",
            "content": [
                "身老太平间，身闲心更闲。",
                "非贵亦非贱，不饥兼不寒。",
                "有宾须置酒，无日不开颜。",
                "第一条平路，何人伴往还。"
            ]
        },
        {
            "title": "安乐窝中吟",
            "content": [
                "安乐窝中万户侯，良辰美景忍虚休。",
                "已曾得手春深日，更欲披衣年老头。",
                "晓露重时花满槛，暖醅浮处酒盈瓯。",
                "圣人吃紧些儿事，又省工夫又省忧。"
            ]
        },
        {
            "title": "谢商守宋郎中寄到天柱山户帖仍依元韵",
            "content": [
                "商於飞到一符新，遂已平生分外亲。",
                "尤喜紫芝先入手，西南天柱与天邻。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫得意时。",
                "正得意时常起舞，到麾毫处辄能飞。",
                "南溟万里鹏初举，辽海千年鹤乍归。",
                "岂止一诗而已矣，尧夫非是爱吟诗。"
            ]
        },
        {
            "title": "安乐窝中四长吟",
            "content": [
                "安乐窝中快活人，闲来四物幸相亲。",
                "一编诗逸收花月，一部书严惊鬼神。",
                "一炷香清冲宇泰，一樽酒美湛天真。",
                "太平自庆何多也，唯愿君王寿万香。"
            ]
        },
        {
            "title": "十二日同福昌令王赞善游龙潭",
            "content": [
                "一潭冷浸崖根黑，数峰高入云衢碧。",
                "游人屏气不敢言，长恐雷霆奋於侧。"
            ]
        },
        {
            "title": "日中吟",
            "content": [
                "日中为噬嗑，交易是寻常。",
                "彼各不相识，何复更思量。"
            ]
        },
        {
            "title": "答{上密下冉}秀才求诗吟",
            "content": [
                "林下闲言语，何须要许多。",
                "几乎三百首，足以备吟哦。"
            ]
        },
        {
            "title": "和绛守王仲贤郎中",
            "content": [
                "为郎得绛分铜虎，见寄诗中非浪夸。",
                "地土尚传唐草木，山川犹起晋云霞。",
                "园池富有吟供笔，风俗淳无讼到衙。",
                "太守下车民受赐，一心殊不负官家。"
            ]
        },
        {
            "title": "善人吟",
            "content": [
                "良如金玉，重如丘山。",
                "仪如莺凤，气如芝兰。"
            ]
        },
        {
            "title": "洛阳春吟",
            "content": [
                "十日好花都去尽，可怜青帝用功深。",
                "游人莫便无凭据，未必红芳胜绿阴。"
            ]
        },
        {
            "title": "家国吟",
            "content": [
                "邪正异心，家国同体。",
                "邪能败亡，正能兴起。"
            ]
        },
        {
            "title": "共城十吟·其三曰春郊芳草",
            "content": [
                "春风必有刀，离肠被君断。",
                "春风既无刀，芳草何人剪。",
                "肠断人复接，草剪益还生。",
                "谁人有芳酒，为我高歌倾。"
            ]
        },
        {
            "title": "题淮阴侯庙十首",
            "content": [
                "若履暴荣须暴辱，既经多喜必多忧。",
                "功成能让封王印，世世长为列土侯。"
            ]
        },
        {
            "title": "路径吟",
            "content": [
                "面前路径无令窄，路径窄时无过客。",
                "过客无时路径荒，人间大率多荆棘。"
            ]
        },
        {
            "title": "观物吟二首",
            "content": [
                "百谷仰膏雨，极枯变极荣。",
                "安得此甘泽，聊且振群生。"
            ]
        },
        {
            "title": "谢王谏议见思吟",
            "content": [
                "西斋前后半松筠，万虑澄余始见真。",
                "不谓天光明净处，又能时忆旧交亲。"
            ]
        },
        {
            "title": "自咏",
            "content": [
                "天下更无双，无知无所长。",
                "年颜李文爽，风度贺知章。",
                "静坐多茶饮，闲行可道装。",
                "傍人休用笑，安乐是吾乡。"
            ]
        },
        {
            "title": "太平吟",
            "content": [
                "天下太平日，人生安乐时。",
                "更逢花烂漫，争忍不开眉。"
            ]
        },
        {
            "title": "自述二首",
            "content": [
                "何者堪名席上珍，都缘当日得师真。",
                "是知佚我无如老，惟喜放怀长似春。",
                "得志当为天下事，退居聊作水云身。",
                "胸中一点分明处，不负高天不负人。"
            ]
        },
        {
            "title": "胡越吟",
            "content": [
                "胡越同心日，夫妻反目时。",
                "人间无大小，得失在须斯。"
            ]
        },
        {
            "title": "闲中吟",
            "content": [
                "闲中气味真，真处是天民。",
                "富有林泉乐，清无市井尘。",
                "烂游千圣奥，醉拥万花春。",
                "莫作伤心事，伤心愁杀人。"
            ]
        },
        {
            "title": "失诗吟",
            "content": [
                "胸中风雨吼，笔下龙蛇走。",
                "前后落人间，三千有余首。"
            ]
        },
        {
            "title": "不肖吟",
            "content": [
                "不肖之人，志在游荡。",
                "身在屋下，心在屋上。",
                "不肖之子，志在浮夸。",
                "身尚不保，焉能保家。"
            ]
        },
        {
            "title": "思义吟",
            "content": [
                "小人固无知，唯以利为视。",
                "君子固不欺，见得还思义。",
                "思义不愿死，见利或忘生。",
                "二者之所起，平之与不平。"
            ]
        },
        {
            "title": "感事吟",
            "content": [
                "理顺面前皆道路，义乖门外是榛荆。",
                "何人肯认皆言语，此语分明人不听。"
            ]
        },
        {
            "title": "天津感事二十六首",
            "content": [
                "郏鄏城中同德友，凤凰楼下会中秋。",
                "芳樽倒尽人归去，月色波光战未休。"
            ]
        },
        {
            "title": "思山吟",
            "content": [
                "只恐身闲心未闲，心闲何必住云山，",
                "果然得手情性上，更肯埋头利害间。",
                "动止未尝防忌讳，语言何复着机关。",
                "不图为乐至于此，天马无踪自往还。"
            ]
        },
        {
            "title": "谢商守宋郎中寄到天柱山户帖仍依元韵",
            "content": [
                "不将生杀奏严宸，却抱烟岚学隐沦。",
                "多谢史君虚右席，重延天柱一山人。"
            ]
        },
        {
            "title": "欢物吟",
            "content": [
                "水雷上雨下玄}，火雷虩。",
                "土雷连，石雷霹。"
            ]
        },
        {
            "title": "春水长吟",
            "content": [
                "春在水自渌，春归渌遂休。",
                "清非不逮渌，春奈胜于秋。",
                "渌向阳中得，清於冷上求。",
                "加於清一等，用是渌为优。",
                "薄薄冰初泮，微微雨乍收。",
                "渺瀰新岛屿，潋滟旧汀洲。",
                "荷芰低犹卷，上艹下孤}蒲嫰已抽。",
                "苹繁虽渐出，藻荇禾全稠。",
                "日暖鸳鸯浴，烟晴翡翠游。",
                "波平双躣鲤，风静戏群鸥。",
                "西蜀遨争举，东瓯禊竞修。",
                "武陵花再识，汉曲佩还投。",
                "台下溶溶过，堤边漫漫流。",
                "槛前才泚泚，天外更悠悠。",
                "泛滥情怀恶，潺暖意思幽。",
                "远山遮不断，别浦去难留。",
                "二月溪桥畔，三吴野渡头。",
                "依前横两桨，特此送孤舟。",
                "画手方停笔，骚人正倚楼。",
                "长江飞絮外，更是动离愁。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫自得时。",
                "已把乐为心事业，更将安作道枢机。",
                "未来身上休思念，既入手中须指挥。",
                "迎刃何烦多顾虑，尧夫非是爱吟诗。"
            ]
        },
        {
            "title": "思故人",
            "content": [
                "芳酒一樽虽甚满，故人千里奈思何。",
                "柳挼池阁條偏细，花近檐楹香更多。"
            ]
        },
        {
            "title": "灾来吟",
            "content": [
                "灾自外来，犹可消除。",
                "灾自内来，何由支梧。",
                "天人之间，内外察诸。"
            ]
        },
        {
            "title": "秋日即事",
            "content": [
                "鸟声乱昼林，为谁苦驱逼。",
                "虫声乱夜庭，为谁苦劳役。",
                "嗟哉彼何短，一概无休息。",
                "借问此何长，两能忘语默。"
            ]
        },
        {
            "title": "秋日饮后晚归",
            "content": [
                "水竹园林秋更好，忍把芳樽容易倒。",
                "重阳已过菊言开，情多不学年光老。",
                "阴云不动杨柳低，风递轻寒生暮草。",
                "无涯逸兴不可收，马蹄慢踏天街道。"
            ]
        },
        {
            "title": "知识吟",
            "content": [
                "曾见方言识，曾闻始谓知。",
                "奈何知与识，天下亦常稀。"
            ]
        },
        {
            "title": "代书寄陈章屯田",
            "content": [
                "执别而来二十春，忽飞书意一何勤。",
                "四方岂是少贤士，千里犹能思故人。",
                "世态见多知可否，物情谙久识疏亲。",
                "我今老去甘衰朽，无补明时卧洛滨。"
            ]
        },
        {
            "title": "秋日雨霁闲望",
            "content": [
                "水冷云疏霜意早，岁华虽晚黄花好。",
                "饶教四面远山围，奈何一片秋光老。",
                "上天生物固无私，圣人馀事人虽晓。",
                "陈言生活不须矜，自是中才皆可了。"
            ]
        },
        {
            "title": "为善吟",
            "content": [
                "人之为善事，善事义当为。",
                "金石犹能动，鬼神其可欺。",
                "事须安义命，言必道肝脾。",
                "莫问身之外，人知与不知。"
            ]
        },
        {
            "title": "盗伯吟",
            "content": [
                "盗伯窥财物，其心不虑佗。",
                "取时唯恐少，败后只嫌多。"
            ]
        },
        {
            "title": "观三国吟",
            "content": [
                "桓桓鼎峙震雷音，绝唱高踪没处寻。",
                "箫鼓一方情未畅，弓刀万里力难任。",
                "论兵狠石宁无意，饮马黄河徒有心。",
                "虽曰天时亦人事，谁知虑外失良金。"
            ]
        },
        {
            "title": "闲适吟",
            "content": [
                "谁将造化属东风，一属东风事莫穷。",
                "残腊也宜先作策，新正其那便要功。",
                "柳梢借暖浑摇软，梅萼偷春半露红。",
                "安得向时情意在，轻衫撩乱少年中。"
            ]
        },
        {
            "title": "金玉吟",
            "content": [
                "良金美玉信难偕，好物其来最受埋。",
                "盗跖免兵非积善，仲尼无土反成猜。",
                "中孚既若须为信，无妄因何却有灾。",
                "莫若致之为外事，心源可乐是昭回。"
            ]
        },
        {
            "title": "后图即事三首",
            "content": [
                "年来得疾号诗狂，每度诗狂必命觞。",
                "乐道襟怀忘检束，任真言语省思量。",
                "宾朋欵密过从久，云水优闲兴味长。",
                "始信渊明深意在，北窗当日此羲皇。"
            ]
        },
        {
            "title": "善赏花吟",
            "content": [
                "人不善赏花，只爱花之貌。",
                "人或善赏花，只爱花之妙。",
                "花貌在颜色，颜色人可效。",
                "花妙在精神，精神人莫造。"
            ]
        },
        {
            "title": "观易吟",
            "content": [
                "一物其来有一身，一身还有一乾坤。",
                "能知万物备於我，肯把三才别立根。",
                "天向一中分体用，人於心上起经纶。",
                "天人焉有两般义，道不虚行只在人。"
            ]
        },
        {
            "title": "梦中吟",
            "content": [
                "梦中说梦犹能忆，梦觉梦中还又隔。",
                "今日恩光空喜欢，当年意爱难寻上不下见}。",
                "水成流处岂无声，花到谢时安有色。",
                "过此相逢陌路人，都如元来曾相识。"
            ]
        },
        {
            "title": "代书谢王胜之学寄莱石茶酒器",
            "content": [
                "东山有石若琼玖，匠者追琢可盛酒。",
                "君子得之惜不用，殷勤远寄林下叟。",
                "林叟从来用瓦盏，惊惶不敢擎上手。",
                "重诫儿童无损伤，缄藏复以待贤友。",
                "未知贤友何时归，男子功名未成就。",
                "朝廷先从忧者言，方今莫如二虏丑。",
                "汉之六郡限辽西，唐之八州隔山后。",
                "自馀瓜沙甘与凉，中原外而不能有。",
                "奈何更饵以金帛，重困吾民犹掣肘。",
                "若非堂上出奇兵，安得阃外拉馀朽。",
                "直可逐去此腥擅，西出玉门北逾口。",
                "城下狐狸既不存，路上豺狼自无走。",
                "太阳烜赫耀天衢，氛妖接变匿尘垢。",
                "功成不肯受上赏，印解黄金大于斗。",
                "乞洛辞君出国门，归鞍暖拂天街柳。",
                "千官如壁遮道留，仰面弄鞭不回首。",
                "乡人夹路迎大尹，醉拥旌幢锦光溜。",
                "下车拜墓还政馀，不访公门访亲旧。",
                "始知此器用有时，吾当为君献眉寿。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫行已时。",
                "政在我时心必尽，事关人处力难为。",
                "人如负我我何预，我若辜人人有词。",
                "就责莫如躬自厚，尧夫非是爱吟诗。"
            ]
        },
        {
            "title": "天津闲步",
            "content": [
                "天子旧神州，葱葱气象浮。",
                "园林闲近水，殿阁远横秋。",
                "浪雪暑犹在，桥虹晴不收。",
                "人间无事日，此地好淹留。"
            ]
        },
        {
            "title": "邹田二忌",
            "content": [
                "邹田二忌不相能，买卜之言恶足明。",
                "利害伤真至于此，姓田人去恨难平。"
            ]
        },
        {
            "title": "诗酒吟",
            "content": [
                "圣人难处口能宣，何止千年与万年。",
                "心静始能知白日，眼明方会看青天。",
                "鬼神情状将诗写，造化功夫用酒传。",
                "传写不干诗酒事，若无诗酒又难言。"
            ]
        },
        {
            "title": "乐物吟",
            "content": [
                "物有声色气味，人有耳目口鼻。",
                "万物于人一身，反观莫不全备。"
            ]
        },
        {
            "title": "寄三城旧友卫比部二绝",
            "content": [
                "虽老未龙锺，篱边菊满丛。",
                "乍凉天气好，里闬正过从。"
            ]
        },
        {
            "title": "知音吟",
            "content": [
                "仲尼始可言无意，孟子方能不动心。",
                "莫向山中寻白玉，但於身上覔黄金。",
                "山中白玉有时得，身上黄金无处寻。",
                "我辈何人敢称会，安知世上无知音。"
            ]
        },
        {
            "title": "同诸友城南张园赏梅十首",
            "content": [
                "五岭虽多何足观，三川纵少须重去。",
                "台边况有数十株，仍在名园最深处。"
            ]
        },
        {
            "title": "求信吟",
            "content": [
                "始则求人信，有知有不知。",
                "既而求自信，人或多知之。",
                "今我不求信，何人更起疑。",
                "无可无不可，安往不熙熙。"
            ]
        },
        {
            "title": "谢城南张氏弟兄冒雪载肴酒见过",
            "content": [
                "久旱几逾冬，川守祈未得。",
                "雁行联镳来，佳雪遽盈尺。",
                "酒面生红光，客心喜何极。",
                "上夜离天津，天津陡岑寂。"
            ]
        },
        {
            "title": "簪花吟",
            "content": [
                "簪花犹且强年少，诉酒固非佯小心。",
                "花好酒嘉情更好，奈何明日病还深。"
            ]
        },
        {
            "title": "依韵和陈成伯著作史馆园会上作",
            "content": [
                "竹绕长松松绕亭，令人到此骨毛清。",
                "梅梢带雪微微拆，水脉连冰湱湱鸣。",
                "残腊岁华无柰感，半醺襟韵不盛情。",
                "谁怜相国名空在，吾道何如必可行。"
            ]
        },
        {
            "title": "何如吟",
            "content": [
                "立身须作真男子，临事无为浅丈夫。",
                "料得人生皆素定，空多计较竟何如。"
            ]
        },
        {
            "title": "禁烟留题锦屏山下四首",
            "content": [
                "春半花开百万般，东风近日恶摧残。",
                "可怜桃李性温厚，吹尽都无一句言。"
            ]
        },
        {
            "title": "扫地吟",
            "content": [
                "管晏治时犹有体，苏张用处更无名。",
                "三皇五帝从何出，扫地中原俟太平。"
            ]
        },
        {
            "title": "举酒吟",
            "content": [
                "闲与宾朋饮酒杯，杯中长似有花开。",
                "清谈才向口中出，和气已从心上来。",
                "物外意非由象得，坐间春不自天回。",
                "施之天下能如此，天下何忧不放怀。"
            ]
        },
        {
            "title": "秋怀三十六首",
            "content": [
                "寒露缀衰草，凄风摇晚林。",
                "鸟声上复下，天气晴还阴。",
                "节改一时事，人怀千古心。",
                "谁云子期死，举世无知音。"
            ]
        },
        {
            "title": "问春",
            "content": [
                "春来愁去只因花，春去愁来翻殢酒。",
                "长恨愁多酒力微，为春成病花知否。"
            ]
        },
        {
            "title": "代书寄长安幕张文通",
            "content": [
                "无学又无谋，胸中一向虎。",
                "苦肠忺饮酒，病眼怕看书。",
                "洛浦轻风里，天津小雨馀。",
                "故人千里隔，相望意何如。"
            ]
        },
        {
            "title": "春水短吟",
            "content": [
                "雪消冰泮渌盈沟，翡翠鸳鸯得志秋。",
                "长恨远山遮不断，又疑别浦去难留。",
                "绕堤杨柳轻轻拂，近岸新蒲细细抽。",
                "满眼烟波杳无际，三吴特地送孤舟。"
            ]
        },
        {
            "title": "牡丹吟",
            "content": [
                "一般颜色一般香，香是天香色异常。",
                "真宰功夫精妙处，非容人意可思量。"
            ]
        },
        {
            "title": "牧童",
            "content": [
                "随行笠与簑，未始散天和。",
                "暖戏荒城侧，寒偎古冢阿。",
                "数声牛背笛，一曲陇头歌。",
                "应是无心问，朝廷事若何。"
            ]
        },
        {
            "title": "谢人惠笔",
            "content": [
                "爱重寄文房，殷勤谢远将。",
                "兔毫刚且健，筠管直而长。",
                "静录新诗藁，闲抄旧药方。",
                "自馀无所用，足以养锋铓。"
            ]
        },
        {
            "title": "和李审言龙图行次龙门见寄",
            "content": [
                "万里秋光入坐明，交情预喜笑相迎。",
                "菊花未服重阳过，如待君来泛巨觥。"
            ]
        },
        {
            "title": "天津看雪代简谢蒋秀才还诗卷",
            "content": [
                "清洛接天去，寒云贴地飞。",
                "人於桥上立，诗向雪中归。"
            ]
        },
        {
            "title": "晚凉閒步",
            "content": [
                "得处亦多矣，风前任鬓班。",
                "年过半百外，天与一生閒。",
                "莹净云间月，分明雨后山。",
                "中心无所愧，对此敢开颜。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫对酒时。",
                "处世虽无一分善，行身误有四方知。",
                "大凡观物须生意，既若成章必见辞。",
                "诗者志之所之也，尧夫非是爱吟诗。"
            ]
        },
        {
            "title": "尧夫吟",
            "content": [
                "尧夫吟，天下拙。",
                "来无时，去无节。",
                "如山川，行不彻。",
                "如江河，流不竭。",
                "如芝兰，香不歇。",
                "如箫韶，声不绝。",
                "也有花，也有雪，",
                "也有风，也有月。",
                "又温柔，又峻烈，",
                "又风流，又激切。"
            ]
        },
        {
            "title": "乾坤吟",
            "content": [
                "用九见群龙，首能出庶物。",
                "用六利永贞，因乾以为利。",
                "四象以九成，遂为三十六。",
                "四象以六成，遂成二十四。",
                "如何九与六，能尽人间事。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫掩卷时。",
                "时过犹能用归妹，物伤长惧入明夷。",
                "夏商盛日何由见，唐汉衰年争忍思。",
                "畎亩不忘天下处，尧夫非是爱吟诗。"
            ]
        },
        {
            "title": "女几祠",
            "content": [
                "西南有高山，山有杳冥间。",
                "神仙不可见，满目空云烟。",
                "千年女几祠，门临洛水边。",
                "但闻霓裳曲，世人犹或传。"
            ]
        },
        {
            "title": "训世孝弟诗十首",
            "content": [
                "子孝亲兮弟敬哥，吁嗟分拆听搬唉。",
                "囊中财物他嫌少，祖上田园你要多。",
                "夫妇眼前虽快乐，儿孙日后恐消磨。",
                "何如孝弟亲乡党，子孝亲兮弟敬哥。"
            ]
        },
        {
            "title": "代书答朝中旧友",
            "content": [
                "少日治文章，亦曾观国光。",
                "山林虽不返，畎亩未尝忘。",
                "麋鹿宁无志，鹓鸿自有行。",
                "还知今日事，大故索思量。"
            ]
        },
        {
            "title": "首尾吟",
            "content": [
                "尧夫非是爱吟诗，诗是尧夫试墨时。",
                "十室邑中须有信，三人行处岂无节。",
                "谋谟不讲远疏略，思虑伤多又忸怩。",
                "机会失时寻不得，尧夫非是爱吟诗。"
            ]
        },
        {
            "title": "又旋风吟二首",
            "content": [
                "近日衰躯有病侵，如何医药不求寻。",
                "轩前密叶自成幄，砌下黄花空散金。",
                "闲看蜜蜂由蜜意，静观巢燕垒巢心。",
                "非关天下知音少，自是尧夫不善琴。"
            ]
        },
        {
            "title": "落花短吟",
            "content": [
                "满园桃李正离披，更被狂风作意吹。",
                "长是忧愁初谢处，却须思念未开时。",
                "奈何红艳易消歇，不似青阴少改移。",
                "九十日春都去尽，樽前安忍更颦眉。"
            ]
        },
        {
            "title": "履道会饮",
            "content": [
                "众人之所乐，所乐唯嚣尘。",
                "吾友之所乐，所乐唯清芬。",
                "清芬无鼓吹，直与太古邻。",
                "太古者靡佗，和气常絪纭。",
                "里閈旧情好，有才复有文。",
                "过从一日乐，十月生阳春。",
                "洛阳古神州，周公尝缕陈。",
                "四时寒暑正，四方道里均。",
                "代不乏英俊，号为多缙绅。",
                "至于花与木，天下莫敢伦。",
                "而逢此之景，而当此之辰。",
                "而能开口笑，而世有几人。",
                "清衷贯金石，剧谈惊鬼神。",
                "天地为一指，富贵如浮云。",
                "明时缓康济，白昼闲经纶。",
                "莫如陪欢伯，又复对此君。",
                "商於六百里，黄金四万斤。",
                "不能买兹乐，自馀恶足论。",
                "接上罒下离}倒戴时，蟾蜍生海垠。",
                "小车倒载时，出翁归天津。"
            ]
        },
        {
            "title": "和夔峡张宪白帝城怀古",
            "content": [
                "不愤曹公跨许昌，苟非梁益莫争王。",
                "三分区宇风雷恶，横截西南气势强。",
                "行客往来闲指点，史官褒贬浪文章。",
                "后人未识兴亡意，请看江山旧战场。"
            ]
        },
        {
            "title": "训世孝弟诗十首",
            "content": [
                "子孝亲兮弟敬哥，晨昏定省莫蹉跎。",
                "一门孝友真难得，百岁光阴最易过。",
                "和乐且耽宜自翕，彝伦攸叙在谦和，",
                "班衣舞罢埙篪奏，子孝亲兮弟敬哥。"
            ]
        },
        {
            "title": "梅花诗",
            "content": [
                "荡荡天门万古开。几人归去几人来。",
                "山河虽好非完璧。不信黄金是祸胎。",
                "湖山一梦事全非。再见云龙向北飞。",
                "三百年来终一日。长天碧水叹弥弥。",
                "天地相乘数一原。忽逢甲子又兴元。",
                "年华二八乾坤改。看尽残花总不言。",
                "毕竟英雄起布衣。朱门不是旧皇畿。",
                "飞来燕子寻常事。开到李花春已非。",
                "胡儿骑马走长安。开辟中原海境宽。",
                "洪水乍平洪水起。清光宜向汉中看。",
                "漫天一白汉江秋。憔悴黄花总带愁。",
                "古曜半升箕斗隐。金乌起灭海山头。",
                "云雾苍茫各一天。可怜西北起烽烟。",
                "东来暴客西来盗。还有胡儿在眼前。",
                "如棋世事局初残。共济和衷却大难。",
                "豹死犹留皮一袭。最佳秋色在长安。",
                "火龙蛰起燕门秋。原璧应难赵氏收。",
                "一院奇花春有主。连宵风雨不须愁。",
                "数点梅花天地春。欲将剥复问前因。",
                "寰中自有承平日。四海为家孰主宾。"
            ]
        },
        {
            "title": "观棋大吟",
            "content": [
                "人有精游艺，予尝观弈棋。",
                "筭馀知造化，着外见几微。",
                "好胜心无已，争先意不低。",
                "当人尽宾主，对面如蛮夷。",
                "财利激于衷，喜怒见于頄。",
                "生杀在于手，与夺指于颐。",
                "戾不殊冰炭，和不侔埙篪。",
                "义不及朋友，情不通夫妻。",
                "珠玉出怀袖，龙蛇走肝脾。",
                "金汤起樽俎，剑戟交幈帏。",
                "白昼役鬼神，平地蟠蛟螭。",
                "空江响雷雹，陆海诛鲸鲵。",
                "寒暑同舒惨，昏明共蔽亏。",
                "山河灿於地，星斗会璇玑。",
                "因睹输赢势，翻惊宠辱蹊。",
                "高卑易裁制，返覆难拘羁。",
                "心迹既一判，利害不两提。",
                "卷舒当要会，取舍在须斯。",
                "智者伤于诈，信者失于椎。",
                "真伪之相杂，名实之都隳。",
                "得者失之本，福为祸之梯。",
                "乾坤支作讼，离坎变成睽。",
                "弧矢相凌犯，言辞共诋欺。",
                "何尝无胜负，未始绝兴衰。",
                "前日之所是，今日之或非。",
                "今日之所强，明日之或羸。",
                "以古观后世，终天露端倪。",
                "以今观往昔，何止乎庖牺。",
                "尧舜行揖让，四凶犹趄趑。",
                "汤武援干戈，三老诚有讥。",
                "虽臯陶陈谟，而伊周献规。",
                "曾未免矣夫，療骨而伤肌。",
                "仁为名所败，义为利所挤。",
                "治乱不自已，因革徒从宜。",
                "与贤不与子，贤愚生瑕玼。",
                "与子不与贤，子孙生疮痍。",
                "或苗民逆命，或有扈阻威。",
                "或羿浞起釁，或管蔡造疑。",
                "或商人征葛，或周人乘黎。",
                "或鸣条振旅，或牧野搴旗。",
                "灼见夏台日，曾照升自陑。",
                "安知羑里月，不照逾孟师。",
                "厉王奔于彘，幽王死于骊。",
                "平王迁于洛，赧王败于伊。",
                "或盟于召陵，或会于黄池。",
                "或战于长岸，或弑于乾谿。",
                "或入于鄢郢，或栖于会稽。",
                "或屠于大梁，或入于临淄。",
                "五霸共吞噬，七雄相鞭笞。",
                "暴秦灭六国，楚汉决雄雌。",
                "天尽于有日，地极于无涯。",
                "遐尔都包括，纵横悉指挥。",
                "井田方奕奕，兵甲正累累。",
                "易之以阡陌，画之以效畿。",
                "销之以锋谪，焚之以书诗。",
                "罢侯以置守，强幹而弱枝。",
                "重兵栖上郡，长城惭边陲。",
                "自谓磐石固，万世无已而。",
                "回天于指掌，割地于阶墀。",
                "视入若蝼蚁，用财如沙泥。",
                "阿房宫未毕，祖龙车至戏。",
                "骊山卒未放，陈涉兵自蕲。",
                "灞上心"
            ]
        },
        {
            "title": "观棋长吟",
            "content": [
                "院静春深昼掩扉，竹间闲看客争棋。",
                "搜罗神鬼聚胸臆，措臻山河入范围。",
                "局合龙蛇成阵斗，劫残鸿雁破行飞；",
                "杀多项羽坑秦卒，败剧符坚畏晋师。",
                "座上戈铤尝击搏，面前冰炭旋更移；",
                "死生共抵两家事，胜负都由一着时。",
                "当路断无相假借，对人须且强推辞；",
                "腹心受害诚堪惧，唇齿生忧尚可医；",
                "善用中伤为得策，阴行狡狯谓知机。",
                "请观今日长安道，易地何尝不有之？"
            ]
        },
        {
            "title": "插花吟",
            "content": [
                "头上花枝照酒卮，酒卮中有好花枝。",
                "身经两世太平日，眼见四朝全盛时。",
                "况复筋骸粗康健，那堪时节正芳菲。",
                "酒涵花影红光溜，争忍花前不醉归。"
            ]
        },
        {
            "title": "天津感事二十六首",
            "content": [
                "名利从来本任才，行人不用苦相猜。",
                "壶中日月长多少，闲步天津看往来。"
            ]
        },
        {
            "title": "月到梧桐上吟",
            "content": [
                "月到梧桐上，风来杨柳边。",
                "院深人复静，此景共谁言。"
            ]
        },
        {
            "title": "懒起吟",
            "content": [
                "半记不记梦觉后，似愁无愁情倦时。",
                "拥衾侧卧未忺起，帘外落共撩乱飞。"
            ]
        }
    ]
}