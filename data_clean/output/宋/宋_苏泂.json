{
    "dynasty": "宋",
    "author": "苏泂",
    "intro": "",
    "items": [
        {
            "title": "往回临安口号八首",
            "content": [
                "清晓无车一仆随，南山行遍北山来。",
                "日长搭得回船去，薄暮涌金门尚开。"
            ]
        },
        {
            "title": "过金陵四首",
            "content": [
                "高资店里主人婆，万福官人问讯和。",
                "安稳在家能几日，别时不似见时多。"
            ]
        },
        {
            "title": "四月十三日晓梦入试枕上口占",
            "content": [
                "行年今已是七十，况世非皆七十翁。",
                "柏儿安女莫迟我，我入泰华游衡嵩。"
            ]
        },
        {
            "title": "雨中水阁闲眺",
            "content": [
                "朝看雨脚似悬绳，暮见宽波没钓汀。",
                "鸭鸭归来人寂寂，鸦鸦飞去草青青。"
            ]
        },
        {
            "title": "和黄观复梅句",
            "content": [
                "梅花骨相本通仙，何况苔枝缀玉鸾。",
                "如着官袍更潇洒，不应将作女人看。"
            ]
        },
        {
            "title": "拟古",
            "content": [
                "汉光昔未遇，颇为兄嫂欺。",
                "谁知韩王信，本是屠沽儿。",
                "他时筑将坛，意气帝者师。",
                "中兴屏新莽，长剑诛赤眉。",
                "皇天生一物，大小随其资。",
                "倒令饥与寒，何以生育为。",
                "永言观厥成，圆璧殊方圭。",
                "天意定不尔，变化应须时。",
                "少小弄文翰，把笔能哦诗。",
                "十五学缀文，如茧中抽丝。",
                "青云付达官，十九名新知。",
                "南辕异燕路，鄙笑无挈提。",
                "甘心穷阎中，疏食黄瓜虀区区蠹鱼习。",
                "槁死不可医。闲斋秉微尚，",
                "高视圣者师。谩言苦如荼，",
                "谁信甘如饴。"
            ]
        },
        {
            "title": "寄李简夫宫使五首",
            "content": [
                "觅得骊龙颔下珠，几年参请遍江湖。",
                "只今同味仍同病，惟有亲朋李简夫。"
            ]
        },
        {
            "title": "归自陶山舟中示暹侄",
            "content": [
                "钟声四山晚，一舸镜中归。",
                "远舍火明树，寒天露湿衣。",
                "塔高城不禁，林暗鸟畴依。",
                "有句传犹子，吾疏合世违。"
            ]
        },
        {
            "title": "次韵赵去华提干夏日杂兴七首",
            "content": [
                "老子轩冕总相忘，归办芙蓉制作裳。",
                "多少隐沦天下士，无人知我亦何伤。"
            ]
        },
        {
            "title": "拟古",
            "content": [
                "往时寻芳兴，屡醉黄金卮。",
                "日来酒量窄，三盏忘东西。",
                "虽然不多饮，不饮还复思。",
                "所以毕吏部，千古遭潮嗤。",
                "每年梅花开，如与粲者期。",
                "有时棹孤舟，间或借马骑。",
                "水村及山驿，日炙仍风吹。",
                "醉归更有携，研席相娱嬉。",
                "今年堕尘鞅，颇复疏阔之。",
                "此君应有言，亦曰好恶移。",
                "凄凉残年历，春到无多时。",
                "如何江南岸，不见开一枝。"
            ]
        },
        {
            "title": "金陵杂兴二百首",
            "content": [
                "十分生聚九流亡，鬼面鸦形仰太仓。",
                "指望淮南大麦熟，夫妻子女得归乡。"
            ]
        },
        {
            "title": "正月二十七日陪唐子耆登卧龙时稼轩已去令人",
            "content": [
                "晴雨烟云态，高深会见闻。",
                "乱山依越定，一水向吴分。",
                "元白诸侯表，杨王俊士群。",
                "春风到红绿，花草总能文。",
                "",
                ""
            ]
        },
        {
            "title": "次韵刍父秋怀",
            "content": [
                "发短日益白，眼昏时见花。",
                "无人知若士，有句可雄夸。",
                "篱菊风前蕊，山梅雨后葩。",
                "平生苏季子，犹足送年华。"
            ]
        },
        {
            "title": "和岩壑兄九日",
            "content": [
                "华颠可笑插茱萸，儿女欢然竞挽须。",
                "故国黄花元自好，荒台青草孰为娱。",
                "举觞感慨悲歌有，落帽风流蕴藉无。",
                "粘起半生铁如意，今愚何似古之愚。"
            ]
        },
        {
            "title": "独鸟",
            "content": [
                "独鸟愁归翮，霜寒谢世纷。",
                "梦遥乡思局，砧急酒醒闻。",
                "一笑胡为尔，中年更不群。",
                "颇疑当日论，饱饭薄能文。"
            ]
        },
        {
            "title": "湘湖饮平远亭口占呈邢刍父",
            "content": [
                "我屐欲行山路远，我舟欲泛湖水深。",
                "湘湖湘湖在何许，不在天上终可寻。",
                "君才未减邢居实，药品之中贵参术。",
                "君归芹省我湘湖，夜看月明朝日出。"
            ]
        },
        {
            "title": "金陵杂兴二百首",
            "content": [
                "香罗初换裌衣新，除却垂杨不是春。",
                "昨日街头骑马过，眼明犹见卖花人。"
            ]
        },
        {
            "title": "金陵杂兴二百首",
            "content": [
                "朱髯五十上南宫，下笔犹能太古风。",
                "养就胸中治安策，老天那复滞渠侬。"
            ]
        },
        {
            "title": "又叹庭前杂花草",
            "content": [
                "十年屡作花开想，开尽凡花独未开。",
                "祝付化工应念此，保全根拨待时来。",
                "为梅自合和羹鼎，是菊终须上酒杯。",
                "莫笑凄凉周茂叔，窗前生意草成堆。"
            ]
        },
        {
            "title": "送陆放翁赴落致仕修史之命",
            "content": [
                "先生天下名，有耳谁不知。",
                "区区以蠡测，于海徒赘辞。",
                "弟子事先生，丱角以至斯。",
                "文章起婴慕，德行随萧规。",
                "昨闻挂衣冠，固共识者疑。",
                "岂期平生学，终郁海里施。",
                "先生健而武，神志元未衰。",
                "每登渔隐堂，再拜奉履綦。",
                "留我坐终日，诲我忘其疲。",
                "送我出重门，行步又若飞。",
                "或捉笔大书，或脱口赋诗。",
                "或时几酌我，自倒金屈卮。",
                "我出谓客言，先生寿期颐。",
                "上为天下贺，下以贺吾师。",
                "在郊一角麟，藏六五总龟。",
                "先生固高世，而世肯我违。",
                "情知渭滨载，谩道渊明归。",
                "果然一札下，未觉十年迟。",
                "堂堂孝庙史，当代谁宜为。",
                "二十八年间，凡事公见之。",
                "英灵果在天，笔削讵敢私。",
                "矧惟陛下圣，益重黄发咨。",
                "湖山晚无用，遭逢乃今兹。",
                "先生顾谓我，万物各有时。"
            ]
        },
        {
            "title": "思故人",
            "content": [
                "故人不可见，书札报平安。",
                "黄菊谁能折，青山独自看。",
                "雨生南浦足，秋入五湖宽。",
                "岁晚无多事，相看把钓竿。"
            ]
        },
        {
            "title": "苕溪杂兴四首",
            "content": [
                "笔判虚空也太奇，古今天下几多诗。",
                "虚空判了元无尽，信手拈来自不知。"
            ]
        },
        {
            "title": "过高资丞相墓",
            "content": [
                "先祖当元佑，诚心相哲宗。",
                "闹蓝初不入，遗表尚深忠。",
                "簪笏儿孙少，松楸盗贼空。",
                "经从每瞻拜，何日免飘蓬。"
            ]
        },
        {
            "title": "顷在金陵郡斋与黄观复夜坐漏箭下一二十刻率",
            "content": [
                "映雪工夫久已无，引锥自刺一何愚。",
                "青灯一盏书狼藉，画作金陵瞌睡图。",
                "",
                ""
            ]
        },
        {
            "title": "苕溪杂兴四首",
            "content": [
                "斜风细雨转船头，夜半波平带月流。",
                "行到下菰城畔望，水晶宫阙是湖州。"
            ]
        },
        {
            "title": "次九兄秋句",
            "content": [
                "愁多端的似无愁，何况周行苦滞留。",
                "芦簄月连银界晓，榆关寒护玉峰秋。",
                "挑灯屡作闻鸡舞，看剑长思跃马游。",
                "从古封侯欠英杰，幽燕终欲笑谈休。"
            ]
        },
        {
            "title": "寄颍季",
            "content": [
                "人来得一书，分袂两旬馀。",
                "未擉刘差鳖，谁羹宋嫂鱼。",
                "时情分向背，同气底亲疏。",
                "想见迎长节，杯行会忆渠。"
            ]
        },
        {
            "title": "桂花",
            "content": [
                "东西南北日团圆，洗涤肝膺立树边。",
                "料得痴蟾别有药，只餐金粟径升天。"
            ]
        },
        {
            "title": "和颍叟弟春句",
            "content": [
                "厌听鸠妇屋头声，十日何曾五日晴。",
                "一到红芳了归去，几多时便绿阴晴。"
            ]
        },
        {
            "title": "金陵杂兴二百首",
            "content": [
                "江流带雪少波澜，见说潮头也怕寒。",
                "未枉推敲瘦诗首，且令澄澈莹中肝。"
            ]
        },
        {
            "title": "金陵杂兴二百首",
            "content": [
                "碧烟腾上青松树，下有仙人此炼丹。",
                "丹成不愿千千岁，乞与前生一味闲。"
            ]
        },
        {
            "title": "寄尧章",
            "content": [
                "闻似磻溪隐姓名，阿鬟仍是许飞琼。",
                "凉风昨夜惊新雁，想见吹箫又月明。"
            ]
        },
        {
            "title": "题周氏庵",
            "content": [
                "缓步胜骑马，迷涂问跨牛。",
                "莼丝方扰扰，湖水亦悠悠。",
                "解后因成款，淹留却当游。",
                "旁观君共我，真是两沙鸥。"
            ]
        },
        {
            "title": "次韵高秘书谒陆待制二首",
            "content": [
                "人物推前辈，声名重泰山。",
                "斯文无毁誉，吾道有间关。",
                "袖短方妍舞，弓强愧力弯。",
                "风舟虽屡引，中路忍追还。"
            ]
        },
        {
            "title": "忆卢子高",
            "content": [
                "与君同气不同家，今度书迟望眼赊。",
                "遇物却思高姓似，江头行坐看芦花。"
            ]
        },
        {
            "title": "金陵杂兴二百首",
            "content": [
                "笑谈容易发仓囷，全活生灵百万人。",
                "十五年来山里坐，不妨来此越精神。"
            ]
        },
        {
            "title": "次韵知县兄秋怀三首",
            "content": [
                "灵均心事少陵诗，青竹林边白竹篱。",
                "自把寒花看新雁，今年强似去年衰。"
            ]
        },
        {
            "title": "江上遣心",
            "content": [
                "风帆等骏马，突出不受羁。",
                "群山望如豆，转盼罗窗扉。",
                "顷居长安城，小驷驱以驰。",
                "尘埃困烦促，滞留费忧思。",
                "不知葭苇乡，閟此天地奇。",
                "鸥禽亦佳尚，洁身固我师。",
                "下上万顷光，夫岂矜其私。",
                "物生各有适，我适君无之。",
                "掀髯倚柁楼，一笑了百痴。",
                "商歌讵成音，逝者方如斯。"
            ]
        },
        {
            "title": "金陵杂兴二百首一百四十九",
            "content": [
                "南台北榭隔飞烟，绿水朱桥思渺然。",
                "月下闲来看箕斗，傍人指点似神仙。"
            ]
        },
        {
            "title": "金陵杂兴二百首",
            "content": [
                "五马浮江一马龙，亡何兵满建康宫。",
                "瓜分鼎峙从来事，犹说金陵王气浓。"
            ]
        },
        {
            "title": "秋夜",
            "content": [
                "一点流萤自入扉，清风都向草头吹。",
                "眠稀又被啼螀妒，看见新凉上小时。"
            ]
        },
        {
            "title": "梅翁所作无一丝勉强意亦和一首",
            "content": [
                "达士养四体，受敌听腹背。",
                "悉意万卷读，往昔若晤对。",
                "日者鬓发改，自恨笔力退。",
                "得句造澹薄，晃亦我所爱。"
            ]
        },
        {
            "title": "次韵赵去华提干夏日杂兴七首",
            "content": [
                "幸是安心无可病，不曾为米底须归。",
                "养成乳鹿充神驾，散拾残云补道衣。"
            ]
        },
        {
            "title": "金陵杂兴二百首",
            "content": [
                "不论城外与城中，时节欢然一笑同。",
                "棠棣花残紫荆老，可无书札问孤鸿。"
            ]
        },
        {
            "title": "拟古",
            "content": [
                "煌煌庭中菊，秋后各已花。",
                "玄霜下苍叶，憔翠同凡葩。",
                "采之或伤生，不采谓我遐。",
                "遗贱讵不然，无已安其家。",
                "萧条陶彭泽，归去随风沙。",
                "自古有如此，我何良叹嗟。",
                "季伦昔富贵，举国称石家。",
                "千金买绿珠，歌舞笑春华。",
                "醉归击珊瑚，恨不穷骄奢。",
                "黄尘洛阳起，里第生桑麻。",
                "仲尼卒旅人，历聘空摧车。",
                "古来竟何为，不见东门瓜。"
            ]
        },
        {
            "title": "又约赵大再游小阳明其山全似峡中点烟一亭可",
            "content": [
                "客路心常慰，归栖气苦低。",
                "经行天柱北，梦想雪峰西。",
                "翠壁千岩长，苍烟半点迷。",
                "何当同拄杖，重此听猿啼。",
                "",
                ""
            ]
        },
        {
            "title": "秋兴",
            "content": [
                "秋高朔马肥，壮士多感激。",
                "起看天宇空，万物尽阴黑。",
                "连年稍艰食，所至多盗贼。",
                "人情有驯致，世或尚姑息。",
                "坐令鼠子辈，渐欲穴我室。",
                "苟生各有养，飞走随所得。",
                "夺攘乃如此，彼计多变易。",
                "我生无根蒂，尚守祖父宅。",
                "迩来时命乖，仆仆州县客。",
                "两亲化为土，弟妹各狼藉。",
                "箕风度窗牖，蟋蟀催妇织。",
                "贫家一匹绢，已费几蚕力。",
                "夫妻仅补缀，幸宽儿女责。",
                "复思后来事，对酒不能吃。",
                "人言有定数，祸福那可择。",
                "胡为自惨戚，三十头雪白。",
                "贫居应闭门，原宪乃非病。",
                "读书到周孔，岁晚吾事竟。",
                "佳哉亦可乐，妙在得所性。",
                "于时俗虑少，鱼鸟共涵泳。",
                "芦花深两桨，秋色满湖镜。",
                "颇怀梅子真，屡起泛舟兴。",
                "明当文会友，圣处一参订。",
                "此生饭不足，敢不听于命。"
            ]
        },
        {
            "title": "寿陆放翁三首",
            "content": [
                "边松坐石日从容，故国灵光只我公。",
                "岂有文章高海内，独将身世老山中。",
                "丹头跃笋分明异，梅萼含椒即渐红。",
                "千岁斯人要宗主，不妨留眼送归鸿。"
            ]
        },
        {
            "title": "孔明庙",
            "content": [
                "未了功名便阖棺，荒祠零落汉衣冠。",
                "知心惟有庭前柏，能与先生共岁寒。"
            ]
        },
        {
            "title": "金陵杂兴二百首",
            "content": [
                "江风吹面雪漫漫，二月东风特地寒。",
                "四十病身谁役汝，小车摇兀过长干。"
            ]
        },
        {
            "title": "金陵杂兴二百首",
            "content": [
                "休论句曲更茅山，只到棲霞说半年。",
                "暂学僧闲犹未得，几时真个作神仙。"
            ]
        },
        {
            "title": "龙瑞宫",
            "content": [
                "嶂密峰圆不似山，桃花流水做春闲。",
                "神仙只在人间世，妄意虚无缥缈间。"
            ]
        },
        {
            "title": "金陵杂兴二百首",
            "content": [
                "平生英俊邢刍父，酷爱闽中一卷诗。",
                "落笔文章有如此，因何不到秣陵嬉。"
            ]
        },
        {
            "title": "金陵杂兴二百首",
            "content": [
                "竹树池台三亩馀，白云千载护幽居。",
                "悲凉物色须弹压，粉白脂红却要渠。"
            ]
        },
        {
            "title": "寄白石姜尧章",
            "content": [
                "稽山却棹酒船回，泠水湾头两意开。",
                "一路有诗吟不稳，当时悔不共君来。"
            ]
        },
        {
            "title": "到马塍哭尧章",
            "content": [
                "南宫垂上鬓星星，毕竟襕衫不肯青。",
                "除却乐书谁殉葬，一琴一砚一兰亭。"
            ]
        },
        {
            "title": "无题",
            "content": [
                "爱酒陶彭泽，能诗陈后山。",
                "浮沉将底用，长大若为颜。",
                "镜面舟一叶，梅边屋数间。",
                "饶君双鬓白，还我半生闲。"
            ]
        },
        {
            "title": "送富知丞之官丹阳",
            "content": [
                "官袍岁久不能青，放了铜章却县丞。",
                "时事自新醒眼看，古心逾拙白髭生。",
                "有田有屋宁三仕，随雨随风又一行。",
                "举世其谁识公者，临岐何独怅离情。"
            ]
        },
        {
            "title": "客夜",
            "content": [
                "风雨夜冥冥，舟行为小停。",
                "野田藏水白，燐火出坟青。",
                "将子雁能急，久鳏鱼独醒。",
                "人生贵艰阻，稍向道涂经。"
            ]
        },
        {
            "title": "病中排閟",
            "content": [
                "中年一病一回觉，老大康宁知更难。",
                "只今四十已华发，未到七旬应碧山。",
                "故疆风土望莫及，前辈典刑追不还。",
                "但愿生生遇尧舜，耕田凿井泰嵩间。"
            ]
        },
        {
            "title": "十六日伏睹明堂礼成圣驾恭谢太一宫小臣敬成",
            "content": [
                "花枝人面两欣然，和气晴光四接连。",
                "亲向官街听舆诵，太平天子万斯年。",
                "",
                ""
            ]
        },
        {
            "title": "金陵杂兴二百首",
            "content": [
                "金城杨柳绿毵毵，摇落殊非昔汉南。",
                "一语莫因人遂废，树犹如此我何堪。"
            ]
        },
        {
            "title": "金陵杂兴二百首",
            "content": [
                "魏紫姚黄扫地空，斩新相尚庆元红。",
                "道人眼界无分别，只赏东来一味风。"
            ]
        },
        {
            "title": "有叹",
            "content": [
                "杵臼梁鸿事，人间欠此人。",
                "痴儿号饭少，愁妇厌家贫。",
                "雨障雪来晚，梅催柳迓春。",
                "平生兼善意，孤独叹沉沦。"
            ]
        },
        {
            "title": "乐隐",
            "content": [
                "橘隐仙人是乃翁，几年涵养在其中。",
                "商颜不出浑无事，安得开禧第一功。"
            ]
        },
        {
            "title": "走笔次韵刍父喜雨三首",
            "content": [
                "青天一声雷，云雾忽难开。",
                "此定时节至，何因祷祈来。",
                "客方听檐溜，予亦倒残杯。",
                "明朝浮舟楫，尚可看杨梅。"
            ]
        },
        {
            "title": "金陵杂兴二百首",
            "content": [
                "东门草色绿匆匆，游女行寻郎马踪。",
                "鸡鱼不到吴大帝，签卜争求梁宝公。"
            ]
        },
        {
            "title": "次韵赵去华提干夏日杂兴七首",
            "content": [
                "忽然镜里一丝丝，老却英雄不自知。",
                "夜半闲来看青史，百年有尽此身危。"
            ]
        },
        {
            "title": "提举刘学士以某论守江之策未行作诗见遗谨次",
            "content": [
                "福胎当日起燕然，始信兴亡不属天。",
                "谋国自知无秘计，何时归把牧羊鞭。"
            ]
        },
        {
            "title": "出游",
            "content": [
                "芳草盈盈水涨陂，浅篙惊动碧琉璃。",
                "心情自逐游丝起，爱入春风夏禹祠。"
            ]
        },
        {
            "title": "金陵杂兴二百首",
            "content": [
                "十八年前蜀道还，维舟曾记此龙湾。",
                "江流万里元依旧，药市蚕丛兴未阑。"
            ]
        },
        {
            "title": "即事",
            "content": [
                "新笋看成竹，春风去不知。",
                "麦天蚕上早，槐日燕飞迟。",
                "褐短偏怜妇，家贫更惜儿。",
                "十年霜鬓白，未必总因诗。"
            ]
        },
        {
            "title": "偶题",
            "content": [
                "少壮忧藜藿，堆盘齿豁疏。",
                "平生空布褐，垂老賸金珠。",
                "世有伯劳燕，人谁熊掌鱼。",
                "痴年将半百，抚事已嗟吁。"
            ]
        },
        {
            "title": "即事",
            "content": [
                "道宫释寺多名胜，出郭经年得几回。",
                "当此秋清身健田，可人还共子高来。"
            ]
        },
        {
            "title": "金陵杂兴二百首",
            "content": [
                "晋宋齐梁几帝陵，土堆谁解有英灵。",
                "三台五省纷纷改，惟有钟山只麽青。"
            ]
        },
        {
            "title": "寿暹侄",
            "content": [
                "行年过二十，不可恃青春。",
                "再此为中宿，三之即老人。",
                "诗书先足己，寿禄后荣亲。",
                "当日痴顽叔，从师霅水滨。"
            ]
        },
        {
            "title": "金陵杂兴二百首",
            "content": [
                "窗间日日叫提壶，有酒分明不用沽。",
                "自是老来游兴懒，日长添得睡工夫。"
            ]
        },
        {
            "title": "琢句",
            "content": [
                "琢句真无益，论诗新有名。",
                "客怀无远近，人事只翻腾。",
                "积水明寒树，饥鸿咽夜声。",
                "半年安坐得，又作雨中行。"
            ]
        },
        {
            "title": "存没口号",
            "content": [
                "紫荆一树花连枝，近以手抓动辄随。",
                "毋忘在莒孔怀日，可咏陟冈何怙诗。"
            ]
        },
        {
            "title": "金陵杂兴二百首",
            "content": [
                "出门一步便相疏，千里何缘管得渠。",
                "笑貌声音等如梦，十年参学在长途。"
            ]
        },
        {
            "title": "游天意寺",
            "content": [
                "午后钟鸣鹳鹤飞，日高岚气湿人衣。",
                "回头但见青松树，不信城中有是非。"
            ]
        },
        {
            "title": "金陵杂兴二百首",
            "content": [
                "江南堤柳拂人头，三月吹花特地愁。",
                "却忆旧时狂李白，题诗曾遍酒家楼。"
            ]
        },
        {
            "title": "泊祠下诗",
            "content": [
                "潮小淹留孝子祠，雪花须要老夫诗。",
                "钟声篷底不知处，却似姑苏夜泊时。"
            ]
        },
        {
            "title": "即事",
            "content": [
                "窗外梧桐树，霜风特地吹。",
                "莫轻初下叶，长别所生枝。",
                "便有青葱见，应无岁月追。",
                "先人移得汝，吾鬓复如丝。"
            ]
        },
        {
            "title": "送裕师骨",
            "content": [
                "去年石上君携我，今日溪边我送君。",
                "世事尽从朝晚过，人情难必死生分。"
            ]
        },
        {
            "title": "金陵杂兴二百首",
            "content": [
                "柳思花情分外娇，青楼消息夜迢迢。",
                "金陵看得新歌舞，不数吴音共楚腰。"
            ]
        },
        {
            "title": "学渔",
            "content": [
                "舟楫苹花渺，江湖喜气多。",
                "一天飞白雨，半夜湿青蓑。",
                "帆转星初落，潮归镜欲磨。",
                "平生动中静，安枕信风波。"
            ]
        },
        {
            "title": "次知县兄韵",
            "content": [
                "市少全依郭，人稀却似村。",
                "湖山春气早，烟雨画图昏。",
                "倚树花微落，吟诗酒屡温。",
                "亲朋各南北，步屐款谁门。"
            ]
        },
        {
            "title": "喜雨忽风作酬仲归",
            "content": [
                "触石兴云走列峰，天官日日课分龙。",
                "有怀竞喜神灵雨，无术添驱变化筇。",
                "枕上佳声欣溅瀑，田间乐事喻号钟。",
                "连朝风伯何从恶，敢不凌兢为肃容。"
            ]
        },
        {
            "title": "姑苏台",
            "content": [
                "草满污莱雪满峰，吴王台殿落青红。",
                "姑苏门外连宵泊，愁听寒山半夜钟。"
            ]
        },
        {
            "title": "寄赵大资",
            "content": [
                "刘向拳拳老更忠，外家恩泽尽侯封。",
                "分明社稷苍生计，只在平居畎亩中。"
            ]
        },
        {
            "title": "四月二十四日喜雨次振之韵",
            "content": [
                "朝来骤雨郁烦蒸，晚见疏星挂汉青。",
                "大点忽随风信入，好声先觉梦魂听。",
                "春过种失农犹及，喜极诗成语未停。",
                "每恨买山无酝藉，不知肝胆露青萍。"
            ]
        },
        {
            "title": "团扇",
            "content": [
                "团扇光阴有一年，楚骚心事忽凄然。",
                "风高碧落无穷雁，日暮青山欲断蝉。",
                "老去极思顽似石，古来元忌直如弦。",
                "吾庐咫尺金沙地，聊与僧伽话夙缘。"
            ]
        },
        {
            "title": "次韵曾文清公复热句",
            "content": [
                "百顷沧波望似空，凿冰吾欲浸其中。",
                "何言雷电不为雨，须信梧桐自有风。",
                "子晋台头笙远近，西真池面玉丁东。",
                "行笺章奏求清冷，乞取玄冥换祝融。"
            ]
        },
        {
            "title": "送观复机宜荣侍南游二首",
            "content": [
                "友谊平生少，心期远近同。",
                "略无时俗气，信有古人风。",
                "几谏知吾子，忠言在若翁。",
                "南州须趣召，先寄状元红。"
            ]
        },
        {
            "title": "秋声",
            "content": [
                "枕边无寐骨毛轻，露欲为霜月正明。",
                "一叶梧桐如唤客，起来搔首听秋声。"
            ]
        },
        {
            "title": "归越中所居",
            "content": [
                "闲居寡人事，栖迟倦所务。",
                "雅志归去来，青山越中住。",
                "爻辞玩往圣，门荫资先祖。",
                "虽云隐遁情，尚眷诸亲故。",
                "岁时酒一尊，聊乐我东土。",
                "采莲樵风径，看竹兰亭路。",
                "心亨体攸适，干禄靡希遇。",
                "百年傥有程，度近严光墓。"
            ]
        },
        {
            "title": "渔父",
            "content": [
                "渔翁年几雪垂肩，钓罢归来月一船。",
                "明日酒醒寻伴侣，卖鱼依旧禹祠前。"
            ]
        },
        {
            "title": "梅雨",
            "content": [
                "江南四月苦风波，细雨天寒柰若何。",
                "梅子之黄如弹子，菘窠其白柰花窠。"
            ]
        },
        {
            "title": "春日起晚",
            "content": [
                "春风散百物，和暖气难清。",
                "晨衾四肢倦，欲起还不能。",
                "展转卧成晏，起听百鸟鸣。",
                "幸然无公事，且复寡经营。",
                "妻儿悄不喧，日午闭柴荆。",
                "羹鱼就鲜买，软饭熟香粳。",
                "虽然愧慈食，赖尔王化成。",
                "出门步原田，最爱莓苔青。",
                "半生果何为，悔不学躬耕。",
                "把锄如把笔，冀获尚何曾。",
                "还复茅檐下，所思良友朋。",
                "青云固云乐，倚伏谅难明。",
                "那无托衰懒，缅想川上情。",
                "物我均所役，聊复安其生。"
            ]
        },
        {
            "title": "赠梅",
            "content": [
                "不作梅花一句诗，今年参透老禅机。",
                "忽然吹堕纷纷雪，又挽寒香探落晖。"
            ]
        },
        {
            "title": "金错刀行",
            "content": [
                "黄金昏刀白玉环，藓花古血寒斑斑。",
                "皇天生物有深意，入树伐石无坚顽。",
                "丈夫意气岂儿女，事变亏成争一缕。",
                "拔天动地风雨来，环响刀鸣夜飞去。",
                "世间万事须乘时，古来失意多伤悲。",
                "呜呼宝刀在手无能为，不知去后郁郁令思。"
            ]
        },
        {
            "title": "别湖桥",
            "content": [
                "步转湖桥晚，家园隔断陂。",
                "回看犹万里，别去不多时。",
                "犊子迎风立，童儿以杖随。",
                "笋舆方坐睡，到此忽成诗。"
            ]
        },
        {
            "title": "金陵杂兴二百首",
            "content": [
                "白下纸东送客时，同来何事不同归。",
                "君归说似西园柳，遮莫轻绵一片飞。"
            ]
        },
        {
            "title": "金陵杂兴二百首",
            "content": [
                "立夏连朝划地寒，看承芍药倩园官。",
                "秋千拆罢无聊赖，轩槛周遭绿一般。"
            ]
        },
        {
            "title": "世事",
            "content": [
                "世事一翻手，诗旧三折肱。",
                "江湖多白雨，魂梦杂青灯。",
                "同好才如此，言归有未能。",
                "平生飞动意，元不羡鸇鹰。"
            ]
        },
        {
            "title": "金陵杂兴二百首",
            "content": [
                "白鹭洲前白鹭飞，人间还阅几斜晖。",
                "春风不与苏郎便，浩荡沧溟一舸归。"
            ]
        },
        {
            "title": "雨夜",
            "content": [
                "不待船来雨又风，雨声元要打船篷。",
                "不干篷底纖毫事，一夜佳眠自落空。"
            ]
        },
        {
            "title": "报宁寺",
            "content": [
                "为爱先生所赋诗，半生参学老犹迷。",
                "如今数卷钟山草，步步相随处处携。"
            ]
        },
        {
            "title": "金陵杂兴二百首",
            "content": [
                "日日花光乱酒光，青帘绿树映红妆。",
                "今年幸得元戎伴，三到钟山共草堂。"
            ]
        },
        {
            "title": "金陵杂兴二百首",
            "content": [
                "山南山北冢累累，僧寺多承旧宅基。",
                "兴废相仍真若此，死生常事不须悲。"
            ]
        },
        {
            "title": "金陵杂兴二百首",
            "content": [
                "头上瓶中一万枝，花枝人面两相宜。",
                "满堂将帅文兼武，都载周家既醉诗。"
            ]
        },
        {
            "title": "咏月",
            "content": [
                "既雨中秋望，纖毫桂影分。",
                "魄高疑压雾，香动欲冲云。",
                "稍窘痴蟾窟，全惊睡鹊群。",
                "孤清苦个畔，玉笛片时闻。"
            ]
        },
        {
            "title": "次韵葛天民",
            "content": [
                "捣柏为香炷，煎茶当酒杯。",
                "鬓因儿女雪，心向利名灰。",
                "茅屋湖边住，柴扉柳下开。",
                "残年未归去，排日为公来。"
            ]
        },
        {
            "title": "不寐",
            "content": [
                "风露凄清入敝裘，月明偏照五更头。",
                "无衣毕竟干谁事，彻夜寒螀叫不休。"
            ]
        },
        {
            "title": "问水诗",
            "content": [
                "顷别知何处，重来喜奈何。",
                "望洋夸海谷，倒箧注天河。",
                "变化龟文坼，沦漪鸭顶波。",
                "白鸥没浩荡，清兴满吟哦。"
            ]
        },
        {
            "title": "无题",
            "content": [
                "梦到巫山起较迟，花梢日在不多时。",
                "关心自对空梁语，一个飞来燕子知。"
            ]
        },
        {
            "title": "悼杨梅",
            "content": [
                "凡物从来遇合难，烂甜中故有微酸。",
                "自怜生晚空同姓，不得杨妃带笑看。"
            ]
        },
        {
            "title": "秋感",
            "content": [
                "朱槿不堪留，牵牛上竹幽。",
                "蛩声清夺漏，鹰翮劲思秋。",
                "掩卷悲先哲，看山忆旧游。",
                "闺情兼旅梦，百虑五更头。"
            ]
        },
        {
            "title": "梦游海山二首",
            "content": [
                "海山青碧一千重，楼观飞霞朵朵峰。",
                "薄晚维舟浑不得，飘残女乐趁天风。"
            ]
        },
        {
            "title": "次韵颍叟弟耕堂杂兴六首",
            "content": [
                "莫求名字满乡闾，且读平生万卷书。",
                "青箬笠边无不可，黄金带后欲如何。"
            ]
        },
        {
            "title": "怀亲堂",
            "content": [
                "升堂知孝子，即事每思亲。",
                "根本由先世，栽培得后人。",
                "一林香自好，四序感如新。",
                "勿作商颜恋，家传汉幄臣。"
            ]
        },
        {
            "title": "地壁道中",
            "content": [
                "落日宜平野，回车憩薄阴。",
                "羸牛归径险，寒雀聚枝深。",
                "足未伤和玉，文曾卖蜀金。",
                "百年渠未已，出处遂何心。"
            ]
        },
        {
            "title": "往回临安口号八首",
            "content": [
                "吟诗一日便东归，吟到楼头日色西。",
                "今度重来有吟兴，湖边寺寺与留题。"
            ]
        },
        {
            "title": "赠暹侄",
            "content": [
                "祖世青毡远，关门鬓欲丝。",
                "犹欣诸子侄，爱觅老夫诗。",
                "贫贱端由此，文章安用为。",
                "勉哉勤所业，须有中兴时。"
            ]
        },
        {
            "title": "游子",
            "content": [
                "游子那无故，青春亦有归。",
                "小舟冲岸疾，白鸟破烟飞。",
                "物理迷终极，人生喜愿违。",
                "东南双病眼，随日下渔矶。"
            ]
        },
        {
            "title": "金陵杂兴二百首",
            "content": [
                "细叶如云绿渐敷，玉人晨起换金壶。",
                "就中一朵紫中贵，除却扬州天下无。"
            ]
        },
        {
            "title": "白首",
            "content": [
                "白首百岁期，青春三月暮。",
                "荒凉鸡下栅，寂寞莺啼树。",
                "山水越王城，行人雨中去。"
            ]
        },
        {
            "title": "金陵杂兴二百首",
            "content": [
                "有时幽鸟百般啼，无数阶头萱草齐。",
                "第一怕听泥滑滑，再三莫放雨凄凄。"
            ]
        },
        {
            "title": "金陵杂兴二百首",
            "content": [
                "归心突兀不可制，一夜梦中行越山。",
                "惊觉恍然犹是客，欲随春色共东还。"
            ]
        },
        {
            "title": "飞鸣",
            "content": [
                "飞鸣一雁带秋回，寂历黄花傍节开。",
                "草木不逃天地役，禽鱼常罹网罗灾。",
                "中年衣食忧妻子，道远舟车倦往来。",
                "未了此生谁料，相逢且覆眼前杯。"
            ]
        },
        {
            "title": "简铦朴翁兼简敬叟二首",
            "content": [
                "雪花梅萼两婆娑，梅雪相催柰老荷。",
                "只合孤山访和靖，不应华屋比东坡。",
                "诗情可喜丝生鬓，归意犹须冰泮河。",
                "林下相寻未岑寂，木鱼能拍鸟能歌。"
            ]
        },
        {
            "title": "归自临安",
            "content": [
                "一铁君王铸已成，忽然淮上羽书惊。",
                "归来依旧当时我，添得髭须白数茎。"
            ]
        },
        {
            "title": "送孟信州去矣行",
            "content": [
                "青丝络马黄金羁，紫衣导从前驱驰。",
                "男儿四十作太守，路人指点生光辉。",
                "我时笑与路人说，太守襟怀世人别。",
                "平生为政学鲁论，爱民如儿少鞭挞。",
                "上饶之民吾贺君，君独不见南安军。",
                "是家官职未渠已，太后垂帘功盖世。"
            ]
        },
        {
            "title": "有叹",
            "content": [
                "古屋残僧住，孤坟乱蚁穿。",
                "山棱人踏减，滩石浪搓圆。",
                "毁誉无终日，功名有百年。",
                "予方辜壮负，渠得恋华颠。"
            ]
        },
        {
            "title": "老蚌",
            "content": [
                "老蚌吸秋月，饥鹰号朔风。",
                "人生根蒂少，物理短长同。",
                "难学累累印，休书咄咄空。",
                "馀年见儿态，若个白头翁。"
            ]
        },
        {
            "title": "红梅",
            "content": [
                "空墙碧水芳菲处，泣尽胭脂恨不销。",
                "不遣二妃陪舜葬，故应泪沁雪枝条。"
            ]
        },
        {
            "title": "见放翁退",
            "content": [
                "住所真容膝，谈间便解熙。",
                "胡能万事足，直作一生痴。",
                "密雨惊荷叶，微风吹竹枝。",
                "回舟吾自慊，应赋此翁诗。"
            ]
        },
        {
            "title": "琴台",
            "content": [
                "朱弦牢落更谁闻，青草台高鹤唳云。",
                "尚有茂陵多病后，眼前相对卓文君。"
            ]
        },
        {
            "title": "金陵杂兴二百首",
            "content": [
                "到郡今朝半月日，离家两个许多时。",
                "知他阿柏无他否，忆我何因我得知。"
            ]
        },
        {
            "title": "子大送桂花答之",
            "content": [
                "小山月在影团团，满院清香特地寒。",
                "病骨逢秋眠较少，五更风露起来看。"
            ]
        },
        {
            "title": "金陵杂兴二百首",
            "content": [
                "忆杀仙人白仲都，江边遗迹尚楼居。",
                "骖鸾翳凤如容我，拜作先师定肯无。"
            ]
        },
        {
            "title": "松桂堂",
            "content": [
                "素韠归来痛倚庐，四时花鸟护幽居。",
                "躬行已达参乎孝，佩服难忘孔子书。",
                "绿荫千年知不改，清香奕世岂无馀。",
                "客来已自徵前梦，未必中堂影像虚。"
            ]
        },
        {
            "title": "金陵杂兴二百首",
            "content": [
                "浪说思家不我听，萧斋闲对竹青青。",
                "若为解释妻儿念，读尽栾城道德经。"
            ]
        },
        {
            "title": "金陵杂兴二百首",
            "content": [
                "四十之年又过一，春光回施少年人。",
                "如丝杨柳看如絮，昼锦堂中又一春。"
            ]
        },
        {
            "title": "次韵赵去华提干夏日杂兴七首",
            "content": [
                "山外情知更有山，几多突兀共巑岏。",
                "一从梦到天坛后，转觉丘陵不足看。"
            ]
        },
        {
            "title": "金陵杂兴二百首",
            "content": [
                "紫云回薄隐新愁，早起钟声也是不。",
                "遍地葱花两三亩，至今人道景阳楼。"
            ]
        },
        {
            "title": "送裕师骨",
            "content": [
                "轻幡袅袅思悠悠，梦破依然到鼎州。",
                "送客名还家里去，青山白骨自风流。"
            ]
        },
        {
            "title": "舟次横河呈孙季和通守",
            "content": [
                "冉冉归云不自闲，纷纷暮霭已依山。",
                "时光尽入髭须里，行色元非草树间。",
                "旧腊新正能几许，粗衣粝饭试诸难。",
                "吾生所恨长飘泊，又宿汀州白鹭湾。"
            ]
        },
        {
            "title": "见三山翁插山茶花一朵二首",
            "content": [
                "故里归来一幅巾，庙堂谁记此祠臣。",
                "却将笔下黄麻意，自语山中白发人。"
            ]
        },
        {
            "title": "简铦朴翁兼简敬叟二首",
            "content": [
                "生机幻法不无神，信手拈来却是真。",
                "雪月梅花同一色，陈黄苏老只三人。",
                "论诗已具顶门眼，选胜直赊头上春。",
                "普请西湖作公案，与师聊结未来因。"
            ]
        },
        {
            "title": "忆杨梅",
            "content": [
                "才熟惟应便送官，摘来和叶上金盘。",
                "病夫病久无灵药，且服丹砂数百丸。"
            ]
        },
        {
            "title": "口占",
            "content": [
                "士生弊于文，其实乃无用。",
                "今年州县间，朋友多不贡。",
                "桔槔旱而工，已得轻抱甕。",
                "大舜举皋陶，乃曰选于众。"
            ]
        },
        {
            "title": "归自都城",
            "content": [
                "竹树齐平绿似城，朱樱初熟粲繁星。",
                "今年趁得春归伴，买饭萧然旧驿亭。"
            ]
        },
        {
            "title": "邢兄次韵再答之",
            "content": [
                "红尘欲欺人，甚欲出尘去。",
                "人生贵险艰，九折有夷路。",
                "学剑剑不就，学书书不成。",
                "春蚕裹于茧，腐草化为萤。",
                "高明信天资，踸踔亦步武。",
                "同床有恩怨，当面分尔汝。",
                "疲容仰吾父，髫乱怜吾儿。",
                "传衣与养菽，上下皆失时。",
                "杜甫西去秦，仲连东蹈海。",
                "富贵毋相忘，此意岂三代。",
                "惟君眼中人，多若古人风。",
                "赠君宝剑篇，谨勿伤其锋。"
            ]
        },
        {
            "title": "秋夜有感",
            "content": [
                "灯影三更夜，虫声四壁秋。",
                "雨阶疏滴滴，风幔飒悠悠。",
                "朋友新凋丧，湖山旧钓游。",
                "平生匡复志，老去未能休。"
            ]
        },
        {
            "title": "中秋扶病对月",
            "content": [
                "久病头如石，中秋月似盆。",
                "起瞻惟一色，归卧只空村。",
                "信有鄜州见，曾同秘省论。",
                "微吟到河汉，桂树忽飞翻。"
            ]
        },
        {
            "title": "金陵杂兴二百首",
            "content": [
                "一万强人犯海陵，可怜谈笑陷官兵。",
                "张韩刘岳今何在，塞上将军漫有名。"
            ]
        },
        {
            "title": "题三高亭",
            "content": [
                "千顷飞花特地寒，又随渔艇泊苍湾。",
                "三高问讯来何巧，趁得冰湖看雪山。"
            ]
        },
        {
            "title": "见子大后寄",
            "content": [
                "相过自一奇，归去复相思。",
                "柳上已春意，屏间如杜诗。",
                "山川佳甚处，人物眇然时。",
                "爱重非金玉，微君不我知。"
            ]
        },
        {
            "title": "霜露吟",
            "content": [
                "短褐新冬逼，中流一棹孤。",
                "旅程沙泊雁，行色树穿驴。",
                "霜露悲愁骨，功名畏老夫。",
                "平生知范蠡，尝胆会吞吴。"
            ]
        },
        {
            "title": "自判此生非醉杀则睡杀耳未知天公肯见容否作",
            "content": [
                "采石江边踏鲤鱼，华山县里自骑驴。",
                "世间非醉亦非睡，白堕黄粱莫笑渠。",
                "",
                ""
            ]
        },
        {
            "title": "云川赵使君坐上和赋鸂鶒韵",
            "content": [
                "杏子花开水漫流，羡君得意在沧洲。",
                "莫将文采供人玩，怕入雕笼不自由。"
            ]
        },
        {
            "title": "悟前生",
            "content": [
                "秋风拂拂草头青，秋日离离万宝成。",
                "懒把幽怀经俗事，每因前境悟他生。",
                "谢郎船上鱼新买，贺监湖边酒细倾。",
                "七十三分今过二，且然无忤白鸥盟。"
            ]
        },
        {
            "title": "金陵杂兴二百首",
            "content": [
                "张硕风流隐钓缗，渔郎回首漫纷纷。",
                "杜兰香去知何在，惆怅西江一浦云。"
            ]
        },
        {
            "title": "次韵七首",
            "content": [
                "茅茨依橘柚，邻舍即烟波。",
                "更与山为伴，何忧屋不多。",
                "功名元有命，嗤笑亦从他。",
                "但愿年年熟，杯来尔汝歌。"
            ]
        },
        {
            "title": "复简蹈中",
            "content": [
                "庭树风吹尽，池荷雨滴穿。",
                "病身能几日，短褐过残年。",
                "摘藁有千首，看囊无一钱。",
                "鸡号唤清晓，惜许梦钧天。"
            ]
        },
        {
            "title": "金陵杂兴二百首",
            "content": [
                "楚囚对泣欲何如，江左图王计策疏。",
                "风景不殊人自老，令人更忆管夷吾。"
            ]
        },
        {
            "title": "金陵杂兴二百首",
            "content": [
                "羊车洗马好谈玄，玉立风姿一少年。",
                "不枉当时人看杀，如今何处觅幽阡。"
            ]
        },
        {
            "title": "桂花下",
            "content": [
                "羽服悬知澹不妍，五更清吹月明前。",
                "明朝多少尘劳事，自倚虚檐一怅然。"
            ]
        },
        {
            "title": "得句",
            "content": [
                "马步山逾险，舟行水未通。",
                "驭风为道号，啮雪是家风。",
                "自许清如玉，从教臭似铜。",
                "人生几两屐，老去一飘蓬。"
            ]
        },
        {
            "title": "若耶溪",
            "content": [
                "岁月去悠悠，沙边一线流。",
                "荣无严子钓，直有楚臣钩。",
                "雨气知鱼乐，烟光验鸟愁。",
                "馀年未可料，几度此维舟。"
            ]
        },
        {
            "title": "寄常山晋叟兄",
            "content": [
                "行人有公论，知县得奇才。",
                "祖世今衰矣，吾兄亦壮哉。",
                "可能千里到，不破一朝来。",
                "当日王猷兴，真成访戴回。"
            ]
        },
        {
            "title": "西湖早秋",
            "content": [
                "明知有热不多时，可喜秋清又可悲。",
                "四十九年蘧伯玉，西湖一阵桂风吹。"
            ]
        },
        {
            "title": "金陵杂兴二百首",
            "content": [
                "雨花台下百花香，驻马坡前百草长。",
                "若还谷熟人民乐，依旧风流好建康。"
            ]
        },
        {
            "title": "往回临安口号八首",
            "content": [
                "戒子桥南白塔西，青桐新长盖楼枝。",
                "轻风忽向楼前过，不似长安店里时。"
            ]
        },
        {
            "title": "次韵葛天民",
            "content": [
                "心火调停久不烧，诗书聊以永今朝。",
                "拟寻筇杖游还懒，望见梅花意已消。",
                "原宪既贫应甕牖，颜回所乐是箪瓢。",
                "岁寒交友今馀几，留取人间作后调。"
            ]
        },
        {
            "title": "金陵杂兴二百首",
            "content": [
                "清唱闻之妓女家，依稀犹似后庭花。",
                "重楼複阁参天起，不见佳人张丽华。"
            ]
        },
        {
            "title": "金陵杂兴二百首",
            "content": [
                "阑干三面倚晴晖，竹外长江一线微。",
                "太守不来僧自看，清凉境界箨龙围。"
            ]
        },
        {
            "title": "金陵杂兴二百首",
            "content": [
                "蒌蒿登盘朝饭美，河鲀入市晚羹香。",
                "应无白传思春草，却有东坡赋海棠。"
            ]
        },
        {
            "title": "金陵杂兴二百首",
            "content": [
                "月楼谁伴咏黄昏，剪剪轻风阵阵寒。",
                "独据槁梧成不寐，杏花生影小阑干。"
            ]
        },
        {
            "title": "金陵杂兴二百首",
            "content": [
                "曲曲清溪有几湾，酒船笳鼓去仍还。",
                "闲情自合频来此，只在州衙咫尺间。"
            ]
        },
        {
            "title": "奉和知县兄",
            "content": [
                "苍烟湿湿雨微微，一榼山醪手自提。",
                "看了梅花来看竹，春寒如水不曾知。"
            ]
        },
        {
            "title": "续旧句",
            "content": [
                "人人不识句中眼，请问吾家岩壑翁。",
                "只把荒耽讥晋士，那知经济在其中。"
            ]
        },
        {
            "title": "金陵杂兴二百首",
            "content": [
                "沟水泠泠韵玉琴，樱桃花下宿珍禽。",
                "龙车自向思陵掩，三十六宫春色深。"
            ]
        },
        {
            "title": "金陵杂兴二百首",
            "content": [
                "幽草沿阶翠织成，初荷经雨碎珠生。",
                "藕丝道服松毛扇，独自花间趁鹿行。"
            ]
        },
        {
            "title": "咏月",
            "content": [
                "入夜金盆上，终宵玉镜悬。",
                "气凉征戌骨，肠断别离缘。",
                "皎洁宁伤性，虚明欲竟天。",
                "平生看不足，兹夕更悠然。"
            ]
        },
        {
            "title": "寄周晋仙",
            "content": [
                "四海周风子，推敲孰似渠。",
                "官应憎骨相，老不上髭须。",
                "醉帽欹花落，吟身信杖扶。",
                "相思不相见，梅树雨鸠呼。"
            ]
        },
        {
            "title": "题山寺",
            "content": [
                "白云飞绕寺楼钟，点滴清声露打松。",
                "童子开门还报我，鹤眠犹在最高峰。"
            ]
        },
        {
            "title": "金陵杂兴二百首",
            "content": [
                "鼓声打得海棠开，更向花前舞一回。",
                "传语流莺莫相怪，青春去后不重来。"
            ]
        },
        {
            "title": "和陆判院怀祖",
            "content": [
                "柴门临水对山开，日日思君君不来。",
                "与世相忘书万卷，于人无忤酒三杯。",
                "参乎毕竟曾师孔，赐也如何敢望回。",
                "况是升沉方自此，丹阳闻道好官催。"
            ]
        },
        {
            "title": "吴淞",
            "content": [
                "把蟹风前醉，吟诗水面歌。",
                "馀年听造物，所嗜独烟波。",
                "兰棹凭双穉，菱花笑一皤。",
                "稽山今又昔，贺老苦无多。"
            ]
        },
        {
            "title": "题栾城第三集",
            "content": [
                "百金留一书，我心胡不喜。",
                "自朝至日暝，耽玩无穷已。",
                "复惭文未老，年既三十四。",
                "更后四十年，未必办兹事。"
            ]
        },
        {
            "title": "晨起",
            "content": [
                "晓鸡将梦出华胥，起看新霜积槁梧。",
                "迟顷日高霜作水，可怜黄叶半边无。"
            ]
        },
        {
            "title": "金陵杂兴二百首",
            "content": [
                "桂棹青溪夜泊船，胡床歇马坐江边。",
                "一声笛罢不知处，两不交谈意已传。"
            ]
        },
        {
            "title": "赠耕堂栀子花",
            "content": [
                "六出英英九夏寒，短丛香玉映清湍。",
                "主人自出无人管，输与泠然隔岸看。"
            ]
        },
        {
            "title": "猛虎行",
            "content": [
                "君不见蜀山之高直上登云梯，草边路侧多少豹狼蹄。",
                "盘龙山下三脚虎，震天一啸回风低。",
                "横拖骡马捉猪犬，咆哮出入吁无时。",
                "有时人立作气势，团目金努矜毛皮。",
                "跳林越涧伏榛莽，亦挟一子携其妻。",
                "妻儿子母谁不爱，难以人肉赒其饥。",
                "好生之德乃天相，杀人正自人杀之。",
                "吁嗟此虎独三足，明白罪状人皆知。",
                "如何击抟更不念，白昼坐使行人迷。",
                "昨宵风雨振林薄，飒沓万仞千夫随。",
                "一夫争先探其穴，曳出斫死桥之西。",
                "寝皮食肉志不厌，亦戕其母烹其儿。",
                "初图一虎得三虎，顿令此类无留威。",
                "何如千山尽勦绝，眼见蜀道都平夷。",
                "乃知强梁不足贵，人世岂得无危机。"
            ]
        },
        {
            "title": "自述",
            "content": [
                "交友凋零似晓星，生涯依旧短长亭。",
                "前身房琯仍名永，今代苏耽不姓丁。",
                "儿女成行头自白，湖山相对眼终青。",
                "还乡曲调如何唱，枯树无言最可听。"
            ]
        },
        {
            "title": "梅雨",
            "content": [
                "双飞蛱蝶情何厚，百啭仓庚韵可听。",
                "肯为螳蜋看黄鹤，忍从燕子乞蜻蜓。"
            ]
        },
        {
            "title": "金陵杂兴二百首",
            "content": [
                "伯玉文章一世雄，买碑人去更无踪。",
                "欲寻水馆风亭处，只在西门折柳东。"
            ]
        },
        {
            "title": "忆杨梅",
            "content": [
                "不羡南州锦荔枝，鹤头猩血正红滋。",
                "老饕隔岁流涎甚，为趣容山半月期。"
            ]
        },
        {
            "title": "春歌",
            "content": [
                "山人昨日到，野棠连夜开。",
                "啼鹃背山去，流莺度水来。",
                "草长留款步，花残劝馀杯。",
                "于焉早复暮，行坐摘青梅。"
            ]
        },
        {
            "title": "梦游海山二首",
            "content": [
                "绀幰行空半簇花，太真扶辔极夭斜。",
                "一声何处宁王笛，吹入春风百万家。"
            ]
        },
        {
            "title": "无题",
            "content": [
                "月样梳横鬓脚倾，弄箫骑鹤上青冥。",
                "归来自摘金茎露，手写黄庭一卷经。"
            ]
        },
        {
            "title": "金陵杂兴二百首",
            "content": [
                "似玉如酥最有情，一香熏彻万愁醒。",
                "多应无奈花相恼，故绕茶醾架底行。"
            ]
        },
        {
            "title": "存没口号",
            "content": [
                "陶山松柏日夜长，屋下儿孙渐满堂。",
                "当时侍傍五男子，考叔之羹曾未尝。"
            ]
        },
        {
            "title": "大仙庙",
            "content": [
                "风木哀鸣想佩环，飞鸾何在古祠閒。",
                "无端牢落悲秋客，刚把人间比梦间。"
            ]
        },
        {
            "title": "耕堂弟雪中效宛陵仄字平字诗各次韵一首",
            "content": [
                "旱涝数所击，累歉望一稔。",
                "种秫秫不孕，酌水水可饮。",
                "甕牖忽碧玉，喜见月入枕。",
                "闭户请谢客，是子亦太甚。"
            ]
        },
        {
            "title": "闲居复遇重九悠然兴怀颇谓此节特宜于贫盖富",
            "content": [
                "风凄日薄鬓毛新，岁岁年年乐此辰。",
                "多少昔贤留赋咏，大都九日称清贫。",
                "甕头无酒心仍醉，篱下看山意愈真。",
                "自采黄花供陶谢，迩来嘉兴属何人。",
                "",
                ""
            ]
        },
        {
            "title": "蒋山寺诗",
            "content": [
                "高人元是爱山林，倦翼犹思息树阴。",
                "况是先贤遗旧迹，未妨吾党得幽寻。",
                "熙丰法在言何害，莘渭人非恨已深。",
                "老我谁能知许事，自敲亭竹和猿吟。"
            ]
        },
        {
            "title": "晨起",
            "content": [
                "欹枕邯郸梦忽残，黄紬被稳日三竿。",
                "起来门外霜如雪，始信人间有夜寒。"
            ]
        },
        {
            "title": "出建康府治",
            "content": [
                "半月书斋淹病身，又随流水下西津。",
                "重来此地无相识，只有钟山是故人。"
            ]
        },
        {
            "title": "金陵杂兴二百首",
            "content": [
                "半山松菊略能存，犹有荆公旧墨痕。",
                "佳处不缘谁属我，只应牛首正当门。"
            ]
        },
        {
            "title": "春日闲望",
            "content": [
                "到处林园静，能来是主人。",
                "莺喉低啭玉，鱼腹暖翻银。",
                "玩雨沾芳履，吟风岸角巾。",
                "功名吾老矣，甘作太平民。"
            ]
        },
        {
            "title": "端午日宫宴二首",
            "content": [
                "仙装宫样一群群，花外花间蔼若云。",
                "羞涩葵榴无举止，尽倾颜色向南薰。"
            ]
        },
        {
            "title": "舟中",
            "content": [
                "夜色随人上小舟，舟中欹枕梦悠悠。",
                "桡歌听得偏幽怨，不觉天明到越州。"
            ]
        },
        {
            "title": "哭邢刍父六首",
            "content": [
                "在昔呻吟作，于今族姓无。",
                "致身胡不可，得寿有相须。",
                "鬼魅资强黠，乾坤恶好儒。",
                "黄陈诸老泪，何独为惇夫。"
            ]
        },
        {
            "title": "伤嬾巢",
            "content": [
                "车水池边句尚新，重来手帖更精神。",
                "知他的赴何方约，一去茫茫不告人。"
            ]
        },
        {
            "title": "红梅",
            "content": [
                "等观非白亦非红，开落那知色自空。",
                "落叶成阴花又子，几将心事托东风。"
            ]
        },
        {
            "title": "秋风",
            "content": [
                "秋风清入骨，秋树薄于云。",
                "老去悲时序，新来断句文。",
                "燕鸿相背发，泾渭一生分。",
                "信有难言事，天高不为闻。"
            ]
        },
        {
            "title": "到马塍哭尧章",
            "content": [
                "花桉空空但满尘，乐章起草遍窗身。",
                "孺人侍妾相持泣，安得君归更肃宾。"
            ]
        },
        {
            "title": "放翁宠赐正月九日诗翰",
            "content": [
                "一篇盈轴粲龙蛇，归自黄州政尔嘉。",
                "大似新年逢好事，春风吹宝入贫家。"
            ]
        },
        {
            "title": "镜曲",
            "content": [
                "镜曲非尘世，春风属酒杯。",
                "欲纾忧百结，须索醉千回。",
                "莲实儿拳似，紫荆父手栽。",
                "无人竞来往，坐稳兴悠哉。"
            ]
        },
        {
            "title": "一室",
            "content": [
                "一室晨辰入，平居社稷忧。",
                "萤飞原有夜，蝉远不胜秋。",
                "短发千方误，中年万事休。",
                "摩挲门外柳，坎止亦乘流。"
            ]
        },
        {
            "title": "代书寄赵处州公甫",
            "content": [
                "苕霅无来使，如今又几时。",
                "案馀分惠笔，室有寄来诗。",
                "豁达偏怜我，风流更许谁。",
                "怀哉括苍小，安用借留为。"
            ]
        },
        {
            "title": "次韵知县兄",
            "content": [
                "秋声物物类歌豳，旋转天机属大钧。",
                "一雨荐凉全却暑，两湖添绿不生尘。",
                "黄花又近重阳酒，白发长思五柳人。",
                "急唤西风与湔洗，恨无好句逐时新。"
            ]
        },
        {
            "title": "书景",
            "content": [
                "黄衣莺子一双飞，飞到花间立少时。",
                "此际东风有情思，杏花吹折最繁枝。"
            ]
        },
        {
            "title": "上楼大参",
            "content": [
                "贞元朝士久成空，故国灵光但有公。",
                "四海已迟三日雨，八荒同在一春风。",
                "耆年盛德天应相，大册高文老更工。",
                "且为商家了梅事，未须海道觅舟东。"
            ]
        },
        {
            "title": "忆杨梅",
            "content": [
                "夏祭先供项里祠，鲜香未晏已闻思。",
                "昨宵梦里依稀见，满树薰风重压枝。"
            ]
        },
        {
            "title": "金陵杂兴二百首",
            "content": [
                "清明过了日晴佳，九十韶光便有涯。",
                "恨杀东风太豪横，夜来吹尽海棠花。"
            ]
        },
        {
            "title": "奉和高秘书雪中杂兴",
            "content": [
                "平湖添细碧，绕郭看新晴。",
                "幸作当年瑞，那无一日情。",
                "睡魂依酒浊，诗味益茶清。",
                "寒事今如许，重扪反舌声。"
            ]
        },
        {
            "title": "咏草",
            "content": [
                "天涯随意绿匆匆，只与牛羊践踏空。",
                "挽着便堪供药味，谁令汝不遇神农。"
            ]
        },
        {
            "title": "和陶九日闲居",
            "content": [
                "斯人鲜常在，奄忽便一生。",
                "兹辰俄重九，令节谁所名。",
                "把菊见南山，吟诗忆渊明。",
                "素琴不具弦，大雅留遗声。",
                "伯始真粪土，饮水空遐龄。",
                "异时东坡下，尚有酒可倾。",
                "老难信遇否，物变更枯荣。",
                "此翁独醒者，贫贱胡为情。",
                "怅焉服九华，觅醒何由成。"
            ]
        },
        {
            "title": "重到西湖",
            "content": [
                "都下重来百事非，故人相见少相知。",
                "绝怜水减西湖瘦，更喜兵强北虏衰。"
            ]
        },
        {
            "title": "金陵杂兴二百首",
            "content": [
                "去年夜半草军书，今岁平安一事无。",
                "且愿吾皇千万寿，早教车马会东都。"
            ]
        },
        {
            "title": "呈许从道省元",
            "content": [
                "都城握手意弥温，少小追随莫更论。",
                "一别江湖重十载，偶然相见欲无言。"
            ]
        },
        {
            "title": "曹娥",
            "content": [
                "游子心情岁暮时，画船来往岁欢悲。",
                "夫人祠下寒潮水，自展醪牲读蔡碑。"
            ]
        },
        {
            "title": "存没口号",
            "content": [
                "白发萧萧礼部郎，风流不减贺知章。",
                "半生寒饿湖山里，八十重来坐玉堂。"
            ]
        },
        {
            "title": "足疾数日简颍弟",
            "content": [
                "病脚冬逾甚，羁怀老自惊。",
                "生前终有役，隐去更须名。",
                "褐短愁纫妇，文疏愧属兄。",
                "何时了婚嫁，一意学躬耕。"
            ]
        },
        {
            "title": "上清雪",
            "content": [
                "拨雪寻行路，推书问枕屏。",
                "恍登瑶玉府，忆在锦官城。",
                "眠少灯相伴，愁多酒易醒。",
                "寒鸡唤清晓，匹马又遐征。"
            ]
        },
        {
            "title": "金陵杂兴二百首",
            "content": [
                "亭上施屏或可无，江山形胜恐难摹。",
                "何当穷腊亲来此，身作袁安卧雪图。"
            ]
        },
        {
            "title": "闻莺",
            "content": [
                "一个冬青树，莺声日日来。",
                "屋西偏娅姹，应是绿云堆。"
            ]
        },
        {
            "title": "将别颍叟弟",
            "content": [
                "兄弟无聊各数年，东堂犹喜聚炊烟。",
                "悠然汝更寻灵照，别后吾知忆惠连。",
                "击汰便应从橹外，看书谁与共灯前。",
                "明朝不待冬冬鼓，只有关门及早眠。"
            ]
        },
        {
            "title": "金陵杂兴二百首",
            "content": [
                "轻风湿湿树斑斑，燕乳鸠鸣春又残。",
                "门巷狭斜无不到，有何人似柳花閒。"
            ]
        },
        {
            "title": "采菱",
            "content": [
                "引蔓搴花钓艇妨，游飏锦浪霅溪傍。",
                "若教总不餐烟火，只采芳香亦味长。"
            ]
        },
        {
            "title": "简朱子大学士二首",
            "content": [
                "人间三十六，曾未识朱园。",
                "一昨袁丝饮，通宵谢屐痕。",
                "厨灯犹琢句，山雨未移樽。",
                "子大真吾敬，心期重款门。"
            ]
        },
        {
            "title": "金陵杂兴二百首",
            "content": [
                "旗帜精明鼓角雄，江淮草木尽闻风。",
                "面门神王须如戟，鼠子无轻怒我公。"
            ]
        },
        {
            "title": "金陵杂兴二百首",
            "content": [
                "睍睆飞来载好音，分明残夏胜春深。",
                "小窗谁作幽人伴，惟是炉香共绿阴。"
            ]
        },
        {
            "title": "穷",
            "content": [
                "已着风帆似马奔，雪花无数入船门。",
                "诗穷到处无医治，愁绝湘江浸楚魂。"
            ]
        },
        {
            "title": "东墅次高秘书韵",
            "content": [
                "累土就川池，蜋蝉半点痴。",
                "神仙愚谷赋，图画史君诗。",
                "石磴春风酒，松窗夜雨棋。",
                "仲谋真有子，左犭右屯}犬定吾儿。"
            ]
        },
        {
            "title": "日铸岭下狂歌行",
            "content": [
                "我生天地不如意，甚欲飘然去人世。",
                "却思一死胡足悲，死而不乐胡死为。",
                "又思天地之间固有足乐者，安得庄周之鹏穆王马。",
                "有时骑气或御风，天上天中更天下。",
                "息驾玄冥圃，驻节蓬莱宫。",
                "攀星太极南，访日扶桑东。",
                "东西南北何局促，自可直造混沌趋洪蒙。",
                "又思去有归，安得来无从。",
                "当时六鳌负亦重，岂有身常不转动。",
                "会须四六二十四足一欠伸，我居其高视尔众。",
                "不知化为大海水，为复茫茫而已矣。",
                "不知鳌有复鳌亡，为复人生或人死。",
                "此时逍遥游，不见争夺场，",
                "想见四维上下俱茫茫。巨鳌尔灵便如此，",
                "公欲欠伸不难耳。且如皇宋三百六十州，",
                "出门所在多山丘。其间平地少，",
                "但见萝茑藤蔓下下硗确森相樛。青鞋有底踏须破，",
                "人寿几何行不休。更令生世人，",
                "逼仄生戈矛。迂回隔绝千里成万里，",
                "亲戚朋旧相见朝夕无缘由。尔鳌若未动，",
                "为我背略倾。飐翻山与丘，",
                "平地与人行。也知上天本来广，",
                "也知下地本来平。只因山丘多，",
                "顿使天地轻。我当作章问帝借北斗，",
                "酌沧溟。尽歼逼仄人，",
                "更杀马与鹏。百拜稽首，",
                "祭鳌之灵。"
            ]
        },
        {
            "title": "川墨送两冯君",
            "content": [
                "裕陵故物秦家得，再拜麻挲老墨潘。",
                "今代廷珪那复见，纸窗蛛络半乌丸。"
            ]
        },
        {
            "title": "泊通明",
            "content": [
                "午夜通明泊，朝来自启篷。",
                "骤看潮带雨，还作雪随风。",
                "酒薄愁无料，诗难老未工。",
                "疏寮有奇士，恨不此行同。"
            ]
        },
        {
            "title": "金陵杂兴二百首",
            "content": [
                "压架荼醾百万枝，月边花下更涟漪。",
                "三更比屋皆高枕，如此清凉弃不知。"
            ]
        },
        {
            "title": "送赵蹈中府签对策大廷",
            "content": [
                "奥学通玄象，须时对广廷。",
                "端为贾生策，动合圣人经。",
                "事往谁谋始，时今未敉宁。",
                "因留非所志，君相眼终青。"
            ]
        },
        {
            "title": "次韵九兄秋吟五首",
            "content": [
                "不于乌鹊桥边见，定向笙箫鹤上逢。",
                "淅淅萧萧到荷叶，今年秋不属梧桐。"
            ]
        },
        {
            "title": "寄卢子高二首",
            "content": [
                "君行甫郭门，我病已昏昏。",
                "呕泄辄经日，芳芗空屡飱。",
                "每思今古易，终畏别离烦。",
                "向匪勤车马，何因共一尊。"
            ]
        },
        {
            "title": "金陵杂兴二百首",
            "content": [
                "花案妆来日日新，金陵犹有许多春。",
                "若为造物回芳意，尽结嘉禾活饿人。"
            ]
        },
        {
            "title": "得屋后舟中作",
            "content": [
                "有屋吾堪老，无田子缓求。",
                "长江惟可饮，万事不须谋。",
                "政尔天从欲，端因鬼瞰忧。",
                "平生晏平仲，能费几狐裘。"
            ]
        },
        {
            "title": "金陵杂兴二百首",
            "content": [
                "小小游车四面红，美人花貌映玲珑。",
                "随车更有郎行马，散入钟山十里松。"
            ]
        },
        {
            "title": "复过二首",
            "content": [
                "西风奕奕细吟商，客枕凄然一夜凉。",
                "吟尽苹花浑可事，少留荷叶盖鸳鸯。"
            ]
        },
        {
            "title": "重送吕知录表叔",
            "content": [
                "别味中年畏，离筵近日频。",
                "青山千骑远，绿树一蝉新。",
                "典狱须吾表，穷涯亦我民。",
                "时因过周守，相与话推仁。"
            ]
        },
        {
            "title": "来禽诗",
            "content": [
                "粲粲来禽已著花，芳根谁徒向天涯。",
                "好寻青李相遮映，风味应同逸少家。"
            ]
        },
        {
            "title": "野兴",
            "content": [
                "蚕绩桑空又一年，村姑携手看花园。",
                "冬来保得儿孙暖，自解麻裙当酒尊。"
            ]
        },
        {
            "title": "金陵杂兴二百首",
            "content": [
                "青漆楼高制作奇，当时纯不用琉璃。",
                "东昏幸自嗤梁武，不道东昏更可嗤。"
            ]
        },
        {
            "title": "次韵邢季允梅花",
            "content": [
                "怀想西湖一树冰，有谁人似此花清。",
                "何当共泛波微绿，更得同看月正盈。"
            ]
        },
        {
            "title": "归棹",
            "content": [
                "形役何时已，凄凉莫更论。",
                "雁啼云背月，人语水边村。",
                "十月冬犹暖，三杯酒易昏。",
                "悠悠信归棹，今夜宿谁门。"
            ]
        },
        {
            "title": "过馀姚",
            "content": [
                "柔橹轻飞过别滩，老夫吹帽受风寒。",
                "江流屈曲如蛇转，赢得青林四面看。"
            ]
        },
        {
            "title": "金陵杂兴二百首",
            "content": [
                "始见拖金复散丝，风吹雨打一枝枝。",
                "灵和殿前好杨柳，争如张绪少年时。"
            ]
        },
        {
            "title": "金陵杂兴二百首",
            "content": [
                "杏堂缭绕过梅堂，小竹高松映苑墙。",
                "白雪飞残红雾密，乘舆不到却凄凉。"
            ]
        },
        {
            "title": "金陵杂兴二百首",
            "content": [
                "等君日日在高台，吹尽杨花君不来。",
                "归兴自浓身尚客，江南老却贺方回。"
            ]
        },
        {
            "title": "金陵杂兴二百首",
            "content": [
                "九十春光即渐休，莫将双眼上层楼。",
                "江南归计无由遂，一点杨花万斛愁。"
            ]
        },
        {
            "title": "十月二十八夜至此怅然继和",
            "content": [
                "病马犹依枥，饥鸿更著行。",
                "深宵风雨后，万里道途长。",
                "骨立难看镜，愁来怕举觞。",
                "少年轻聚散，曾笑客思乡。"
            ]
        },
        {
            "title": "金陵杂兴二百首",
            "content": [
                "看杀先来所寄书，不知病体比何如。",
                "想应药裹关心外，更与儿曹作念渠。"
            ]
        },
        {
            "title": "次韵刍父秋怀",
            "content": [
                "幸免名为累，应无口启羞。",
                "竺书时挂眼，衲被久蒙头。",
                "未仕胡三已，论才宜四休。",
                "商宗如见梦，依旧济川舟。"
            ]
        },
        {
            "title": "桂花",
            "content": [
                "远于沉水淡于云，一段秋清孰可分。",
                "毕竟素娥留不得，人间天上一时闻。"
            ]
        },
        {
            "title": "晨起长哦后山秋怀十诗饮水一杯清寒彻心",
            "content": [
                "长哦十秋怀，清韵绕屋梁。",
                "曲逆有饿死，英布刑而王。",
                "向来为长公，甘受三径荒。",
                "一身讵无馀，百年信难量。"
            ]
        },
        {
            "title": "金陵杂兴二百首",
            "content": [
                "一门子孝更臣忠，庙食分明百世功。",
                "任是清虚亡晋室，只留卞壶在江东。"
            ]
        },
        {
            "title": "简赵世卿",
            "content": [
                "舍弟归承折简来，知君琴剑返天台。",
                "人生百岁都能几，两度经过见一回。"
            ]
        },
        {
            "title": "春晚二首",
            "content": [
                "春风尔狂颠，三月不知春。",
                "青青池上草，翻忆梦中人。",
                "幽兰出磵谷，感此芳气新。",
                "采采不盈掬，眼前但荆榛。"
            ]
        },
        {
            "title": "十六日伏睹明堂礼成圣驾恭谢太一宫小臣敬成",
            "content": [
                "月中鼓吹日中归，重领中宫拜寿闱。",
                "指点都人最欢喜，今郊恩赦每郊稀。",
                "",
                ""
            ]
        },
        {
            "title": "金陵杂兴二百首",
            "content": [
                "阅武堂前杨柳枝，如今是隔几多时。",
                "至尊屠肉潘妃酒，问著垂杨总不知。"
            ]
        },
        {
            "title": "途次口占三首",
            "content": [
                "鼓棹泛瀰茫，驱车道莽苍。",
                "功名中底用，奔走为谁忙。",
                "白浪高扬子，青山入建康。",
                "从来怀古意，秋至转悲凉。"
            ]
        },
        {
            "title": "挽故开府节使观文赵公二首",
            "content": [
                "绿鬓今如雪，陪行万里长。",
                "稍从师北面，重作婿东床。",
                "道义非常重，精神有不忘。",
                "一为天下恸，端复细思量。"
            ]
        },
        {
            "title": "重阳二首",
            "content": [
                "为客时多不解愁，亦逢佳节强登楼。",
                "酒阑自摘茱萸望，何处青山是越州。"
            ]
        },
        {
            "title": "金陵杂兴二百首",
            "content": [
                "老大驱驰亦已劳，移文宁受客嗤嘲。",
                "人间多少闲田地，无处令渠著把茅。"
            ]
        },
        {
            "title": "晚步湖桥",
            "content": [
                "吴侬生长镜湖边，湖晚登桥意欲仙。",
                "初见苍山下红日，忽看白月上青烟。",
                "收藏画本归吟笔，应答渔歌送客船。",
                "回首更阑人去后，玉虹横浸冷金眠。"
            ]
        },
        {
            "title": "荷花",
            "content": [
                "荷花宫样美人妆，荷叶临风翠作裳。",
                "昨夜夜凉凉似水，羡渠宛在水中央。"
            ]
        },
        {
            "title": "夏行郊外",
            "content": [
                "吹红抱得绿团枝，蝴蝶飞来又却疑。",
                "藤架野花无著莫，是人行处有香随。"
            ]
        },
        {
            "title": "闻莺",
            "content": [
                "东村水车声未已，西村阿童唤牛起。",
                "麦晴欲稳天更寒，雾雨萧萧熟梅子。",
                "读书窗下少人知，绿阴幽草胜花时。",
                "一声娅姹复娅姹，时有黄鹂来去飞。"
            ]
        },
        {
            "title": "金陵杂兴二百首",
            "content": [
                "花底翩翻燕子风，杏园何止万株红。",
                "亭轩包裹浑如锦，见说风流似禁中。"
            ]
        },
        {
            "title": "杨梅",
            "content": [
                "每勤蕨叶护筠笼，独自还丹表里戏。",
                "留与越人共夏祭，莫教恶雨打成空。"
            ]
        },
        {
            "title": "金陵杂兴二百首",
            "content": [
                "凤凰台上凤凰游，凤去台空水自流。",
                "惆怅何因见李白，采江试觅月明舟。"
            ]
        },
        {
            "title": "杂兴四首",
            "content": [
                "秋衾薄薄换吴绫，灯焰无多一半青。",
                "却忆旧时荆楚岸，夜深风雨泊船听。"
            ]
        },
        {
            "title": "雨后乞御正殿行请次韵",
            "content": [
                "已成霖雨慰黎蒸，圣主斋居尚穆清。",
                "奏许正朝仍玉食，尽回喜色见民情。",
                "衣篝不惜添梅润，签帙从堆乱叶声。",
                "要雨雨来天便许，不须更卜白鼍鸣。"
            ]
        },
        {
            "title": "再次送刍父韵寄之二首",
            "content": [
                "当时马首东，追送苦匆匆。",
                "对我藕花雨，思君榕叶风。",
                "畏途迷白黑，醉眼眩青红。",
                "曷日归相问，江湖一钓翁。"
            ]
        },
        {
            "title": "金陵杂兴二百首",
            "content": [
                "潮水萦回御水通，垂杨照影绿茸茸。",
                "天生此地非疏凿，未必钱塘似此中。"
            ]
        },
        {
            "title": "望三山放翁居",
            "content": [
                "晚进违前辈，湮才重此州。",
                "绝知他日少，预作百年忧。",
                "樵牧非身致，聪明不我谋。",
                "莫令司马藁，祗候茂陵求。"
            ]
        },
        {
            "title": "走笔次韵刍父喜雨三首",
            "content": [
                "方池荫垂柳，想见苏公堤。",
                "一雨水入床，蛙部连东西。",
                "先生不能寐，书卷夜自迷。",
                "穉子黎明来，官路深尺泥。"
            ]
        },
        {
            "title": "题松鹤",
            "content": [
                "鹤鸣松树颠，人行松树下。",
                "人禽两无属，往往俱物化。",
                "明日还独来，寂寞青松夜。",
                "扰扰征途间，谁是知音者。"
            ]
        },
        {
            "title": "清凉寺",
            "content": [
                "倚石为城竟是痴，春风秋雨柰何其。",
                "山容似铁犹能改，世事如棋未可知。",
                "庙食孙郎馀草莽，龛灯弥勒賸流离。",
                "相逢一笑真难得，把笔赓诗记此时。"
            ]
        },
        {
            "title": "绿阴",
            "content": [
                "佳木丰交午荫稠，门阑青草没阶头。",
                "道人洗净筝琶耳，睡起一声黄栗留。"
            ]
        },
        {
            "title": "书紫芝卷后",
            "content": [
                "为爱君诗清入骨，每常吟便学推敲。",
                "明知箧笥篇篇有，百度逢来百度抄。"
            ]
        },
        {
            "title": "寓言二首",
            "content": [
                "精神遍八方，一散或为风。",
                "堂堂世之人，奈何总虚空。",
                "我无腾化术，正尔不能从。",
                "回视恍兮惚，老子其犹龙。"
            ]
        },
        {
            "title": "金陵杂兴二百首",
            "content": [
                "永巷斜廊闹戟闱，帕黄寂寞护龙墀。",
                "深宫不与闲人到，只许珍禽自在飞。"
            ]
        },
        {
            "title": "用陶己酉岁九月九日韵",
            "content": [
                "壶樽湛名酒，四散会朋交。",
                "黄菊虽未开，翠木亦已凋。",
                "驾言彼墟矣，佳处聊登高。",
                "山晴敛将夕，宇净豁层霄。",
                "迨我色笑同，息尔筋力劳。",
                "人情旱欲濡，来苏慰乾焦。",
                "傥然随运往，冥契彭泽陶。",
                "有花即重九，何必须今朝。"
            ]
        },
        {
            "title": "岩壑兄去岁此时作春前四绝句姿媚可爱然犹有",
            "content": [
                "萦风送腊回，生意遍陈荄。",
                "似织如丝处，春从里许来。",
                "",
                ""
            ]
        },
        {
            "title": "吾庐",
            "content": [
                "阴阴处士庐，寂寂闭门居。",
                "颇安颜氏子，敬谢陶胡奴。",
                "可使龙作鱼，不使马为驹。",
                "诗成有奇气，浮云时卷舒。"
            ]
        },
        {
            "title": "大仙庙",
            "content": [
                "为云为雨话头长，十二峰前事渺茫。",
                "尽道翠眉愁未展，不应犹忆楚襄王。"
            ]
        },
        {
            "title": "简寄",
            "content": [
                "绿树千家杂，青山四郭新。",
                "须知太守印，合付谪仙人。",
                "波浪窥东海，楼居近北辰。",
                "不过行俭德，彼瘠本王臣。"
            ]
        },
        {
            "title": "金陵杂兴二百首",
            "content": [
                "一派娇波入翠溟，垂杨只似古来青。",
                "未能草草归家去，怕上劳劳送别亭。"
            ]
        },
        {
            "title": "热",
            "content": [
                "夏云端的似奇峰，忽作颓墙四面红。",
                "坐想微风过荷叶，梦成疏雨滴梧桐。",
                "浮家何计来波上，举扇无因出焙中。",
                "三十馀年吟冷语，今年吟到水晶宫。"
            ]
        },
        {
            "title": "寄李简夫宫使五首",
            "content": [
                "嘉言深味道之腴，启钥抽关许自如。",
                "顾我但将行脚误，输君全得病工夫。"
            ]
        },
        {
            "title": "边头叹",
            "content": [
                "边头奏凉风，战士送寒衣。",
                "北征夏徂秋，君王虚六师。",
                "区区彼敌人，授首讵无期。",
                "冰霜辉戈甲，勇忆临去时。",
                "去去思树功，宁复顾家为。",
                "指挥在将军，坐作看旌旗。",
                "谓是白沙漠，那知青草陂。",
                "当时均死力，顾乃用之非。"
            ]
        },
        {
            "title": "春谷",
            "content": [
                "寒谷春生物物均，薰然和气特相亲。",
                "十年屡作开花赏，重费吹嘘是此人。"
            ]
        },
        {
            "title": "挽周晋仙二首",
            "content": [
                "雪跨冰悬句尽珍，生前已自外其身。",
                "重来不见长安道，犹恐虚空遇若人。"
            ]
        },
        {
            "title": "无题",
            "content": [
                "树端浮绿涨连云，青草池亭不见人。",
                "犹有蔷薇数枝在，虽然是夏亦如春。"
            ]
        },
        {
            "title": "金陵杂兴二百首",
            "content": [
                "不见乌纱紫绮裘，至今英气满沧洲。",
                "秦淮半夜棹歌发，明月清天江水流。"
            ]
        },
        {
            "title": "雨中海棠花放简冯元咨",
            "content": [
                "天涯万里春风晚，曾上西楼看此花。",
                "今日东南无处觅，矮筇来问蜀人家。"
            ]
        },
        {
            "title": "八阵图",
            "content": [
                "俨然云转与风回，故国人看但石堆。",
                "犹有鬼神供职守，不移行列待将来。"
            ]
        },
        {
            "title": "次韵刍父秋怀",
            "content": [
                "士有修身者，娟如女在房。",
                "刈兰供作佩，采菊当为粮。",
                "春树翻疑雨，秋花却耐霜。",
                "从来舆涉意，晚棹转微茫。"
            ]
        },
        {
            "title": "馀姚江上夜看残雪",
            "content": [
                "星斗夜迢迢，江空一棹摇。",
                "乱山诗态活，残雪醉魂消。",
                "已作无怀氏，长思有道朝。",
                "周公梦不见，篷底听鸱鸮。"
            ]
        },
        {
            "title": "重忆家姊",
            "content": [
                "纸钱零落树枝风，子女他人去绝踪。",
                "此后只因多病弟，长官祠下泊孤篷。"
            ]
        },
        {
            "title": "金陵杂兴二百首",
            "content": [
                "万钥深深待驾临，府藏戈甲库黄金。",
                "规恢画饼翻增弊，孤负先皇一片心。"
            ]
        },
        {
            "title": "谢耕道一犁春雨图",
            "content": [
                "好事图形复赋诗，岂知真个把锄犁。",
                "野人开卷微微笑，最忆轻簑带湿归。"
            ]
        },
        {
            "title": "足姜句",
            "content": [
                "那知身百岁，未办屋三间。",
                "见客慵开口，逢僧托买山。",
                "喜无他志愿，幸不碍清闲。",
                "社燕秋鸿里，人生各有还。"
            ]
        },
        {
            "title": "拜大父墓",
            "content": [
                "六载今如此，青松到屋梁。",
                "何言声籍籍，直作去堂堂。",
                "事已难追悔，天高只痛伤。",
                "当时巴蜀使，书疏不能忘。"
            ]
        },
        {
            "title": "感旧",
            "content": [
                "连年走巴蜀，性命实如丝。",
                "去有身将影，归无父惜儿。",
                "车驰遭虎豹，水宿伴蛟螭。",
                "少待波澜阔，须吟忆昔诗。"
            ]
        },
        {
            "title": "次韵刍父秋怀",
            "content": [
                "太史龟堂上，重来不忍看。",
                "更无时往复，徒有竹平安。",
                "世事翻仍覆，人情燠易寒。",
                "何时一樽酒，同访小方干。"
            ]
        },
        {
            "title": "哭小侄梅老",
            "content": [
                "我初养柏儿，年纪三十四。",
                "颖季得梅老，岁数适我类。",
                "而梅生不凡，头骨甚硗异。",
                "见之怀抱中，宛有成人器。",
                "漆光眼目动，玉雪皮肉细。",
                "爱之甚于柏，稍长望其贵。",
                "每出偏问归，祝父好看视。",
                "犹嫌碍关钥，莫伴柏嬉戏。",
                "固尝约而父，筑室更隣位。",
                "请师共教授，儿侄精六艺。",
                "中年不如意，藉此期自慰。",
                "庶几和仲老，他日远虎侍。",
                "梅胡不佳实，飘谢许危脆。",
                "更医再而三，历齿一十二。",
                "留之苦不可，去我何乃易。",
                "而父真断肠，汝伯重垂涕。",
                "尔梅竟何往，小槥但遗蜕。",
                "登槃莫荐子，登陇休折寄。",
                "云然我所伤，畏是尔名字。",
                "梅兮早归来，尚作梅花弟。"
            ]
        },
        {
            "title": "次韵颍小弟秋日",
            "content": [
                "游鳞羁羽凭浮沉，老大凄然感岁阴。",
                "风底波纹生别浦，雨馀山影出疏林。",
                "残年不足偿多病，万事宁须付有心。",
                "满眼黄花一杯酒，怆怀元弗为听砧。"
            ]
        },
        {
            "title": "安隐寺诗",
            "content": [
                "樟树何年种，娑娑满寺门。",
                "金身虚像设，画壁尽尘昏。",
                "龙虎青山远，冰霜碧甃存。",
                "坊官敬人客，顷刻具肴尊。"
            ]
        },
        {
            "title": "郊行吊古呈友人",
            "content": [
                "荒斋读书罢，出门步青春。",
                "春风扇微和，冠者五六人。",
                "登高恣游目，行迈靡其因。",
                "平湖半疆畎，王谢亦齐民。",
                "父老谈古先，觞客酒濡唇。",
                "归同牛羊夕，戃恍难重陈。"
            ]
        },
        {
            "title": "金陵杂兴二百首",
            "content": [
                "青春有酒劝不饮，无乃孤负金陵花。",
                "主人听客莫怪客，五更酒醒要思家。"
            ]
        },
        {
            "title": "次韵高秘书",
            "content": [
                "高郎水江汉，波浪所从出。",
                "读书识大体，于世无弃物。",
                "谁欤戒盈满，视彼欹器侧。",
                "如君执谦柄，我不能万一。",
                "群公石渠上，天子正侧席。",
                "翻然侍亲归，袍茜发黑漆。",
                "老仙顾之笑，吾与子居越。",
                "人生屈伸肘，犹动静语默。",
                "非无鹤乘轩，亦有骥在枥。",
                "忠当尽臣节，孝则共子职。",
                "煌煌周孔意，千古照简册。",
                "吾侪负君亲，但守不黔突。"
            ]
        },
        {
            "title": "秋日泛镜中憩千秋观",
            "content": [
                "病起重来理钓丝，扁舟迨及素秋时。",
                "旧交犹有青山在，幽趣唯应白鸟知。",
                "冉冉年光行老矣，茫茫世路欲何之。",
                "秦皇酒榼苔封遍，虚负霜螯左手持。"
            ]
        },
        {
            "title": "即事",
            "content": [
                "平生苏季子，岁晚意何如。",
                "收拾江湖梦，归来田舍庐。",
                "耰锄知力腐，书卷著饥驱。",
                "稍识瞿昙老，长思结习除。"
            ]
        },
        {
            "title": "税马盘沙",
            "content": [
                "故里何人起卧龙，飘然琴剑只西东。",
                "马头忽与长安近，又听三茅观里钟。"
            ]
        },
        {
            "title": "雪",
            "content": [
                "穷冬那得许奇观，疑怪重衾夜更寒。",
                "正烂漫花随处有，不坚牢玉暂时看。",
                "上章谒帝应留得，下令教儿莫扫乾。",
                "岐路杨朱定垂泣，东西南北总漫漫。"
            ]
        },
        {
            "title": "金陵杂兴二百首",
            "content": [
                "小盖高肩翼蔽无，钟山寺里换篮舆。",
                "相逢举止无羞涩，一段风流似上都。"
            ]
        },
        {
            "title": "金陵杂兴二百首",
            "content": [
                "南轩门第老袁三，将业江湖久遍参。",
                "闻说中原太平事，数行清泪湿征衫。"
            ]
        },
        {
            "title": "金陵杂兴二百首",
            "content": [
                "城上黄花散漫生，溪头绿树忽阴成。",
                "浓春自欲烘人醉，却忆秋风一味清。"
            ]
        },
        {
            "title": "张平父逝后寄尧章",
            "content": [
                "入门回首事如麻，岂意铭旌落主家。",
                "有梦合寻苕水路，何心更种马塍花。",
                "十年知遇分生死，八口饥寒足叹嗟。",
                "我亦此公门下客，只今垂泪过京华。"
            ]
        },
        {
            "title": "夜句三首",
            "content": [
                "四更过尽五更来，看见参旗卷复开。",
                "澄澈定非人世酒，就渠斗柄酌三杯。"
            ]
        },
        {
            "title": "青牛宫",
            "content": [
                "青牛宫中青草生，数间老屋徒欹倾。",
                "老人婆娑坐牛背，似怪关尹闻其名。",
                "东来万里西游客，倚遍宫前旧时柏。",
                "巫咸大招不可期，欲向青牛问消息。"
            ]
        },
        {
            "title": "金陵杂兴二百首",
            "content": [
                "表里江淮四十州，稍回饥盗事田畴。",
                "得公数十分天下，庶矣斯民疾痛瘳。"
            ]
        },
        {
            "title": "岁杪",
            "content": [
                "客子船都泊，幽人夜独醒。",
                "五更初水长，四壁尽歌声。",
                "已若从吾好，因之念此生。",
                "行年半七十，岁事复峥嵘。"
            ]
        },
        {
            "title": "更赋一首",
            "content": [
                "纸阁新糊拥乱书，青灯依旧照诗癯。",
                "隔城经月疏相见，却忆金陵瞌睡图。"
            ]
        },
        {
            "title": "金陵杂兴二百首",
            "content": [
                "扫地须臾架屋成，风流尤胜拂庐亭。",
                "吹来一片杯中雪，看著花枝醉忽醒。"
            ]
        },
        {
            "title": "再省剡姊",
            "content": [
                "短景催长至，冬温为小春。",
                "昔游今更省，母逝姊为亲。",
                "风木悲吟楚，晴沙巧籀秦。",
                "扁舟君莫羡，未必自由身。"
            ]
        },
        {
            "title": "次韵高似之秘书谢薛书记七月二十七日早桂",
            "content": [
                "翠蕤低映郁金裳，昨夜千门万户凉。",
                "蟾小未禁仙掌露，犀寒先透玉墀霜。",
                "唤回临水登山意，恼乱薰天扑地香。",
                "岁岁为花愁不彻，雅歌欲和底成章。"
            ]
        },
        {
            "title": "往回临安口号八首",
            "content": [
                "江湖漂荡旧刘郎，不饭经旬病在床。",
                "起见旧交仍慷慨，绝怜鬓底有新霜。"
            ]
        },
        {
            "title": "金陵杂兴二百首",
            "content": [
                "幕府攒眉为至忧，公堂三五运兵筹。",
                "归之不得吾何用，独自方桥看水流。"
            ]
        },
        {
            "title": "野望",
            "content": [
                "盈盈一水宛秋蛇，鸡犬无声野客家。",
                "雨后绿添沿径草，风回红谢隔墙花。"
            ]
        },
        {
            "title": "哭唐姑丈县尉",
            "content": [
                "一官蓝绶只虚名，两妇朱丝合不成。",
                "问我诸姑先冢舍，别君三日便铭旌。",
                "高堂寂寞朝昏养，侧户乖遗子女情。",
                "欲写此哀无处所，竹风荷雨泪纵横。"
            ]
        },
        {
            "title": "春涧曲",
            "content": [
                "点点飞红逐细流，拾樵烹荐茗花浮。",
                "秋来岂不潺湲好，才带猿声便是愁。"
            ]
        },
        {
            "title": "海棠花放简冯元咨二首",
            "content": [
                "游丝无赖小庭空，梦想君家合树红。",
                "曾向西川亲画得，举家终日看屏风。"
            ]
        },
        {
            "title": "书所见",
            "content": [
                "画手何须觅范宽，有人楼上倚栏干。",
                "琼田玉界三千顷，野鸭飞来不道寒。"
            ]
        },
        {
            "title": "十六日伏睹明堂礼成圣驾恭谢太一宫小臣敬成",
            "content": [
                "祥烟漠漠上龙旗，将相侯王护六飞。",
                "一望御街红数里，几人簇拥赭黄衣。",
                "",
                ""
            ]
        },
        {
            "title": "梅雨",
            "content": [
                "篱根日日击扁舟，衣桁才乾水又流。",
                "老子病馀凡事懒，但薰沉炷沦茶瓯。"
            ]
        },
        {
            "title": "濯锦江",
            "content": [
                "机丝波影借光华，巴女临流住几家。",
                "争向芳菲偷锦样，织成平白溅江花。"
            ]
        },
        {
            "title": "拟古",
            "content": [
                "日月递相见，玄发惊蹉跎。",
                "冥冥北邙路，去者何其多。",
                "妻孥聚欢乐，志远身已讹。",
                "功名无富贵，此路不可过。",
                "可怜世上人，刺促鸣干戈。",
                "金尊幸有酒，不饮将如何。"
            ]
        },
        {
            "title": "送邢刍父赴漕试盖予以牒逊之",
            "content": [
                "长江我之愁，倒岳推不去。",
                "琴瑟有凄怨，居室等行路。",
                "十三出从师，三十兹无成。",
                "向来为何事，投老悲秋萤。",
                "堂堂文翰场，攘臂君甚武。",
                "丈夫贵高谊，我得宁在汝。",
                "达官总遗恨，所乐才妻儿。",
                "君堂有夫人，禄养当以时。",
                "吴山青入天，江水流到海。",
                "才难叹先圣，战伐偶今代。",
                "四序看迭移，南薰已西风。",
                "天命不可为，往哉及其锋。"
            ]
        },
        {
            "title": "旧岁",
            "content": [
                "旧岁无多日，三衢有几程。",
                "雪檐疏滴滴，泉溜响泠泠。",
                "奔走经年债，襟怀一味清。",
                "纪行吟放稳，归泳遣儿听。"
            ]
        },
        {
            "title": "杨梅",
            "content": [
                "孙梅过尽官梅在，下番杨梅独擅场。",
                "唤作荔枝元不是，是渠犹着小红裳。"
            ]
        },
        {
            "title": "遣兴",
            "content": [
                "曲径萦纡入翠林，无人风自落来禽。",
                "山中不记今为晋，一刻清闲直万金。"
            ]
        },
        {
            "title": "次韵古梅",
            "content": [
                "独立枝南万事非，岁寒引去合知几。",
                "伯夷自信西山饿，公望何须东海归。",
                "笛外数声空入梦，江头一树忽斜晖。",
                "相看有愧垂垂老，莫遣无端片片飞。"
            ]
        },
        {
            "title": "颍叟弟赠别韵",
            "content": [
                "狙公多诈惑朝三，蚁穴何知亦战酣。",
                "世上规行无中矩，人间北看有城南。",
                "怀哉畎亩终从欲，老矣江湖合罢参。",
                "便道阿连同结屋，未妨作茧似春蚕。"
            ]
        },
        {
            "title": "寿陆放翁三首",
            "content": [
                "花间乳鹿笑相迎，拄杖穿花导鹿行。",
                "六子子孙俱宦达，三山山水亦聪明。",
                "论诗何止高南渡，草檄相看了北征。",
                "带得门人也仙骨，年年来此贺长生。"
            ]
        },
        {
            "title": "金陵杂兴二百首",
            "content": [
                "城头士女出笆篱，喜色争瞻大使旗。",
                "尽道去年那有此，今年粥饭不曾饥。"
            ]
        },
        {
            "title": "金陵杂兴二百首",
            "content": [
                "三月更当临书头，升元阁畔一闲游。",
                "偶因花会逢花面，半日僧房得少留。"
            ]
        },
        {
            "title": "湖楼",
            "content": [
                "奔走何时得小闲，几年心事入苍湾。",
                "小楼正在湖深处，输与吾徒日夜看。"
            ]
        },
        {
            "title": "月林即事",
            "content": [
                "竹穿遥径雨穿廊，缭绕东西百步长。",
                "是处有桥通水入，四时无日不花香。"
            ]
        },
        {
            "title": "春日怀詹梁",
            "content": [
                "陈雷箭去不遗镞，后世人情手翻覆。",
                "我生二十少知己，更觉恩怨生骨肉。",
                "尘沙踪迹窘吴越，波浪奔驰走巴蜀。",
                "痴年自长习艺能，如兔之角碍人目。",
                "相公清德照宇宙，万物引领望钧轴。",
                "平生出言谨许可，爱我重我过推毂。",
                "前回识得白石生，闻韶尽美一夔足。",
                "此公所向泯泾渭，于我底里罄心腹。",
                "晨星在天萍在水，人生失意多戮辱。",
                "东归穷巷口挂壁，岂无他人不如叔。",
                "迩来詹梁亦好事，颇复顾我青眼独。",
                "吟诗造妙五七言，丑媚寒松倚新竹。",
                "时时敲门小童至，辍书倚火再三读。",
                "亦思赓和礼所尚，疲驽鞭扑随骥左马右录}。",
                "岁寒相见愿始终，且莫嗔怪屡更仆。",
                "吾侪岂图偏党异，俗子空猜往还熟，",
                "青春飞盖城西园，画鷁低飞镜湖曲。",
                "杯行到手勿浪忧，世界坚牢等朝烛。",
                "詹梁长驱行秣驾，贱子终其老茅屋。",
                "他年官达请掉头，莫笑渠侬甘碌碌。"
            ]
        },
        {
            "title": "金陵杂兴二百首",
            "content": [
                "春风动地卷红旌，人在清溪阔上行。",
                "歌舞洗空亡国恨，风流太守亦多情。"
            ]
        },
        {
            "title": "绿萼梅",
            "content": [
                "炼得丹成卸羽衣，更餐日彩弄晨曦。",
                "九疑魂断归无计，自倚湘筠醉几时。"
            ]
        },
        {
            "title": "次韵高秘书谒陆待制二首",
            "content": [
                "海上三神宅，人间陆放翁。",
                "谈谐诗雅咏，任己易屯蒙。",
                "松竹当姬侍，鸥禽是仆童。",
                "后来那可计，应有不如公。"
            ]
        },
        {
            "title": "金陵杂兴二百首",
            "content": [
                "绿阴黄鸟半山园，谢字王名宛若存。",
                "试问时人两安石，却推翁仲不能言。"
            ]
        },
        {
            "title": "过天章",
            "content": [
                "菜把充诗腹，篮舆兀病身。",
                "山烟孤起晚，官柳探生春。",
                "岁月渠催我，妻孥尔累人。",
                "谁言行路好，得似在家贫。"
            ]
        },
        {
            "title": "金陵杂兴二百首",
            "content": [
                "乌衣巷侧长干寺，暇日闲来看一回。",
                "未觉六朝兴废迹，凄凉先傍眼边来。"
            ]
        },
        {
            "title": "往回临安口号八首",
            "content": [
                "天竺前头灵隐东，山川奇崛自玄工。",
                "旧时可是不曾看，今度重来看不同。"
            ]
        },
        {
            "title": "金陵杂兴二百首",
            "content": [
                "小繖障羞去复回，蒋山寺里看花开。",
                "摩挲拄杖君随我，遮莫松间喝道来。"
            ]
        },
        {
            "title": "到马塍哭尧章",
            "content": [
                "儿年十七未更事，曷日文章能世家。",
                "赖是小红渠已嫁，不然啼碎马塍花。"
            ]
        },
        {
            "title": "幽兴",
            "content": [
                "花气湿书签，琴风入画帘。",
                "绿阴连地黑，朱果落枝甜。",
                "客去从鹦语，人归问鹊占。",
                "村居近城郭，幽兴得相兼。"
            ]
        },
        {
            "title": "金陵杂兴二百首",
            "content": [
                "蘼芜涧边春草青，桃叶渡头江水生。",
                "女郎到此歌一曲，不尽今来古往情。"
            ]
        },
        {
            "title": "舟中",
            "content": [
                "一叶舟中宿，风高浪亦高。",
                "回头人世事，真觉细如毛。"
            ]
        },
        {
            "title": "题蜡屐金貂二亭吕巽伯表弟命赋",
            "content": [
                "蜡屐登山去，金貂换酒来。",
                "一生须几两，万事付三杯。",
                "饮尔非狂耳，归欤有旨哉。",
                "何时两亭暮，吾与汝徘徊。"
            ]
        },
        {
            "title": "上馀姚",
            "content": [
                "忆侍大人江北去，却从伯父野堂回。",
                "争知二老轻凋谢，岁晚扁舟一个来。"
            ]
        },
        {
            "title": "次马季思十韵",
            "content": [
                "巷内有佳人，其志介如石。",
                "沉酣数千卷，径草无行迹。",
                "秋清入肺胃，篱落牵牛碧。",
                "诗成锦绣段，裁剸非刀尺。",
                "如闻急徵召，厚甚帛加璧。",
                "毋庸北窗下，细字朱黄释。",
                "嗟余世无用，痛饮时堕帻。",
                "思君不相见，谁与浮大白。",
                "中年友朋减，生意天壤迮。",
                "何时樗隐园，容我分半席。"
            ]
        },
        {
            "title": "金陵杂兴二百首",
            "content": [
                "钟山阁上看朝曦，玉作遥山碧四围。",
                "云气茫茫疑是水，人间无此米元晖。"
            ]
        },
        {
            "title": "春日独居感怀",
            "content": [
                "昔我金陵归，感此芳岁阑。",
                "入门见儿女，愧色盖愁颜。",
                "从人窃馀沥，俯育良已难。",
                "居者瓶盎空，行者衣裳单。",
                "岂无一杯酒，持慰汝荒寒。",
                "所知不相待，各去为苍山。",
                "我生转无聊，终日自闭关。",
                "门前春风来，草树向斓斑。",
                "舟车载游冶，类聚极相欢。",
                "而我怀所知，所得心未安。",
                "晨兴亦扶杖，十步九思还。",
                "言瞻山头石，安得如汝顽。"
            ]
        },
        {
            "title": "浣花溪",
            "content": [
                "抱郭清溪一带流，浣花溪水水西头。",
                "重来杜老谁相识，沙上凫雏水上鸥。"
            ]
        },
        {
            "title": "次韵颍叟弟耕堂即事",
            "content": [
                "儒冠误终身，其始从上士。",
                "头白赋归来，不腐已其次。",
                "我今戒儿侄，万卷易双耜。",
                "向使微阿连，几败乃公事。"
            ]
        },
        {
            "title": "奉和删修郎中舅达庵",
            "content": [
                "分明日用不难知，邂逅庵成一赋诗。",
                "身在山林志廊庙，从来此士得圆机。"
            ]
        },
        {
            "title": "百家泊",
            "content": [
                "舟子更相语，泥深不可行。",
                "拥裘听水响，无寐到天明。",
                "篷背潇湘雨，溪南欸乃声。",
                "在家那汝觉，数舍许离情。"
            ]
        },
        {
            "title": "金陵池上",
            "content": [
                "府园秋后一池荷，绿盖纵横百柄多。",
                "折尽再生钱样叶，却疑天气复清和。"
            ]
        },
        {
            "title": "挽周晋仙二首",
            "content": [
                "酷爱金陵二百诗，自痴那得使人痴。",
                "草堂寂寞荆公死，泉下相逢试质疑。"
            ]
        },
        {
            "title": "拟古",
            "content": [
                "自吾蜀中归，稍拂衣上尘。",
                "古今名利场，误杀多各市地人。",
                "归囊课宿有，颇欲谋其身。",
                "买花郡庠东，结屋清镜滨。",
                "山田不满百，浊酒当濡唇。",
                "庶几友生来，谈笑夜达晨。",
                "此志犹未道，宽作明年春。",
                "人生几明年，谨勿浪苦辛。"
            ]
        },
        {
            "title": "金陵杂兴二百首",
            "content": [
                "多少横尸叠似楼，官人早晚解红头。",
                "淮南已是无聊甚，行到江东划地愁。"
            ]
        },
        {
            "title": "金陵杂兴二百首",
            "content": [
                "三月春归未是归，绿阴端的胜花时。",
                "绝怜首夏清和句，一字其间几个知。"
            ]
        },
        {
            "title": "呈永老",
            "content": [
                "衲子心情处士衣，今年参到地无锥。",
                "江乡一棹闲来往，只有明州数首诗。"
            ]
        },
        {
            "title": "有钱咏",
            "content": [
                "树头榆叶水圆荷，黄菊青苔鼓铸多。",
                "莫把诗家作穷相，四时浑不奈钱何。"
            ]
        },
        {
            "title": "金陵杂兴二百首",
            "content": [
                "前日葵苗匝地青，几何时节与人平。",
                "旁观指点荼醾架，折蕊攀条似隔生。"
            ]
        },
        {
            "title": "次韵知县兄夏夜古调",
            "content": [
                "非禽胡能飞，羽翰上青霄。",
                "非木胡能花，开谢随惊飚。",
                "始予眷所生，于世免尘嚣。",
                "颇知师宁蘧，贫乐富无骄。",
                "异哉肯顾我，古音日寥寥。",
                "介然守其业，弹琴自逍遥。",
                "采苡以永晨，刍藁以终宵。",
                "尚思举斯人，还复淳其浇。",
                "言瞻彼穹矣，维斗南之杓。",
                "言瞻彼水矣，维海东之潮。",
                "慨然契薰兮，邈余逮虞姚。"
            ]
        },
        {
            "title": "和赵宫管看梅三首",
            "content": [
                "缚屋疏疏傍柳塘，诗肠浑不畏田荒。",
                "今年天赐清修福，只晏梅花一味香。"
            ]
        },
        {
            "title": "次韵七首",
            "content": [
                "山色对疏棂，之人一似清。",
                "水边同妇饮，花下趁儿行。",
                "养鸭期充膳，骑牛学治生。",
                "时因把锄暇，毋废读书声。"
            ]
        },
        {
            "title": "代书寄应之舅",
            "content": [
                "故人天一方，鸿雁已南翔。",
                "世乱各生死，年饥无稻粱。",
                "丁宁机上锦，爱惜橐中装。",
                "莫作孤飞想，冥冥忌弋伤。"
            ]
        },
        {
            "title": "杂兴四首",
            "content": [
                "琵琶亭上维舟处，水落江空夜雪残。",
                "记得长官邀我醉，县衙当面玉为山。"
            ]
        },
        {
            "title": "问讯耕堂",
            "content": [
                "五更三尺雪，应是没耕庐。",
                "洞彻八窗景，泓澄一腹书。",
                "卧看龙夭矫，闲玩玉模糊。",
                "差胜陈家否，妻儿共拥炉。"
            ]
        },
        {
            "title": "赖婆桥诗",
            "content": [
                "赖婆桥下粼粼水，几见居人说废兴。",
                "自笑年来车马迹，得如桥畔白头僧。"
            ]
        },
        {
            "title": "过金陵四首",
            "content": [
                "老树前头柿叶红，又骑瘦马立西风。",
                "江山未必侬能认，却被江山认得侬。"
            ]
        },
        {
            "title": "次韵九兄秋吟五首",
            "content": [
                "凉稻翻翻卧满畦，壶浆相劳各相携。",
                "村南有底连绵雨，一夜船高树叶齐。"
            ]
        },
        {
            "title": "次颍叟弟送行韵",
            "content": [
                "相传衣钵已分明，早觉诗含鲍谢情。",
                "心腹于人惟有弟，襟怀无我独非兄。",
                "偶随江路帆孤往，便忆梅窗酒对倾。",
                "岁晚勉旃无废学，他年夷惠看双清。"
            ]
        },
        {
            "title": "寄尧章并简铦老",
            "content": [
                "山绕楼台水接天，袈裟同上暗门船。",
                "相思一夜梅花落，傥有人来寄短篇。"
            ]
        },
        {
            "title": "拜年人",
            "content": [
                "小年踯躅随群队，长大悲伤怕物华。",
                "爇罢天香天影室，不行人事便归家。"
            ]
        },
        {
            "title": "梦句",
            "content": [
                "元日新春又一年，剡溪仍是旧山川。",
                "白头野叟无时事，独自寻僧雪满船。"
            ]
        },
        {
            "title": "庭前菊",
            "content": [
                "百圳黄香十月春，东篱佳节误陶巾。",
                "开花较晚酒羞涩，风味依然似主人。"
            ]
        },
        {
            "title": "金陵杂兴二百首",
            "content": [
                "白沙翠竹长干寺，绿水朱楼白下城。",
                "燕子飞来春又晚，去年曾此看清明。"
            ]
        },
        {
            "title": "次韵七首",
            "content": [
                "香醪如蜜甜，村酒渐多添。",
                "弄水闲移棹，看山自卷帘。",
                "深心非木石，痴腹惯虀盐。",
                "莫作渊明解，逃鱼本欲潜。"
            ]
        },
        {
            "title": "再吟三首",
            "content": [
                "菱角鸡头荐晚杯，诗成不受片云催。",
                "青裙自约弥明喜，更上西楼看月来。"
            ]
        },
        {
            "title": "所思",
            "content": [
                "香炉峰顶行人绝，曾借匡庐带雪看。",
                "今日东州逢六月，恍然回首一清寒。"
            ]
        },
        {
            "title": "金陵杂兴二百首",
            "content": [
                "江鸥野鸭自保社，黑黑白白斗分明。",
                "东边唼唼西边舞，安得吾身似汝轻。"
            ]
        },
        {
            "title": "金陵杂兴二百首",
            "content": [
                "中年多病才都减，无奈金陵景物何。",
                "安得山楹周四者，肯来相伴此吟哦。"
            ]
        },
        {
            "title": "泊头陀寺",
            "content": [
                "世上身名孰是非，维舟日日钓鱼矶。",
                "长江天阔不知处，夏口青山人夜归。"
            ]
        },
        {
            "title": "次韵九兄秋吟五首",
            "content": [
                "醉挽银河绩寿杯，冰娥亦怕老相催。",
                "三更自倚秋香立，待得灵皴皮换兔}送药来。"
            ]
        },
        {
            "title": "金陵杂兴二百首",
            "content": [
                "周顒宅作阿兰若，娄约身归窣堵波。",
                "今日丹青拜荆国，草堂香火已无多。"
            ]
        },
        {
            "title": "梅花",
            "content": [
                "清贞表独立，半蕊便风流。",
                "信有魁天下，群芳未转头。"
            ]
        },
        {
            "title": "镜湖怀古",
            "content": [
                "镜湖湖水滑如油，狂客归来上钓舟。",
                "惆怅无因见李白，西风吹老芰荷洲。"
            ]
        },
        {
            "title": "周家步",
            "content": [
                "儿时下上老翁家，常记维舟岸有沙。",
                "今日沙移吾亦壮，此翁居处只桑麻。"
            ]
        },
        {
            "title": "长江二首",
            "content": [
                "处暑无三日，新凉直万金。",
                "白头更世事，青草印禅心。",
                "放鹤婆娑舞，听蛩断续吟。",
                "极知仁者寿，未必海之深。"
            ]
        },
        {
            "title": "金陵杂兴二百首",
            "content": [
                "朱雀街头观阙红，角门东畔好春风。",
                "人家一样垂杨柳，种入宫墙自不同。"
            ]
        },
        {
            "title": "见怀",
            "content": [
                "颜渊乐箪瓢，曾子日三省。",
                "闭门谢往还，安此寂寞境。",
                "闲来爱我地，止渴望梅岭。",
                "玄谈破月胁，心对日光炯。",
                "荣枯百年事，如一弹指顷。",
                "吾侪各老大，妙契形问影，",
                "回味久乃知，酒固不胜茗。"
            ]
        },
        {
            "title": "金陵杂兴二百首",
            "content": [
                "谢公遗冢尚坡陀，丝竹中年好若何。",
                "亦到旧时携妓处，野人行馌妇行歌。"
            ]
        },
        {
            "title": "檐雪",
            "content": [
                "檐雪无风久未消，贫家昨夜有琼瑶。",
                "明朝却与隣人笑，只作清斋水一瓢。"
            ]
        },
        {
            "title": "栖闲堂",
            "content": [
                "纷纷世界多金宝，试觅一闲何处讨。",
                "天公忌闲亦惜闲，似欲人人忙里老。",
                "长安道上人如烟，信有阴阳错昏晓。",
                "食升衣尺我类渠，玉带金鱼为谁好。",
                "上而公相下百官，鞅掌其身发华皓。",
                "出临民庶或愧色，归对妻儿仍热恼。",
                "农商工贾各有役，何况倡优及舆皂。",
                "岂如老龚缚屋看青山，凭地于邻甘种稻。",
                "有男肯获女习纺，布褐藜羹事翁媪。",
                "天怜老龚忙为贫，报以一闲非草草。",
                "乃知富贵天不惜，闲处闲人古来少。",
                "问龚胡为闲处栖，告以中恬外无扰。",
                "家传古书数万卷，充栋牙签四围绕。",
                "兴来拈读拂蠹鱼，兴尽留残听啼鸟。",
                "花阴坐久看日转，叶径行稀任风扫。",
                "问闲何味作何说，口不能言心自了。",
                "初从太白得微遇，晚向渊明饱问道。",
                "区区拟议已不闲，非作非休此其稍。",
                "我闻如是三叹息，苦恨当年归不早。",
                "闲中之味肯见分，亦欲诛茅镜湖小。"
            ]
        },
        {
            "title": "感旧",
            "content": [
                "荆州若个伴，锦水暮云深。",
                "万里元无事，一生长苦心。",
                "秋林猿吊影，春殿鸟遗音。",
                "尚喜身强健，幽期或重寻。"
            ]
        },
        {
            "title": "秋风",
            "content": [
                "秋风荷叶老，秋月桂枝生。",
                "万物四时意，八荒双眼明。",
                "忧虞滋疾病，治乱阅阴晴。",
                "秔稻今年少，无劳社酒倾。"
            ]
        },
        {
            "title": "金陵杂兴二百首",
            "content": [
                "白石鄱姜病更贫，几年白下往来频。",
                "歌词剪就能哀怨，未必刘郎是后身。"
            ]
        },
        {
            "title": "报宁寺",
            "content": [
                "相业平时既讲明，得君当国有难能。",
                "周公礼乐寥寥意，馀子随时未可憎。"
            ]
        },
        {
            "title": "秋夜",
            "content": [
                "一派银河似练横，浅深波浪浸天青。",
                "夜阑忽有风吹动，摇漾南箕北斗星。"
            ]
        },
        {
            "title": "南塔诗",
            "content": [
                "松树何知过百年，树根流水亦清涟。",
                "莫嫌寂寞无人到，多有人来正不然。"
            ]
        },
        {
            "title": "和九兄古梅",
            "content": [
                "处女何因发半华，一生蓝缕在贫家。",
                "冷灰豆爆真奇事，枯树中间忽数花。"
            ]
        },
        {
            "title": "和赵宫管看梅三首",
            "content": [
                "水边山下懒寻伊，折放瓶中看一枝。",
                "一片飞来沾砚滴，似嗔老子不题诗。"
            ]
        },
        {
            "title": "走笔次韵黄观复学士二首",
            "content": [
                "未见心先识，相逢意辄同。",
                "半生才得此，叔世若为容。",
                "力学君方壮，缘愁我已翁。",
                "泥涂断还往，信矣命之穷。"
            ]
        },
        {
            "title": "金陵杂兴二百首",
            "content": [
                "扁舟乞得自由身，烂漫金陵作好春。",
                "桃叶桃根双姊妹，清风明月我三人。"
            ]
        },
        {
            "title": "次邢兄韵简李简夫",
            "content": [
                "幽花契幽禅，夷下难为情。",
                "想见狮子床，天女问净名。",
                "至味有不酿，大音本希声。",
                "相逢寸纸间，公案今见成。"
            ]
        },
        {
            "title": "代赠",
            "content": [
                "隔溪杨柳丝丝绿，比妾心情少日时。",
                "待得杨花逐流水，此时妾意有谁知。"
            ]
        },
        {
            "title": "奉寄子高卢兄五十韵",
            "content": [
                "君才如骕驦，道里未可量。",
                "读书患脉络，如海东赴洋。",
                "五年隔异县，信若参与商。",
                "昨者戒车马，故意改未尝。",
                "我家小于斗，下榻出仓黄。",
                "绳枢三椽共，君视犹雕梁。",
                "贫又少甘脆，而君甘秕糠。",
                "晨兴乌鹊先，夕憩星宿张。",
                "上言体金玉，时节登虞唐。",
                "下言复家世，努力事文章。",
                "琐细及儿女，骨肉谊莫当。",
                "君来历州府，所在诸侯良。",
                "肝胆皆善子，子去锥脱囊。",
                "问胡独善我，风雨度钱唐。",
                "我时熟君指，又不罗酒浆。",
                "何况动隣里，磨刀向猪羊。",
                "青灯两夫影，陈义劝交相。",
                "谓言经时留，十日又理装。",
                "但携本经册，沃州山水乡。",
                "子宁舍我去，我意未子忘。",
                "相逢一岁短，相别一日长。",
                "何缘子吾所，不然我君傍。",
                "君虽老马姿，今乃骥服箱。",
                "刷燕日千里，阔步徐康庄。",
                "江水有时西，东下斯滥觞。",
                "奫上大下沦}至澎湃，穿溜极怀襄。",
                "死生渠有命，贫贱士之常。",
                "孔融委曹操，汲黯皋张汤。",
                "人生出处分，荣谢均阴阳。",
                "念我懒拙病，久已在膏盲。",
                "此方困忧患，懲艾百虞创。",
                "安时而处顺，天道不可详。",
                "鲁连蹈东海，屈原赋沅湘。",
                "此志竟未遂，眼看都茫茫。",
                "君怀万金产，待价空四方。",
                "古闻韫椟贵，世有刖足伤。",
                "蓝田种洵美，死鼠名须防。",
                "鲁方秉周礼，汉亦绝楚粮。",
                "易求哥舒翰，难觅张子房。",
                "英雄出儒素，金印垂襕裳。",
                "吾祖元佑末，奉使讋戎羌。",
                "子孙失遗武，史册无晶光。",
                "君家著胆略，并驱从两狼。",
                "弯弓射敌首，灭敌使走藏。",
                "此事属乃翁，翁今膂力强。",
                "问翁来何时，九月天雨霜。",
                "此时君适我，促膝话绳床。",
                "作诗致近讯，愿子益自将。",
                "君看绕指柔，会作百炼刚。",
                "岂云建厦缺，期子柱明堂。"
            ]
        },
        {
            "title": "金陵杂兴二百首",
            "content": [
                "红芳蜕兮花似雾，绿阴径兮叶生烟。",
                "独往来兮差自得，心境会兮不可言。"
            ]
        },
        {
            "title": "存没口号",
            "content": [
                "百川衮衮东赴海，学者皆知孔氏宗。",
                "六籍湮微吾道丧，武陵山下泣寒蛩。"
            ]
        },
        {
            "title": "次韵刍父上巳日同游朱园四首",
            "content": [
                "柳长沙白草离离，万物东南渐絜齐。",
                "自折桃花玩春水，人生修短总成泥。"
            ]
        },
        {
            "title": "长江二首",
            "content": [
                "长江无六月，大地绝纖埃。",
                "暑向风前退，秋从雨后来。",
                "问桐知叶落，修桂待花开。",
                "畴昔扁舟兴，分明欲唤回。"
            ]
        },
        {
            "title": "金陵杂兴二百首",
            "content": [
                "小小规模似禁中，分明夏禹欲卑宫。",
                "白头官吏知年几，犹指屏风说孝宗。"
            ]
        },
        {
            "title": "川墨送两冯君",
            "content": [
                "琅玕翠饼敲玄笏，老我残砖直愧渠。",
                "遣似两冯论里好，管城脱帽却时须。"
            ]
        },
        {
            "title": "鲁墟行",
            "content": [
                "今兹水用事，檐雨四十日。",
                "祷祈遍群望，鱼解入家宅。",
                "小民例煎迫，在在绝粒食。",
                "圣人制邦国，休养觊生活。",
                "本根者州县，父母资牧伯。",
                "夫何失其理，致使为盗贼。",
                "犯之复无赦，恐负天地德。",
                "昨来诸暨变，本以鹾故得。",
                "有司屡杀戮，势欲与之敌。",
                "民生各良性，岂独肆凶慝。",
                "饥寒迫于后，妻子时动色。",
                "那知刀锯威，乃甚沟壑厄。",
                "市人起相战，争利初殴击。",
                "吾非志剽掠，解后有其迹。",
                "王官亦人耳，闻此宜隐恻。",
                "不然罹宪网，无暇谋复出。",
                "呜呼不得已，天下盖非一。",
                "横尸类难狗，斩刈遽狼藉。",
                "颇闻动官军，馀党收捕急。",
                "傥非劝本务，有死民不易。",
                "是时天复雨，省宰到层毕。",
                "夫民使之饱，不饱亦吾匹。",
                "丁宁善其生，泪下死魂魄。"
            ]
        },
        {
            "title": "金陵杂兴二百首一百四十八",
            "content": [
                "飞梁谁字小垂虹，波面蜿蜒去不穷。",
                "一段风烟无处觅，鸳鸯鸂鶒在其中。"
            ]
        },
        {
            "title": "次韵知县兄秋怀三首",
            "content": [
                "秋花秋水两相宜，白发于秋更有期。",
                "三十年来无世味，清修除是老僧知。"
            ]
        },
        {
            "title": "夜读老杜星月诗二十首",
            "content": [
                "肺胃清如洗，悠然二十诗。",
                "月星连北斗，冰雪绕南枝。",
                "煮壑充茶碗，烹龙送酒卮。",
                "杜陵天上语，举世几人知。"
            ]
        },
        {
            "title": "送黄木香与九兄",
            "content": [
                "冶叶倡条无意度，黄香千叠最宜春。",
                "折来欲赠空惆怅，未遇人间第一人。"
            ]
        },
        {
            "title": "足赵丈句",
            "content": [
                "跨湖楼好客闲行，身远红尘步亦轻。",
                "月在波心流不去，蒹葭影里一舟横。"
            ]
        },
        {
            "title": "金陵杂兴二百首",
            "content": [
                "车如流水马如龙，留守游山似谢公。",
                "夹道歌谣争指点，两行红旆转青松。"
            ]
        },
        {
            "title": "予既赋金貂亭诗巽伯求益不已偶得名酒连饮辄",
            "content": [
                "君不见陈留阮籍字嗣宗，竹林贤者渠称雄。",
                "登山临水辄经日，竟用酣饮全其躬。",
                "谓浑汝不得复尔，独善犹子曰仲容。",
                "以其任达似叔父，气压道北空多铜。",
                "宗人共集作圜坐，酌以大斗飞金钟。",
                "著言君子处域内，何异群虱居裈中。",
                "形骸忽忘置不问，岂复上欲图三公。",
                "古来贤达类若此，刘伶毕卓非凡庸。",
                "陶潜数酌宦情远，李白一斗诗情通。",
                "彼胡不醒匪不智，智在意表言难穷。",
                "共惟遥集乃咸嗣，是饮三代传家风。",
                "五马渡江一马龙，事未几见嗟江东。",
                "就家拜爵下车去，摇手温峤吾谁从。",
                "京尹非才固所愿，青山听入明招终。",
                "所亲相顾数在念，谓方醉耳何其聪。",
                "孙为知几翁远识，信使日月垂虚空。",
                "山林钟鼎不两立，珥貂著屐将无同。",
                "解之换酒亦不恶，蜡以盛足诚为工。",
                "古来醉人醉亦醒，后之醒者醒而聋。",
                "作亭缥缈山水胜，曳杖扶疏烟雨蒙。",
                "长江为杯斗为杓，一饮天地生春红，",
                "持杯却酹我遥集，籍咸坟土俱蒿逢。",
                "步兵常侍本何物，目送千古归飞鸿。",
                "我今与子生并世，得不痛沃崔嵬胸。",
                "只看祖家当时所馀两小簏，其视吴屐相去何啻亿万千千重。",
                "",
                ""
            ]
        },
        {
            "title": "书怀",
            "content": [
                "出门莽莽无所适，青草门前少行客。",
                "读书妄意学周孔，行年三十头雪白。",
                "朝廷伏闻治清静，贱子何忧官得失。",
                "平生志气渺江海，前日诗名漫梁益。",
                "相公青毡化乌有，大似不蒙稽古力。",
                "恭惟元佑全盛时，左右明王非列辟。",
                "尔时吾祖亦遭逢，曾与坡范同入直。",
                "同朝人士服该贯，后世儒生犹辟易。",
                "石羊去作高资梦，金榜空馀岘山宅。",
                "烂然朱紫照一门，绵亘百年随社稷。",
                "中兴郎从间有人，往往命薄中道塞。",
                "只今晨星颇相望，岂不稽首荷王泽。",
                "先中人间亦筮仕，曾未几见捐禄食。",
                "坐令诸子各困顿，须与祖世事乖隔。",
                "忠肝痛胆欲谁付，冷屋风灯但萧瑟。",
                "明知长短均一尽，自是炎凉心所恻。",
                "昨蒙宗公置牙齿，事下丞相当审覈。",
                "驽才不堪驾十乘，爝火或可继残夕。",
                "纵然得遂岂其志，未免妻嫂有轻色。",
                "诸兄生儿任门户，两弟行当问家室。",
                "祖宗祭祀足依赖，插架牙签肯终毕。",
                "至尊恭己正南面，下采刍荛及群策。",
                "男儿努力要及时，致君尧舜收故物。",
                "春风吹花人满江城，醉击珊瑚夜吹笛。",
                "属予寄傲谅兹契，隐肆壶天许分席。",
                "西游酹酒吊杜甫，东望吟诗怀李白。",
                "萧湘南浮窥舜葬，淮海北上巡禹迹。",
                "归来故旧半为鬼，未死一身长百疾。",
                "向之经行辄梦寐，江汉沱潜犹彷佛。",
                "尘埃熏人眼生翳，文字不立口挂壁。",
                "樊笼日月安足恃，会觅丹砂变形质。",
                "时哉鹏翼倘相逢，俯仰人间访畴昔。"
            ]
        },
        {
            "title": "高兄示夫妇观月诗和韵",
            "content": [
                "德耀梁鸿两不凡，闺中桂影醉同看。",
                "却怜当夜鄜州月，空咏清辉玉臂寒。"
            ]
        },
        {
            "title": "过金陵四首",
            "content": [
                "豆田无数老鸦飞，枣熟菰香稻子垂。",
                "未说前年那有此，今年还似去年时。"
            ]
        },
        {
            "title": "馀姚江上作先寄城中亲友",
            "content": [
                "开禧改岁复峥嵘，老我奔驰不少宁。",
                "雪花欺人入衣袂，前日杭州今四明。",
                "老来老来我何有，绿发黄须行白首。",
                "鱼鳞年纪今岁是，挽之不住去如走。",
                "挽君不住知奈何，叩篷击楫聊高歌。",
                "天风为拍雪为舞，寒水自酌金叵罗。",
                "脚根根城不作难，且喜看尽湖中山。",
                "明朝还舍托朋旧，尚有新诗三百首。"
            ]
        },
        {
            "title": "谢月林寄诗次韵",
            "content": [
                "重入都门又许时，旧巢新燕欲何之。",
                "清风忽送苕溪便，满纸云烟七字诗。"
            ]
        },
        {
            "title": "刘郎诗",
            "content": [
                "白发刘郎意自悲，桃山还是欲花时。",
                "一生漂转成何事，留得玄都数首诗。"
            ]
        },
        {
            "title": "题元真观屋壁二首",
            "content": [
                "冬青干已老，柏树亦萧萧。",
                "紫殿岁年远，黄冠早晚朝。",
                "井甘邻共汲，食寡腹常枵。",
                "永夜看河汉，仙人似见招。"
            ]
        },
        {
            "title": "无题",
            "content": [
                "绿云无据玉楼空，回首悲欢一梦中。",
                "为忆当时裙样色，隔墙嫌见石榴红。"
            ]
        },
        {
            "title": "举子",
            "content": [
                "先亲去无归，家有十男子。",
                "春秋此堂上，拜起共祭祀。",
                "一贫乃青毡，书种幸未已。",
                "人言抱子晚，君已三十四。",
                "何时见入学，况未保龆稚。",
                "老年树松柏，仁者用其意。",
                "父母养我时，辛勤五兄弟。",
                "蜂房今俯育，谁则逮菽水。",
                "昊天真罔极，梦想九原启。",
                "恭惟父母心，敢不嗣遗体。",
                "平生忠与孝，举动法经史。",
                "先训吾所知，功名盖天尔。"
            ]
        },
        {
            "title": "放翁入朝后寄",
            "content": [
                "贞元朝士已无道，白发当权更有谁。",
                "六十还朝今八十，却归修史几人知。"
            ]
        },
        {
            "title": "夜二首",
            "content": [
                "明月耿清夜，乱蛩啼草根。",
                "幽人浑未寝，独自倚柴门。"
            ]
        },
        {
            "title": "金陵杂兴二百首",
            "content": [
                "兵戈啑血只空回，天意人情未可猜。",
                "堪笑当时谁督府，卷旗夜半渡长淮。"
            ]
        },
        {
            "title": "咏怀",
            "content": [
                "初夏腓草木，园绿胜春深。",
                "微雨洒高栋，好风吹我襟。",
                "徘徊花下径，独往玩层阴。",
                "东西燕雀飞，寂寞鸾凤音。",
                "人生积累资，培塿升高岑。",
                "陈力正不能，前修愧周任。",
                "何时歌物阜，薰兮入舜琴。",
                "俯仰终所为，于以达吾心。"
            ]
        },
        {
            "title": "寄内",
            "content": [
                "甕头留得菊花春，过了重阳即诞辰。",
                "想见闺中为寿酒，只同儿女说归人。"
            ]
        },
        {
            "title": "行宫",
            "content": [
                "先帝乘龙厌九州，行宫花柳不胜愁。",
                "伤心更有秦淮水，故绕宫墙日夜流。"
            ]
        },
        {
            "title": "金陵杂兴二百首",
            "content": [
                "忆杀当年刘改之，风流曾赋秣陵诗。",
                "如今白骨埋青草，百咏何因尔得知。"
            ]
        },
        {
            "title": "八月十五日游禹祠告成观",
            "content": [
                "度密穿青且意行，穷居谁识万人英。",
                "山当凿处终须好，水到平时自不鸣。",
                "夏德真应参太始，禹功那复告其成。",
                "登临遗庙秋风里，不尽今来古往情。"
            ]
        },
        {
            "title": "刘振之访别举似喜雨诗次韵",
            "content": [
                "尺泽霏微起寸阴，稍苏焦槁见青青。",
                "便疑菽粟中天降，绝喜阶除半夜听。",
                "访我尚其新旧雨，话归还忆短长亭。",
                "交游若问今何似，世味谙来似楚萍。"
            ]
        },
        {
            "title": "金陵杂兴二百首",
            "content": [
                "安榴朵朵簇巾红，数曲阑干掩映中。",
                "寻得冰纨题小草，浅新还爱绿荷风。"
            ]
        },
        {
            "title": "走笔次韵刍父喜雨三首",
            "content": [
                "薰兮有南风，下此沛然雨。",
                "后天初震怒，盍燎缁黄侣。",
                "端来丹山凤，况戢螽斯羽。",
                "君诗如民谣，能共天公语。"
            ]
        },
        {
            "title": "金陵杂兴二百首",
            "content": [
                "青山绿水思悠悠，见说蛾眉万古愁。",
                "斗酒百篇能漫浪，白乎吾与女同游。"
            ]
        },
        {
            "title": "杂兴四首",
            "content": [
                "兰佩其如楚客悲，年年谁作感秋辞。",
                "不应白骨苍苔后，更爱西风落叶时。"
            ]
        },
        {
            "title": "金陵杂兴二百首",
            "content": [
                "四望庭中四望花，青春那属外人家。",
                "中间更著垂垂柳，自倚东风待翠华。"
            ]
        },
        {
            "title": "次韵颍叟弟耕堂即事",
            "content": [
                "耕田可无田，耕道岂得道。",
                "物生岂区区，天意非草草。",
                "林茂鸟知归，水清鱼恶扰。",
                "勿谓小人域，请学樊须老。"
            ]
        },
        {
            "title": "琼花",
            "content": [
                "一树婆娑种月华，夜阑依旧护风沙。",
                "今年不往扬州过，曾看夫人庙里花。"
            ]
        },
        {
            "title": "重阳二首",
            "content": [
                "九日登临两鬓华，鸥边秋色带风沙。",
                "绝怜当日陶彭泽，依旧无钱对菊花。"
            ]
        },
        {
            "title": "钓鱼",
            "content": [
                "白头波上白头翁，竹叶杯边竹叶丛。",
                "烹雁罪因应雁得，非鱼乐语讵鱼同。",
                "醉醒未觉乾坤异，起灭悬知水镜空。",
                "严子向来无世念，谢郎今日有家风。"
            ]
        },
        {
            "title": "次韵七首",
            "content": [
                "陶几看鱼乐，洋洋圉圉然。",
                "一身随见定，万事任从前。",
                "卖剑更农服，操觚耨柢田。",
                "岂能无俭岁，固自有丰年。"
            ]
        },
        {
            "title": "金陵杂兴二百首",
            "content": [
                "兵机将略总如神，儒术仍参席上珍。",
                "补得国风成百咏，不妨幕府有诗人。"
            ]
        },
        {
            "title": "金陵杂兴二百首",
            "content": [
                "观殿今年七十八，往时同饭此斋前。",
                "梁金华石依然在，屈指重来十五年。"
            ]
        },
        {
            "title": "感秋",
            "content": [
                "索索来何处，梧桐昨夜黄。",
                "蛩声机杼月，雁影塞垣霜。",
                "俗尚儒餐贵，家贫父业荒。",
                "三秋病消瘦，吾兴入柴桑。"
            ]
        },
        {
            "title": "金陵杂兴二百首",
            "content": [
                "马军骁骑试楼船，见说倾城出道边。",
                "元帅留台都赏赐，一时百万喝金钱。"
            ]
        },
        {
            "title": "晓行",
            "content": [
                "稚子侵烟语，征夫破晓行。",
                "百为真有数，万物本同生。",
                "扰扰岁月晚，悠悠江海情。",
                "荒鸡叫茅屋，一笑又天明。"
            ]
        },
        {
            "title": "耕堂弟妇生日",
            "content": [
                "了却蚕缫备雪天，耰锄只在屋头边。",
                "青筇绿蚁相扶醉，妇馌夫耕过百年。"
            ]
        },
        {
            "title": "足赵丈句",
            "content": [
                "水光山色斗分明，何许清泠画不成。",
                "月在波心流不去，蒹葭影里一舟横。"
            ]
        },
        {
            "title": "寒鸦诗",
            "content": [
                "点点飞来绕水村，不缘街鼓识黄昏。",
                "当年口腹成疏弃，却保生全反哺恩。"
            ]
        },
        {
            "title": "金陵杂兴二百首",
            "content": [
                "龙光寺里只孤僧，玄武湖如掌样平。",
                "更上鸡笼山上望，一间茅屋晋诸陵。"
            ]
        },
        {
            "title": "王千里得晋献之保母碑及砚索诗",
            "content": [
                "客从王家来，示我王家物。",
                "云是彼樵者，垦山之所得。",
                "升沉有时节，至宝不浪出。",
                "祖先暨儿息，嗜好俱第一。",
                "青毡未渠失，近代无此笔。",
                "观其逼人处，造次神品入。",
                "石遗半缺齧，行草百十七。",
                "昭陵不可及，季孟精爽集。",
                "天地倏开张，鬼神为之泣。",
                "泓也玉璧姿，肯为泥沙没。",
                "呜呼黄祊殉，人事止枯骨。",
                "临池例饮墨，有底鹅领识。",
                "夫君矧其后，妙契过漂石。",
                "居然今视昔，年数正八百。"
            ]
        },
        {
            "title": "山中雨",
            "content": [
                "盈盈池上花，瑟瑟花下雨。",
                "双双蛱蝶伴，对对鸳鸯侣。",
                "池鱼金作鳞，鱼虎翠为羽。",
                "兀坐一山春，山春愁独语。"
            ]
        },
        {
            "title": "先寄观复",
            "content": [
                "老去真无几，为官又不成。",
                "殷勤驱病体，端的为交情。",
                "人以风姿胜，梅将雪意争。",
                "知君定怀我，株坐或遐征。"
            ]
        },
        {
            "title": "耕堂弟妇生日",
            "content": [
                "偕老杯盘最喜欢，酒中纯渌浸南山。",
                "莺莺解作娇娥唱，窗外垂杨是小蛮。"
            ]
        },
        {
            "title": "十六日伏睹明堂礼成圣驾恭谢太一宫小臣敬成",
            "content": [
                "朝家积累有深仁，天听由来不远人。",
                "且愿君王省征伐，明郊重见四夷宾。",
                "",
                ""
            ]
        },
        {
            "title": "秋夜登湖桥",
            "content": [
                "平湖秋水满拍拍，恰好三月桃花春。",
                "所不同者一轮月，下上青镜奁寒银。",
                "我来跨湖桥顶坐，月照水光光照我。",
                "春暄那得抵秋清，自摘霜华餐露颗。"
            ]
        },
        {
            "title": "金陵杂兴二百首",
            "content": [
                "暄风吹斋响苍玉，竹石相看便有情。",
                "提胡卢来沽美酒，终日撩人不住声。"
            ]
        },
        {
            "title": "金陵杂兴二百首",
            "content": [
                "放散边头武定军，卖刀买犊做农人。",
                "向来忧国多浮议，谁省官家亿万缗。"
            ]
        },
        {
            "title": "夜泛",
            "content": [
                "澄波湛湛接新秋，月子波心印一钩。",
                "荷叶乱花看不见，夜深时有小龙游。"
            ]
        },
        {
            "title": "走笔谢高秘书送示诗文",
            "content": [
                "郊居近郭非寂寞，蟠竹结茅依野塘。",
                "白屋老人谈黍稷，青云学士送文章。",
                "藕花开后满船月，枫叶落时缘路霜。",
                "年过三纪不称意，随分江湖作醉乡。"
            ]
        },
        {
            "title": "十二峰",
            "content": [
                "画图曾识巫山面，今日亲临十二峰。",
                "万里平生无此梦，却疑身在画图中。"
            ]
        },
        {
            "title": "峡险",
            "content": [
                "剖凿谁其始，山川出秘奇。",
                "祗应天地设，未必鬼神为。",
                "崩石惊船过，盘涡逼棹移。",
                "蓬莱如在眼，泪冷挂猿枝。"
            ]
        },
        {
            "title": "夜句三首",
            "content": [
                "一派天边淡淡横，虽然无浪有风生。",
                "人间各自昏沉睡，看到三更划地清。"
            ]
        },
        {
            "title": "石镜",
            "content": [
                "凿石何年种月轮，清光终夜照香魂。",
                "凄凉不比班姬扇，犹是君王送死恩。"
            ]
        },
        {
            "title": "陶令",
            "content": [
                "陶令归来后，何人记若翁。",
                "难将五斗粟，换此一窗风。",
                "喜色均童稚，高情更菊松。",
                "悠然信天命，今昨定无同。"
            ]
        },
        {
            "title": "简高秘书",
            "content": [
                "昨日山中云，今朝山下雨。",
                "天时或定数，人事恐无据。",
                "萧条吟梁父，士有遇不遇。",
                "不见庞德公，移家鹿门去。"
            ]
        },
        {
            "title": "花月二首",
            "content": [
                "金英玉树斗玲珑，九十秋光聚此中。",
                "人世等闲诸热恼，一时消杀付虚空。"
            ]
        },
        {
            "title": "金陵杂兴二百首",
            "content": [
                "陶山松柏已成阴，地阔天高不可寻。",
                "二十年中儿又女，人间独自有伤心。"
            ]
        },
        {
            "title": "自述一首",
            "content": [
                "春粮了朝炊，细大供十口。",
                "身穷两脚健，天意非汝厚。",
                "前年取荆钗，颇不窥户牖。",
                "甘心似黔娄，习气除夙有。",
                "今年长一女，自省称父母。",
                "方其我少时，岂意今老丑。",
                "时平米谷贱，兄弟仍聚首。",
                "先人敝庐在，清话辰徂酉。",
                "盍簪到诸雏，千指谅非久。",
                "居然小世界，荣悴同一朽。",
                "去城不三里，经岁绝奔走。",
                "登门亦无宾，老树堪尚友。",
                "青毡古家法，迍贱当自守。",
                "能甘此中泉，不饮富人酒。"
            ]
        },
        {
            "title": "问讯知府高校书",
            "content": [
                "为问高夫子，朱黄想校书。",
                "有诗连日有，无讯十分无。",
                "月谈梅行色，窗寒竹寄居。",
                "惟应牙痛愈，列屋任闲渠。"
            ]
        },
        {
            "title": "西百官宅池上诗",
            "content": [
                "一架荼醾覆水开，游鱼架底自徘徊。",
                "如何知道人来看，故触流花去不回。"
            ]
        },
        {
            "title": "陪制帅宝学侍郎饮别金陵诸胜地",
            "content": [
                "制阃三年名，亭台一日违。",
                "江山云外款，鼓吹月中归。",
                "夜气轻杯力，霜棱迫妓围。",
                "明当趁朝谒，回首此依依。"
            ]
        },
        {
            "title": "春归",
            "content": [
                "十日晴明九日非，人家庭院绿成帏。",
                "春风怕见匆忙去，莫放杨花一点飞。"
            ]
        },
        {
            "title": "小憩西兴",
            "content": [
                "吴越相望一苇通，仙凡不隔半帆风。",
                "玄晖有句无人识，尽在西兴落照中。"
            ]
        },
        {
            "title": "次韵颍叟弟耕堂杂兴六首",
            "content": [
                "珍重新来十绝诗，末章砥柱不去移。",
                "因思唐代诸公子，故少撞钟得意时。"
            ]
        },
        {
            "title": "次韵七首",
            "content": [
                "昵爱经过数，尊荣记忆疏。",
                "赖收颜氏帖，谁奉子公书。",
                "西夏方徵甲，东州且定居。",
                "虽无南过雁，幸有北来鱼。"
            ]
        },
        {
            "title": "金陵杂兴二百首",
            "content": [
                "龙虎江山未改形，临高一目但青青。",
                "春风岂是无才思，不洗从来战伐腥。"
            ]
        },
        {
            "title": "耕堂弟雪中效宛陵仄字平字诗各次韵一首",
            "content": [
                "山河无纖尘，遥观浮沤如。",
                "穿庐惟青天，油窗谁其糊。",
                "狂歌忘寒饥，消流惊须臾。",
                "烦呼瑶英徒，同来泠然居。"
            ]
        },
        {
            "title": "梦中作",
            "content": [
                "青灯一盏照青编，月色霜华两皓然。",
                "交友岁寒何所忆，水仙王庙竹林边。"
            ]
        },
        {
            "title": "北苑",
            "content": [
                "北苑心无壮，南窗眼费明。",
                "病因杯酒见，花值客愁生。",
                "落落知谁合，纷纷讵不情。",
                "未成幽处宅，且逐众人行。"
            ]
        },
        {
            "title": "金陵杂兴二百首",
            "content": [
                "白日桥边白字碑，康王神道定为谁。",
                "路傍借问无人识，自滴村醪酹藓龟。"
            ]
        },
        {
            "title": "次韵望海亭",
            "content": [
                "城里偏高处，分明见海潮。",
                "鹳巢多碧树，人语半丹霄。",
                "州宅楼台近，居民市井遥。",
                "芳时一来此，因得离纷嚣。"
            ]
        },
        {
            "title": "送陈永康昌年",
            "content": [
                "公不登台省，犹宜立内朝。",
                "如何百里县，更以一身遥。",
                "俗悍须宽理，年丰在政调。",
                "清秋送卓茂，目断马萧萧。"
            ]
        },
        {
            "title": "金陵杂兴二百首",
            "content": [
                "不及卢家有莫愁，君恩如水向东流。",
                "从今相送东流后，地下伤春亦白头。"
            ]
        },
        {
            "title": "二十三弟丧偶慰之",
            "content": [
                "汝妇真良偶，吾家无间言。",
                "生来诸澹泊，夺去几烦冤。",
                "室想羸鳏慕，床馀稚乳存。",
                "羁游违一奠，何日送丘原。"
            ]
        },
        {
            "title": "端午日宫宴二首",
            "content": [
                "香萱夹和宜男草，高下山栀安石榴。",
                "一样薰风分五色，蜀葵林畔按凉州。"
            ]
        },
        {
            "title": "金陵杂兴二百首",
            "content": [
                "石头城上更高层，与客携壶试一登。",
                "屈曲江流学秦篆，春风应是李阳冰。"
            ]
        },
        {
            "title": "寿颍季",
            "content": [
                "有屋须生子，为家要及时。",
                "云山千态度，弓冶几书诗。",
                "寿日能佳事，秋风况捷期。",
                "长年一杯酒，吾与菊花知。"
            ]
        },
        {
            "title": "正月五日谒放翁留饮欢甚",
            "content": [
                "若人大愧中，不作蝼蚁梦。",
                "春风鬓须绿，文字凌屈宋。",
                "昨朝我访之，杯酒颇自奉。",
                "鱼虾杂淮海，狼藉蔬果众。",
                "妍谭到嘲谑，嘉我一笑共。",
                "末言神仙事，于世本无用。",
                "但可于世人，矫首飞鸿送。",
                "故公所言者，大抵静观动。",
                "胡能更八十，异日亦高冢。",
                "绝怜稽山下，不逐梅笋贡。",
                "堂前谩名龟，堂下或歌凤。",
                "寿公晚唐衣，聊为吾道重。"
            ]
        },
        {
            "title": "即事",
            "content": [
                "秋风凉冷自天生，瘦骨吹来便觉轻。",
                "数日因忙偏蹉事，不知庭户减蝉鸣。"
            ]
        },
        {
            "title": "金陵杂兴二百首",
            "content": [
                "毫端真敌万人军，蔬笋能空粉黛群。",
                "机幕昼閒仍吊古，不胜东合好郎君。"
            ]
        },
        {
            "title": "金陵杂兴二百首",
            "content": [
                "元帅中军展将旗，军中新刺好男儿。",
                "风云陈法秋毫识，前日兵兴使不知。"
            ]
        },
        {
            "title": "怀古",
            "content": [
                "故宫何在绿离离，逆顺兴亡世所知。",
                "草木尚怀勾践德，山川仍识夏王悲。",
                "行人月下谁吹笛，游客街前自买碑。",
                "欲倚阑干问陈迹，苍烟白露两迟疑。"
            ]
        },
        {
            "title": "次韵刍父试罢有述",
            "content": [
                "笔耕亦农耕，后种有先熟。",
                "谷终贵于稗，种讵不如稑。",
                "里门富骄儿，昨者车击毂。",
                "一朝祸机至，悔不初碌碌。",
                "因而利生钝，甚羡平为福。",
                "翩翩归来赋，写壁仍画轴。",
                "有来顾之唾，谓岂好题目。",
                "予方友鸥鹭，渠自行雁鹜。",
                "同参听谁诣，勇往何待卜。",
                "君才十倍我，书已万卷读。",
                "边头尚征战，时事非曩夙。",
                "虽迟刘蕡对，肯效包胥哭。"
            ]
        },
        {
            "title": "金陵杂兴二百首",
            "content": [
                "东冶亭东转半山，栽松庵外万琅玕。",
                "重来钟阜同僧话，回顾城中几客闲。"
            ]
        },
        {
            "title": "和十二弟韵",
            "content": [
                "三伏回头梦欲醒，五更风露月逾清。",
                "病馀似鹤精神爽，老去如僧念虑轻。",
                "边面只今多勇战，人间从昔少闲行。",
                "何当封事天皇殿，乞借秋霖洗甲兵。"
            ]
        },
        {
            "title": "梅花树下读高兄诗",
            "content": [
                "寻思秘阁贤郎样，一似梅花带竹枝。",
                "每到君边作梅想，却来梅下读君诗。",
                "崇奎堂暖春风候，射的山寒夜雪时。",
                "安得居游君共我，梅花三友说心期。"
            ]
        },
        {
            "title": "金陵杂兴二百首",
            "content": [
                "梦得当时五绝诗，一回吟起一回悲。",
                "试偷格律无人识，只恐王家燕子知。"
            ]
        },
        {
            "title": "三界",
            "content": [
                "风日催曛暮，江溪半浊清。",
                "春寒归雁急，沙远落鸥惊。",
                "有志诗书误，无家去就轻。",
                "短篷扃不寐，高枕念平生。"
            ]
        },
        {
            "title": "再和陶韵",
            "content": [
                "贤达不遗世，后来肯下交。",
                "玄发一以变，感此徂年凋。",
                "所怀寄绝俗，泰华未为高。",
                "牛山纵寻斧，何时解干霄。",
                "仲尼聘列国，未觉历日劳。",
                "古今君臣义，比干更茅焦。",
                "皇皇上天意，一物犹甄陶。",
                "清泉黄金花，庶矣饥渴朝。"
            ]
        },
        {
            "title": "金陵杂兴二百首",
            "content": [
                "琪树三朝种已成，绿阴回合啭宫莺。",
                "伤心辇路生春草，不见素娥花底行。"
            ]
        },
        {
            "title": "金陵杂兴二百首",
            "content": [
                "青帝言归速驾忙，荼醾架底静年芳。",
                "轻风乍染阴阴绿，微月低笼淡淡香。"
            ]
        },
        {
            "title": "待潮通明诒友朋",
            "content": [
                "子大瞻在前，德允瞠若后。",
                "自予得二士，光彩生户牖。",
                "向来九州内，所在两脚走。",
                "相好亦已多，惟子共辰酉。",
                "老铦最可人，自谓秃非丑。",
                "南官弃之去，卢氏真杰斗。",
                "今朝通明埭，独客对卮酒。",
                "追怀平昔意，幸不愧高厚。",
                "春江散烟露，春事纷花柳。",
                "问胡此淹留，书卷空在手。",
                "人生忌多情，所不忘朋友。",
                "南北与东西，同然一回首。"
            ]
        },
        {
            "title": "金陵杂兴二百首",
            "content": [
                "赏心亭前白鹭洲，淮水东畔水东流。",
                "只知览古生许恨，不知身世自悠悠。"
            ]
        },
        {
            "title": "次韵颍叟弟送行",
            "content": [
                "间道驱车逐帅旗，别情惟有弟兄知。",
                "百年同好少张仲，举世谁人似子期。",
                "竹叶尚堪中酒圣，梅花真是断肠枝。",
                "苍崖缚屋归来好，此计输君我后时。"
            ]
        },
        {
            "title": "重哭周四",
            "content": [
                "甫读宗周挽，那知遽绝弦。",
                "所嗟无我辈，不独在诗篇。",
                "行到水穷处，魂伤山寂然。",
                "灰寒空酹酒，恸哭向苍天。"
            ]
        },
        {
            "title": "重到湖上",
            "content": [
                "湖上秋风即便浓，倾都人出赏芙蓉。",
                "我来自爱青青草，白鹭飞回兴略同。"
            ]
        },
        {
            "title": "海棠花放简冯元咨二首",
            "content": [
                "坡仙不作黄州去，更把嫣红向阿谁。",
                "后夜秦庄照华烛，几时冯圃折高枝。"
            ]
        },
        {
            "title": "感春",
            "content": [
                "纷纷忙事几曾闲，快上高楼得解颜。",
                "夜月一奁花似镜，春风千叠柳如山。",
                "多情未放芳尘远，渐老难追少日还。",
                "燕子飞来那有意，又催团扇入怀间。"
            ]
        },
        {
            "title": "见三山翁插山茶花一朵二首",
            "content": [
                "人老簪花却自然，花红就不厌华颠。",
                "人间无此风流样，何止源流二百年。"
            ]
        },
        {
            "title": "金陵杂兴二百首",
            "content": [
                "二月风和日暖时，淡黄杨柳一丝丝。",
                "向人无限隋唐意，犹是桥南杨柳枝。"
            ]
        },
        {
            "title": "赵黄州寄示诗绝奇次韵",
            "content": [
                "书回闻道读春秋，笔削馀功指顾收。",
                "鲁国故知人有礼，周家那得圣无忧。",
                "非君着意扶公谷，似我何辞赞夏游。",
                "会引青藜校天禄，毋忘华发此沧洲。"
            ]
        },
        {
            "title": "金陵杂兴二百首",
            "content": [
                "玉麟堂下柳丝丝，过了春风一半时。",
                "行到水乡应底事，黄莺飞上杏花枝。"
            ]
        },
        {
            "title": "江头曲",
            "content": [
                "青山何似越山青，年少经行得老生。",
                "欲结茅庵江上住，却嫌山水太分明。"
            ]
        },
        {
            "title": "出婺城",
            "content": [
                "万顷平田雪，前村昨夜梅。",
                "梦还荆国旧，吟欠兔园才。",
                "只作寻诗去，何曾为酒来。",
                "兹行得奇事，夹道有琼瑰。"
            ]
        },
        {
            "title": "次韵赵去华提干夏日杂兴七首",
            "content": [
                "贫甚谁传辟谷方，闭门饮水自徜徉。",
                "无求无欲无魔恼，月白庭空一炷香。"
            ]
        },
        {
            "title": "金陵杂兴二百首",
            "content": [
                "白日相思可奈何，青春三月已无多。",
                "桃花风急鲤鱼老，独上台城听踏歌。"
            ]
        },
        {
            "title": "次韵刍父上巳日同游朱园四首",
            "content": [
                "野水青山非昔祠，奠觞那得计醇醨。",
                "抛梁有咏谁其续，除却灵均世不知。"
            ]
        },
        {
            "title": "湖中",
            "content": [
                "湘湖梦不到，今日到湘湖。",
                "草木尽春色，山川如画图。",
                "雨悭莼摘后，花发燕飞初。",
                "张翰平生意，扁舟未可无。"
            ]
        },
        {
            "title": "简赵紫芝",
            "content": [
                "别久似相忘，因行遇道傍。",
                "问知元姓字，传读是文章。",
                "鹤骨秋逾瘦，松身老更长。",
                "十年犹九品，如我合耕桑。"
            ]
        },
        {
            "title": "金陵杂兴二百首",
            "content": [
                "葛巾裹却葛天民，有女闺中号燕春。",
                "只在西湖不行脚，金陵风月欠斯人。"
            ]
        },
        {
            "title": "送黄木香与九兄",
            "content": [
                "妃子妖红湿领巾，马嵬遗恨几番春。",
                "如何淡素衣龙衮，一似秦宫入道人。"
            ]
        },
        {
            "title": "名节",
            "content": [
                "了知名节重于山，谁信今人古谊存。",
                "百草前头梅萼秀，群飞之内凤凰尊。",
                "有身合下阳城拜，无些能招宋玉魂。",
                "公道世间犹我辈，未妨归卧掩柴门。"
            ]
        },
        {
            "title": "金陵杂兴二百首",
            "content": [
                "前日东园一看梅，昨朝重看杏花开。",
                "从今尽有花时节，判得从公日日来。"
            ]
        },
        {
            "title": "巫山峡",
            "content": [
                "山木无端又一秋，夕阳和影上扁舟。",
                "旧时十二峰前路，惟是猿声共客愁。"
            ]
        },
        {
            "title": "送观复机宜荣侍南游二首",
            "content": [
                "命拙仍多故，君来每慰情，",
                "艰虞还俭岁，文字久寒盟。",
                "又作家山别，宽为数月程。",
                "闲门闭萧瑟，病眼向谁明。"
            ]
        },
        {
            "title": "金陵杂兴二百首",
            "content": [
                "客里逢春得几回，山桃还似旧年开。",
                "玄都道士何曾识，真个刘郎去复来。"
            ]
        },
        {
            "title": "春去",
            "content": [
                "城郭春风赋式微，忽看莺老燕雏飞。",
                "秧田水满闻姑恶，树叶阴浓叫姊归。",
                "百岁襟期真索寞，十年心事只依稀。",
                "人间我亦无能者，华发苍颜未必非。"
            ]
        },
        {
            "title": "书愤",
            "content": [
                "黄叶冷飕飕，临风搔白头。",
                "江湖无老伴，天地有新愁。",
                "橐禁行鸳晓，榆关战马秋。",
                "平生忠孝意，到死不能休。"
            ]
        },
        {
            "title": "简紫芝",
            "content": [
                "一只林家鹤，饶君骨更清。",
                "爱山几废日，琢句恐伤名。",
                "稍得湖边住，常来寺里行。",
                "相逢怪相喜，同病又同庚。"
            ]
        },
        {
            "title": "葛仙钩石",
            "content": [
                "天上丹成鹤上飞，溪边留得钩渔矶。",
                "千年二谢风流尽，谁复行吟送落晖。"
            ]
        },
        {
            "title": "到马塍哭尧章",
            "content": [
                "初闻讣告一场悲，写尽心肝在挽词。",
                "今日亲来见灵柩，对君妻子但如痴。"
            ]
        },
        {
            "title": "九日",
            "content": [
                "茅檐小屋对青山，只有渊明一味闲。",
                "手把黄花玩尊酒，宛然风味义熙间。"
            ]
        },
        {
            "title": "即席次韵景周梅花",
            "content": [
                "魂来孤山青，梦破耶水碧。",
                "非兄孰知我，非我无此客。",
                "一枝霜雪后，坐断春寂寂。",
                "平生桃李场，虽隣有不觌。",
                "人中具品藻，酝藉李太白。",
                "岁寒得佳尚，贤贤以易色。",
                "经年堕尘鞅，此士久乖隔。",
                "昌原弗相见，所谓顺之逆。",
                "无诗可报答，大叫脱巾帻。",
                "疏花正点染，半蕊犹索摘。"
            ]
        },
        {
            "title": "题千秋观",
            "content": [
                "不见风流贺季真，酒船回棹莫逡巡。",
                "如今湖上千秋观，逢著黄冠亦可人。"
            ]
        },
        {
            "title": "虎丘剑池",
            "content": [
                "剑石光寒响辘轳，轩窗高下尽平芜。",
                "山中幸自清如水，好换缁流着士夫。"
            ]
        },
        {
            "title": "次韵虞叟兄",
            "content": [
                "百嘉萌动春来意，两颊参差少日红。",
                "有底心情桃叶渡，不堪时世柳花风。",
                "先朝诸老知谁健，短历今年又已穷。",
                "忙事尽归趺坐里，侯封从付立谈中。"
            ]
        },
        {
            "title": "寄李简夫宫使五首",
            "content": [
                "归来手接一封书，累幅春冰字字珠。",
                "便欲篮舆从此去，好风吹过烛溪湖。"
            ]
        },
        {
            "title": "次知县兄曹娥渡句",
            "content": [
                "自绝双鱼养，愁登老桧亭。",
                "断云知意绪，流水付年龄。",
                "抚穉头空白，逢人眼未青。",
                "贪生不既晚，无地学威灵。"
            ]
        },
        {
            "title": "金陵杂兴二百首",
            "content": [
                "车声辘辘马萧萧，山色何如换六朝。",
                "要识相传风俗在，居人道得语音娇。"
            ]
        },
        {
            "title": "次韵颍叟弟耕堂即事",
            "content": [
                "圣贤畏虚名，蛮貊有诚服。",
                "仕虽志温饱，鲜不馁其腹。",
                "尔来读书者，妄意天雨粟。",
                "东皋春一犁，往哉驾黄犊。"
            ]
        },
        {
            "title": "哭邢刍父六首",
            "content": [
                "恸哭叫苍天，其如手足然。",
                "几年能尔熟，一日弃予先。",
                "委翰愁胠箧，赓诗叹绝弦。",
                "求儿方画褓，有母况华颠。"
            ]
        },
        {
            "title": "足虞叟兄句",
            "content": [
                "六月还当月尽休，今年节令却齐头。",
                "萧萧不待听梧叶，一见银河认得秋。"
            ]
        },
        {
            "title": "金陵杂兴二百首",
            "content": [
                "孙陵冈上丛生草，太傅坟前没字碑。",
                "人世百年元有限，何须功业更巍巍。"
            ]
        },
        {
            "title": "玉麟堂上偶成",
            "content": [
                "雨燕飞仍集，池荷密复疏。",
                "无心应人事，随意数游鱼。",
                "碑字千年冷，董风五月初。",
                "玉麟堂上客，曷日赋归欤。"
            ]
        },
        {
            "title": "次韵刍父秋怀",
            "content": [
                "逢人惟婞直，过事懒依阿。",
                "菊引陶彭泽，鸢惊马伏波。",
                "衰年如意少，行路得诗多。",
                "彼其皆车服，嗟嗟如命何。"
            ]
        },
        {
            "title": "又中占和林奇卿府教春日即事",
            "content": [
                "门前车马无行迹，堂上真重戴凭席。",
                "东风吹水绿芹香，课试公勤榜新拆。",
                "研经未羡陆德明，侯喜况有能诗声。",
                "朝廷更化要三杰，聘币应先鲁两生。",
                "休言三仕有三已，时节因缘还在是。",
                "满园桃李竞纷华，未害疏梅粲寒蕊。",
                "皇天着意生孔颜，一匙蔬饭宜加餐。",
                "渺然人物望公等，解后试挽唐虞还。"
            ]
        },
        {
            "title": "小立",
            "content": [
                "飞却青天白鹭鸶，短篷相伴月明知。",
                "只因独速归来后，见我沧洲小立时。"
            ]
        },
        {
            "title": "家国",
            "content": [
                "长安五月火云堆，客子光阴鬓发催。",
                "谋国已嗟无位及，忧家只怕有书来。",
                "榴花照眼何曾摘，萱草惊心不要开。",
                "焉得儿男备征戌，等闲挈取版图回。"
            ]
        },
        {
            "title": "感旧",
            "content": [
                "小箱留得旧裳衣，母氏亲缝衣此儿。",
                "近日着来浑短窄，猛思泉下许多时。"
            ]
        },
        {
            "title": "西陵道中",
            "content": [
                "冻缆牵鸥浦，炊烟饭驿亭。",
                "吴云怀践白，越树急闾青。",
                "年数那无老，巢居会有宁。",
                "长歌和渔者，愁绝未堪听。"
            ]
        },
        {
            "title": "所忆",
            "content": [
                "一陂潭水绕花身，渌净分明照得人。",
                "最忆蒋陵西曲路，春风相伴两乌巾。"
            ]
        },
        {
            "title": "金陵杂兴二百首",
            "content": [
                "高资冢上五楼穹，先祖曾经相哲宗。",
                "乱后伤心馀石马，小孙来补万株松。"
            ]
        },
        {
            "title": "之上虞道中作",
            "content": [
                "东关白塔何由见，异日曾惊堠子频。",
                "千顷波涛风雨里，夜深孤载一愁人。"
            ]
        },
        {
            "title": "寄卫太常二首",
            "content": [
                "道义分明重，功名取次休。",
                "重来踏龙尾，犹记立螭头。",
                "行辈云霄上，家山岁月周。",
                "孰知为郡乐，未慊过都留。"
            ]
        },
        {
            "title": "足虞叟兄句",
            "content": [
                "云里仙人不解愁，人间肺渴望凉瘳。",
                "更深倚杖前除立，一见银河认得秋。"
            ]
        },
        {
            "title": "梦卢子高",
            "content": [
                "魂梦依稀欲见君，须臾为月又为云。",
                "起来接得如鸦字，谈笑声音了不闻。"
            ]
        },
        {
            "title": "金陵杂兴二百首",
            "content": [
                "临春何在只桑麻，法宝丛篁间杏花。",
                "旧日此间同泰寺，曾将龙衮换袈裟。"
            ]
        },
        {
            "title": "九日宝林塔中作",
            "content": [
                "甕头无酒菊花青，千丈苍崖孰与登。",
                "从此重阳课茶事，不携儿女只携僧。"
            ]
        },
        {
            "title": "遣心四首",
            "content": [
                "秋旸如火灼肌肤，世念功名一点无。",
                "晚洞龙归带飞雨，卧看檐溜落阶除。"
            ]
        },
        {
            "title": "酬王木叔判院喜雨韵",
            "content": [
                "雨在琴书溽更蒸，雨馀衣袂润犹清。",
                "良苗日起有佳色，圣泽天同无靳情。",
                "得句饷耘聊志喜，欲歌击缶不容声。",
                "居然引玉何从至，敢向黄钟作釜鸣。"
            ]
        },
        {
            "title": "又南明示众",
            "content": [
                "寂寂松门竟日闲，更无金锁与玄关。",
                "时人欲识南明路，过得溪来便上山。"
            ]
        },
        {
            "title": "金陵杂兴二百首",
            "content": [
                "旋结穹庐作露亭，疏枝阑入更轻盈。",
                "今年客思撩人甚，欲共梅花笑不成。"
            ]
        },
        {
            "title": "金陵杂兴二百首",
            "content": [
                "客怀元不间春秋，柳绿花红见亦愁。",
                "第一不如归去好，东皋犹幸有锄耰。"
            ]
        },
        {
            "title": "寄卫太常二首",
            "content": [
                "祖世多生契，门墙半面人。",
                "若为资巨岳，不敢望洪钧。",
                "千载今如此，诸公迹易陈。",
                "江河须到海，松柏不胜春。"
            ]
        },
        {
            "title": "绿阴",
            "content": [
                "绿树阴中石枕头，功成不愿割鸿沟。",
                "君看上蔡牵黄犬，悔杀人间万户侯。"
            ]
        },
        {
            "title": "咏草",
            "content": [
                "芳草复芳草，青似青松树。",
                "今年见汝黄，明年复如故。",
                "今来古往人，南北东西路。"
            ]
        },
        {
            "title": "冯生画荷花",
            "content": [
                "湖上看花意欲迷，年年花谢忆花时。",
                "如今一见冯生画，早晚看花更不疑。"
            ]
        },
        {
            "title": "金陵杂兴二百首",
            "content": [
                "桃花园作芳林苑，蒙汜池通祓禊堂。",
                "前以骄奢为晋宋，后无规鉴亦齐梁。"
            ]
        },
        {
            "title": "昭君村",
            "content": [
                "都将心事与琵琶，青冢魂归路转赊。",
                "赢得故乡儿女子，至今头白不离家。"
            ]
        },
        {
            "title": "玉斗",
            "content": [
                "玉斗撞来事已殊，岂知天命有乘除。",
                "秦人自爱三章法，枉却先生胆气粗。"
            ]
        },
        {
            "title": "简朱子大学士二首",
            "content": [
                "亭上经秋宴，同乡见亦难。",
                "鬓从前度白，枫是此回丹。",
                "句法流传否，交情寤寐间。",
                "重来兴不尽，谁棹小舟还。"
            ]
        },
        {
            "title": "曹娥江",
            "content": [
                "月下倾残酒，风前读断碑。",
                "采江那有意，陟岵不无悲。",
                "树影经船疾，滩声到枕迟。",
                "重来更何日，放棹欲何之。"
            ]
        },
        {
            "title": "龙瑞宫",
            "content": [
                "花竹青虚卉木苍，行穿溪水过山房。",
                "黄冠相对如泥醉，此是人间不老方。"
            ]
        },
        {
            "title": "金陵杂兴二百首",
            "content": [
                "缚屋牵牛旋旋归，淮边绿野尽耕犁。",
                "弓刀武备何曾识，只是当初田舍儿。"
            ]
        },
        {
            "title": "西兴渡口雪",
            "content": [
                "岸侧枯杨卧玉龙，卸残鳞甲趁天风。",
                "明年更作垂垂绿，会率莺花入汉宫。"
            ]
        },
        {
            "title": "金陵杂兴二百首",
            "content": [
                "川原膴膴树斑斑，十进而春风一望间。",
                "野马不羁天地阔，孤鸿无奈水云间。"
            ]
        },
        {
            "title": "金陵杂兴二百首",
            "content": [
                "南位之南下曲街，画罗窗户隔红梅。",
                "方方丈石平如掌，曾是官家拜斗来。"
            ]
        },
        {
            "title": "金陵杂兴二百首",
            "content": [
                "八功德水饮一勺，当下令君热恼消。",
                "城里红尘莫回首，小屏风岭好逍遥。"
            ]
        },
        {
            "title": "望秦山残雪",
            "content": [
                "山脚斓斑日到迟，清连秦树夜猿悲。",
                "因思上古英雄帝，不见苍苍白白时。"
            ]
        },
        {
            "title": "江次",
            "content": [
                "舟阁山横水见沙，黄尘为客鬓初华。",
                "江春寂寂归无计，一树临风落杏花。"
            ]
        },
        {
            "title": "即席呈赵大资",
            "content": [
                "裴公非绿野，白傅喜青山。",
                "富贵何如老，功名不似闲。",
                "半生知己地，每见立谈间。",
                "岁岁须来省，从教载雪还。"
            ]
        },
        {
            "title": "紫芝申之有月夜赓唱俾予续之",
            "content": [
                "楼高发兴微，山水自清辉。",
                "有月略窥枕，无风时动扉。",
                "他生嫌火食，投老羡空飞。",
                "安得余卢赵，相从去不归。"
            ]
        },
        {
            "title": "雨中水阁闲眺",
            "content": [
                "两山正作修眉绿，一水犹如疋练横。",
                "竟日书窗览今古，几年人世少豪英。"
            ]
        },
        {
            "title": "闻孟良父侍郎解婺印改江东漕再和堆字韵",
            "content": [
                "十行芝检从天下，六月荷花照水开。",
                "未必便将东节去，不妨政用此时来。",
                "安排过阙留中奏，想像攀辕恋别杯。",
                "遣贺以时非造次，索公一笑簿书堆。"
            ]
        },
        {
            "title": "代野父言",
            "content": [
                "头白垂垂过七旬，一生筋力尽田园。",
                "如今且听儿男去，尚可看鹅抱乳孙。"
            ]
        },
        {
            "title": "悼剡姊",
            "content": [
                "庭闱消息判沉沉，雁序殊乡缺嗣音。",
                "择对漫言双易姓，何人堪托一分心。",
                "孤魂寂寞丘中土，庶子凋零地下金。",
                "没固无聊生亦尔，忍令行路独沾巾。"
            ]
        },
        {
            "title": "存没口号",
            "content": [
                "唐家不靖自牛李，党籍何劳口舌争。",
                "莫说纷纷倒元佑，古来平国用阿衡。"
            ]
        },
        {
            "title": "予顷时有一联云太饱伤清气微寒最好诗葛天民",
            "content": [
                "太饱伤清气，微寒最好诗。",
                "轻鸥怜野性，垂柳让风姿。",
                "智巧从天赋，疏狂听我为。",
                "极知贫者病，未许药能医。",
                "",
                ""
            ]
        },
        {
            "title": "金陵杂兴二百首",
            "content": [
                "红袖纷纷转翠屏，元戎小队出郊坰。",
                "凭谁为集康衢咏，翻作金陵贺太平。"
            ]
        },
        {
            "title": "金陵杂兴二百首",
            "content": [
                "上尽层城更上楼，绿杨枝外尽汀洲。",
                "蝶衔花蕊蜂衔粉，同向春风各自愁。"
            ]
        },
        {
            "title": "十六日伏睹明堂礼成圣驾恭谢太一宫小臣敬成",
            "content": [
                "三边兵隙果谁开，尽道秋高战马来。",
                "宗祀告成无一事，小臣欣睹带花回。",
                "",
                ""
            ]
        },
        {
            "title": "次韵九兄秋吟五首",
            "content": [
                "为爱秋风吹弊庐，忽然诗思满江湖。",
                "橙香梦泽团脐蟹，莼老吴江巨口鲈。"
            ]
        },
        {
            "title": "混迹",
            "content": [
                "桃花新绿涨溪桥，杨柳傞傞弄舞腰。",
                "二月不堪寒尚在，一春无那病相撩。",
                "书编读半懒重读，炉籀烧残欣复烧。",
                "老向人间除妄想，但思混迹向渔樵。"
            ]
        },
        {
            "title": "寓言二首",
            "content": [
                "函关度青牛，生在空桑中。",
                "藁砧未刀头，妾身变山峰。",
                "三年化为碧，是血本来红。",
                "古来埋直气，曾见吐长虹."
            ]
        },
        {
            "title": "次韵马季思禁体雪二首",
            "content": [
                "庭树晓毵毵，行空马脱骖。",
                "瑞臻平地尺，白见一年三。",
                "照眼花犹散，齐腰话可参。",
                "岑楼寻胜赏，溪泛此何惭。"
            ]
        },
        {
            "title": "老杜浣花豀图引",
            "content": [
                "拾遗流落锦官城，故人作尹眼为青。",
                "碧鸡坊西结茅屋，百花潭水濯冠缨。",
                "故衣未补新衣绽，空蟠胸中书万卷。",
                "探奇欲度羲皇前，论诗未觉国风远。",
                "干戈峥嵘暗宇县，杜陵韦曲无难犬。",
                "老妻稚子具眼前，弟妹飘零不相见。",
                "此公乐易真可人，园翁溪友肯卜隣。",
                "隣家有酒邀皆去，得意鱼鸟来相亲。",
                "浣花酒船散车骑，野墙无主好桃李。",
                "宗文守家宗武扶，落日蹇驴驮醉起。",
                "愿闻解鞍脱兜鍪，老儒不用千户侯。",
                "中原未得平安报，醉里眉攒万国愁。",
                "生绡铺墙粉墨落，平生忠义今寂寞。",
                "儿呼不苏驴失脚，又恐新来有新作。",
                "常使诗人拜画图，煎胶续弦千古无。"
            ]
        },
        {
            "title": "红梅",
            "content": [
                "天与清高孰我过，岁寒只合老岩阿。",
                "无端自学闲桃杏，只恐情多事亦多。"
            ]
        },
        {
            "title": "因会薛船官寄子高",
            "content": [
                "昔忝卢郎旧，因寻薛子舒。",
                "浅交初未惬，重见极相于。",
                "嗜好三人共，参商十载馀。",
                "长安灯月酒，吾与汝怜渠。"
            ]
        },
        {
            "title": "望前山雪寄叶山人",
            "content": [
                "烟云出没微微白，知道前山雪出来。",
                "应在山中望城郭，烂银宫阙是蓬莱。"
            ]
        },
        {
            "title": "遣心四首",
            "content": [
                "眼看飞蝗乱似蚊，伤禾害稼不堪闻。",
                "人言所在如飞雨，恐是淮南懒战军。"
            ]
        },
        {
            "title": "金陵杂兴二百首",
            "content": [
                "青溪阔上看青春，一度春风一度新。",
                "堪笑南朝江令老，北朝依旧作词臣。"
            ]
        },
        {
            "title": "次韵刍父上巳日同游朱园四首",
            "content": [
                "饮散墦间祭肉残，林深终日闭幽兰。",
                "重来野客朱邢我，坐久摩挲马柱看。"
            ]
        },
        {
            "title": "题元真观屋壁二首",
            "content": [
                "琳宫无俗务，书卷得相亲。",
                "树影自知午，棋声不见人。",
                "实为萧爽地，暂得自由身。",
                "客至谁能接，应知懒是真。"
            ]
        },
        {
            "title": "效张文潜雪体",
            "content": [
                "布衾如铁衣生角，学道终宵免醉昏。",
                "儿女呻吟惟有睡，老人独自起开门。"
            ]
        },
        {
            "title": "中秋",
            "content": [
                "亲朋关河阔，一岁几合并。",
                "回思十载我，大半短长亭。",
                "我发日已白，我心日以惊。",
                "尚喜淡泊资，于世少经营。",
                "五日过三县，山川知我情。",
                "吟诗自娱悦，俗子徒我评。",
                "忆我会心友，与我同死生。",
                "取我尘化衣，濯我沧浪清。",
                "我归已数日，我友各有行。",
                "百川我友朋，五岳我弟兄。",
                "我酒难独饮，我怀谁与倾。",
                "今夕我中秋，我自看月明。"
            ]
        },
        {
            "title": "金陵杂兴二百首",
            "content": [
                "扬州风物转头非，又是葵榴得意时。",
                "班扇入怀君莫恃，秋来那免弃捐悲。"
            ]
        },
        {
            "title": "哭邢刍父六首",
            "content": [
                "未晬俄孤子，垂髫便俊声。",
                "深知表独立，敢谓竟无成。",
                "嗜好惟经史，情亲到友生。",
                "回看真梦幻，未必泯神明。"
            ]
        },
        {
            "title": "五和堆字韵呈孟漕",
            "content": [
                "十年但有书题问，今日亲逢幕府开。",
                "薤本自迎公始到，桃花应笑我重来。",
                "何妨邂逅评诗句，不用殷勤治酒杯。",
                "办取篮舆共吟赏，石头秋晚乱云堆。"
            ]
        },
        {
            "title": "上楼大参",
            "content": [
                "四朝相业旧仪刑，今代衣冠类晓星。",
                "青眼更谁怜后裔，白头空复抱遗经。",
                "冲霄有路开笼鹤，槁案无时泣卷萤。",
                "吏部观文均所爱，因声廊庙一丁宁。"
            ]
        },
        {
            "title": "金陵杂兴二百首",
            "content": [
                "冶城迤逦过清凉，城脚连云一带长。",
                "佛寺仙宫更游苑，杖藜知费几诗章。"
            ]
        },
        {
            "title": "红梅",
            "content": [
                "游仙一曲梦初回，依旧江南鼎鼐才。",
                "岁晚应嫌太孤寂，未妨随俗引三杯。"
            ]
        },
        {
            "title": "霜毛",
            "content": [
                "深深四檐雨，眇眇一枝灯。",
                "酒尽独愁妇，家贫全似僧。",
                "中年多感慨，同好少交朋。",
                "自省空诸有，霜毛未可憎。"
            ]
        },
        {
            "title": "送钱子望",
            "content": [
                "才名富有馀，挥袂别乡闾。",
                "小作经年计，轻赍一束书。",
                "州城蕉叶暗，驿路菊花疏。",
                "尚想南来使，时因问起居。"
            ]
        },
        {
            "title": "金陵杂兴二百首",
            "content": [
                "去年十二里新亭，克复当时事未成。",
                "爽气不随秋露尽，犹闻神鬼夜论兵。"
            ]
        },
        {
            "title": "金陵杂兴二百首",
            "content": [
                "内官折送御园梅，历刺如薪苦不才。",
                "安得昌原带苔树，疏花分得几枝来。"
            ]
        },
        {
            "title": "次友人韵",
            "content": [
                "先生休恨易俱东，弟子方欣色笑同。",
                "早晚朝廷议恢复，请看裴度在军中。"
            ]
        },
        {
            "title": "远怀二首",
            "content": [
                "去国三千里，书来一再行。",
                "过从应夙数，契阔更殊乡。",
                "沙草留徐步，溪鸥傍晚凉。",
                "人间无限事，独自有难忘。"
            ]
        },
        {
            "title": "接齐叟总干兄榇",
            "content": [
                "人生何者遽宜休，如此诗书未白头。",
                "舍棹灯明烟雨里，居人那识在原愁。"
            ]
        },
        {
            "title": "镜湖",
            "content": [
                "苍苍烟霁塔，了了月明山。",
                "坐久忽不见，蒙蒙杳杳间。"
            ]
        },
        {
            "title": "梅口遣兴",
            "content": [
                "屏迹甘衡陋，驰书捷置邮。",
                "击匏成潦倒，行李当嬉游。",
                "偶往无前约，明知不自由。",
                "米盐嗔妇问，书剑惜儿留。",
                "颇涉湖堤远，旋惊野店稠。",
                "小梅溪侧寺，疏柳驿边楼。",
                "放烧催青入，瞻山揭翠流。",
                "鸡笼从势卓，狮卧得形修。",
                "花面施家说，碑颜蠡庙修。",
                "池冰鱼附藻，县早肉垂钩。",
                "短景中俄昃，孤烟散复收。",
                "数凫将子出，一雁落声幽。",
                "古怪藤妨瓦，湾碕石碍輈。",
                "度危还借步，揭浅更呼舟。",
                "栗大封悬屋，萁香炒贮瓯。",
                "气豪纷敺击，博负几喧啾。",
                "月与星偕隐，云将雪共谋。",
                "拾岩乾窸窣，汲涧冷飕飀。",
                "少饭粞为食，无衣纸作裘。",
                "楮艰钱愈瘦，吏墨政仍偷。",
                "桥幻僧伽佛，桁传岭海囚。",
                "舞傩群画鬼，唱牧和村讴。",
                "钉坐初尝左虫右截}，比邻递解牛。",
                "门符矜鸷诡，馆泊佐倡优。",
                "麦种稀稀糁，机罗轧轧抽。",
                "谢媒茶褐袄，迎妇柿红球。",
                "酒味轻疑水，泥途滑过油。",
                "骑都应赴禄，舆哭定包忧。",
                "稍稍更墟市，迢迢隔坂丘。",
                "土风随变易，人语欠温柔。",
                "倚伏时皆有，文章理亦犹。",
                "本原天意觉，去就物情求。",
                "叔世谁青眼，当年早白头。",
                "生涯潘令拙，旅次庾郎愁。",
                "诗好霜侵鬓，谈高雪在喉。",
                "极思闲似垛，只合懒于鸠。",
                "命岂奔波注，官知老病休。",
                "漫云予有罪，寡信彼堪羞。",
                "久矣鸥盟杜，居然蝶梦周。",
                "诘朝才婺女，曷日到衢州。"
            ]
        },
        {
            "title": "杂兴四首",
            "content": [
                "满地秋声鼓吹同，草根无赖更寒蛩。",
                "情知万事终摇落，忍见霖林一叶红。"
            ]
        },
        {
            "title": "登楼",
            "content": [
                "越客西来隐姓名，扁舟浩荡逐江行。",
                "岳阳楼上三更后，自倚栏干看月明。"
            ]
        },
        {
            "title": "赠韩雪蓬",
            "content": [
                "平生未信简斋诗，一见韩君更不疑。",
                "六月掀篷问溪雪，眼明开遍两三枝。"
            ]
        },
        {
            "title": "金陵杂兴二百首",
            "content": [
                "二十四番风信催，郭南间道有花开。",
                "园官欲斗金钱赏，名字先供百品来。"
            ]
        },
        {
            "title": "金陵杂兴二百首",
            "content": [
                "听筝堂上一欷歔，翻手君恩似昔殊。",
                "按罢金滕应莫怪，近前闲捋使君须。"
            ]
        },
        {
            "title": "小亭诗",
            "content": [
                "小亭西角杏花明，寂寞闻莺但一声。",
                "九十日春今五十，自挼红蕊绕阶行。"
            ]
        },
        {
            "title": "自判此生非醉杀则睡杀耳未知天公肯见容否作",
            "content": [
                "兀兀蘧蘧也大奇，眼花花处蝶飞飞。",
                "先生饱惯人间事，只麽残年是解围。",
                "",
                ""
            ]
        },
        {
            "title": "恨春",
            "content": [
                "芍药荼醾一万枝，花开动是隔年期。",
                "欲留春色都无计，睡过红云白雪时。"
            ]
        },
        {
            "title": "挽故开府节使观文赵公二首",
            "content": [
                "杵臼孤无食，诗书卒致身。",
                "佩琴重化蜀，衣锦却归鄞。",
                "不废先君养，难忘旧日贫。",
                "公卿如匹士，伯父更何人。"
            ]
        },
        {
            "title": "十六日伏睹明堂礼成圣驾恭谢太一宫小臣敬成",
            "content": [
                "黄门驰马去如云，末后椒房驾玉轮。",
                "惊起秋风无处避，变成三月万花春。",
                "",
                ""
            ]
        },
        {
            "title": "一笑",
            "content": [
                "曾服燕支遂得仙，此花风味出于天。",
                "杜陵无句休惆怅，且共东坡一粲然。"
            ]
        },
        {
            "title": "次陆放翁韵",
            "content": [
                "登高望远不可无，不可一日不读书。",
                "予方自委下湿地，君乃独占高明居。",
                "杨云傥许客载酒，杜陵安得钱买驴。",
                "徐行过君就书读，颇幸借屋今连闾。"
            ]
        },
        {
            "title": "重到西湖",
            "content": [
                "顾虑每怀医国计，仓黄犹忆过家时。",
                "书生老矣都无用，自卷波澜入小诗。"
            ]
        },
        {
            "title": "金陵杂兴二百首",
            "content": [
                "曲曲青溪贯大江，鸳鸯鸂鶒一双双。",
                "元戎开燕时来此，城郭山林意两忘。"
            ]
        },
        {
            "title": "雪霁归湖山过千秋旧少留",
            "content": [
                "纵辔不嫌远，逢山犹一登。",
                "夕阳波渺渺，残雪塔层层。",
                "折竹横遮道，饥乌下涿冰。",
                "欲归还小驻，倚杖对崚嶒。"
            ]
        },
        {
            "title": "金陵杂兴二百首",
            "content": [
                "淮南剧贼遽如许，昨日传闻尽杀之。",
                "罪人斯得勿漫喜，岂有父母残其儿。"
            ]
        },
        {
            "title": "简朱子大学士一首",
            "content": [
                "石家曾作送君来，建业收书未得回。",
                "只道还家仍款曲，谁知分袂许悲哀。",
                "冥间孰与论心事，世上谁堪共酒杯。",
                "昨到帷堂前后奠，却瞻乔木肺肝摧。"
            ]
        },
        {
            "title": "三界",
            "content": [
                "地属元三令，风回更幅蒲。",
                "橹声欹枕里，灯影到家初。",
                "稍觉身何有，行当梦亦无。",
                "平生不耕食，五斗欲谁辜。"
            ]
        },
        {
            "title": "杜字",
            "content": [
                "望帝城中住，春宵血沁花。",
                "何乡真万里，还忆梦中家。"
            ]
        },
        {
            "title": "飞盖堂即事",
            "content": [
                "秋清未脱暑衣裳，稍上城楼过苑堂。",
                "北面芰荷南面桂，水香吹乱月中香。"
            ]
        },
        {
            "title": "寄李简夫宫使五首",
            "content": [
                "节第茫茫逝水如，髯朱宁复与之俱。",
                "绝怜老子经行地，一笑知心更有无。"
            ]
        },
        {
            "title": "提举刘学士以某论守江之策未行作诗见遗谨次",
            "content": [
                "自是群公气未平，黠羌何虑不休兵。",
                "欲成江左收贤俊，叹息无人致二生。"
            ]
        },
        {
            "title": "有感",
            "content": [
                "滞不求通任布衣，山阴道上玩春晖。",
                "每逢到处花开谢，转觉人生万事非。"
            ]
        },
        {
            "title": "滟滪堆",
            "content": [
                "滟滪堆头一叶舟，半年人共水东流。",
                "平生快意才如此，不数东南数十州。"
            ]
        },
        {
            "title": "次韵仲归喜雨有肯顾之意",
            "content": [
                "愿试黄昏上古汤，社中今得沈东阳。",
                "素衣肯为缁尘染，秀句殊增灌顶凉。",
                "不惜联翩过旧隐，也欣滂沛洗炎光。",
                "预知定得惊人语，约略眉间喜气黄。"
            ]
        },
        {
            "title": "苕溪杂兴四首",
            "content": [
                "只道还家犹未还，故山书册蠹鱼残。",
                "半生不疗饥寒苦，空有诗名满世间。"
            ]
        },
        {
            "title": "遣兴",
            "content": [
                "风林缥缈有如无，烟树重重直爱渠。",
                "今我时光能有几，古人诗兴已无馀。",
                "又随篛舫冲潮去，未结茅斋并水居。",
                "旅馆萧条厨传少，江妃来遗一双鱼。"
            ]
        },
        {
            "title": "次韵知县兄",
            "content": [
                "露坐仙人餐沆瀣，水行渔父烛须眉。",
                "民间阖户纷纷是，如此清凉睡不知。"
            ]
        },
        {
            "title": "金陵杂兴二百首",
            "content": [
                "四畦芍药间葱花，五月春风便有涯。",
                "闾巷萧条生意少，隔墙谁信内官家。"
            ]
        },
        {
            "title": "往回临安口号八首",
            "content": [
                "道傍举首揖髯陈，领得秋塘句法新。",
                "归饭客楼随取别，隔桥相见两诗人。"
            ]
        },
        {
            "title": "金陵杂兴二百首",
            "content": [
                "池亭楚楚更堂堂，占得宽閒地一方。",
                "花竹四时随处有，纵无人赏亦何妨。"
            ]
        },
        {
            "title": "金陵杂兴二百首",
            "content": [
                "莲花博士去骑鲸，镜曲回瞻一怆情。",
                "少待诗成附河伯，愿加涂乙始流行。"
            ]
        },
        {
            "title": "次韵颍叟弟耕堂杂兴六首",
            "content": [
                "已芸何似与人芸，水旱螟蝗不可闻。",
                "必欲糠粞饱鸡鹜，明年余作劝农文。"
            ]
        },
        {
            "title": "次韵詹仲信梅花",
            "content": [
                "莫教一片复随波，月底风前许细哦。",
                "花与吾人本无负，吾人自负此花多。"
            ]
        },
        {
            "title": "爱九兄旧句",
            "content": [
                "眼看绿樽花下去，情知清话竹边留。",
                "禊觞岂是荒耽具，晋士那无经济谋。"
            ]
        },
        {
            "title": "途次口占三首",
            "content": [
                "枣子万星攒，良苗绿一端。",
                "扑篮多秀色，吹帽受风寒。",
                "扰扰水和尚，泠泠山药官。",
                "近诗差进步，安得老梅看。"
            ]
        },
        {
            "title": "拟古",
            "content": [
                "曾城上岧峣，楼观切星辰。",
                "其下视九州，我行屡秋春。",
                "道逢兮美人，遗我芳兰荪。",
                "兰荪不可佩，饮水代朝餐。",
                "仰看双飞燕，起势何翩翩。",
                "颜渊称贤者，乐在箪瓢间。",
                "美人舍我去，此去何时还。",
                "怞怞思徒抽，恻恻声孰闻。"
            ]
        },
        {
            "title": "次友人韵",
            "content": [
                "时事纷纷一笑中，卧看墙外石榴红。",
                "谁怜楚客当年意，与把离骚继国风。"
            ]
        },
        {
            "title": "再吟三首",
            "content": [
                "牵牛篱落蛙池雨，甑有新炊圃有蔬。",
                "团聚秋来少烦恼，只羹藜苋莫羹鲈。"
            ]
        },
        {
            "title": "苕溪杂兴四首",
            "content": [
                "美人楼上晓梳头，人映清波波映楼。",
                "来往舟行看不足，此中风景胜扬州。"
            ]
        },
        {
            "title": "十月二十八日迁入赵氏借屋适有名酒及延致内",
            "content": [
                "黄花已判一年休，短褐无端又去秋。",
                "环堵肯云原宪病，卜居那免屈平愁。",
                "交情白发和难有，故里青山未拙谋。",
                "醑我横戈陪季孟，人间棠埭薄公侯。",
                "",
                ""
            ]
        },
        {
            "title": "金陵杂兴二百首",
            "content": [
                "紫髯何事忽迁都，有意宫中号太初。",
                "他日三军嫌饮水，只应翻忆武昌鱼。"
            ]
        },
        {
            "title": "梦退堂师",
            "content": [
                "碧眼霜颅事已非，梦中相见只攒眉。",
                "推敲有法犹分付，一似高丽寺里时。"
            ]
        },
        {
            "title": "次韵七首",
            "content": [
                "废田为屋宇，困士学农桑。",
                "来者或相问，耕焉安得堂。",
                "为言吾欲醉，且去客无妨。",
                "信有痴人梦，宁甘草径荒。"
            ]
        },
        {
            "title": "梦峡",
            "content": [
                "未定还家乐，仍思去国情。",
                "猿枝楼阁影，龙府佩环声。",
                "水漩欹斜碧，山摇突兀晴。",
                "分明昨夜梦，百丈峡中行。"
            ]
        },
        {
            "title": "仰屋",
            "content": [
                "仰屋无穷事，甘心未遇时。",
                "雨花明燕羽，风叶堕蛛丝。",
                "农务从人说，光阴类箭移。",
                "早知霜白鬓，那免一生痴。"
            ]
        },
        {
            "title": "金陵杂兴二百首",
            "content": [
                "朱园应是好花开，最忆西庄送别杯。",
                "火急封书寄子大，少留春色待归来。"
            ]
        },
        {
            "title": "遣热二首",
            "content": [
                "人生万家室，大暑亦劳劳。",
                "滴露点周易，临风歌楚骚。",
                "朱丹谁复羡，斑白懒能薅。",
                "一笑问儿子，汝何催我曹。"
            ]
        },
        {
            "title": "金陵杂兴二百首",
            "content": [
                "一曲清溪一首诗，风流千载忆僧施。",
                "小姑溪上平安否，容我骑鱼作伴嬉。"
            ]
        },
        {
            "title": "忆紫芝",
            "content": [
                "清才漫仕橐长空，末后翻身尚客中。",
                "便死托生都是妄，直疑君去作秋风。"
            ]
        },
        {
            "title": "书张氏壁",
            "content": [
                "潮水迟朝渡，湖村竟日留。",
                "肯从沽酒饮，故作挟书游。",
                "得句因题壁，逢人问买州。",
                "双凫应不远，知道客来不。"
            ]
        },
        {
            "title": "奉送吕表叔赴江阴",
            "content": [
                "春风乍入澄江郡，最爱君山一点青。",
                "柳外化民安若子，鸥边为政出于经。",
                "每惭旧守勤招唤，况识今侯更典刑。",
                "此去交承如借问，侯芭贫病发星星。"
            ]
        },
        {
            "title": "美人",
            "content": [
                "美人隔秋水，别我今何时。",
                "晨兴念良觌，路远莫致之。",
                "安得双翅翰，飞去东南陲。",
                "矢心菖蒲花，白首以为期。"
            ]
        },
        {
            "title": "金陵杂兴二百首",
            "content": [
                "桑间少妇谁能管，松下孤僧却可怜。",
                "鱼跃鸢飞均适尔，流行坎止不徒然。"
            ]
        },
        {
            "title": "三白",
            "content": [
                "大雪平地尺，腊中相见三。",
                "无人堪共赏，与壁自高谈。",
                "茗事工为崇，诗盟吊不咸。",
                "梦成蝴蝶去，飞过百花岩。"
            ]
        },
        {
            "title": "再和古梅",
            "content": [
                "和羹之说昔有闻，岂得不如鲁泮芹。",
                "闻名尚救渴将军，会稽竹箭胡能群。",
                "初花的皪美无度，情事淡泊春空云。",
                "树犹如此人何堪，再三叹息殷仲文。",
                "江南晚生敬耆旧，汲水封植敢不勤。",
                "清霜既降河水涸，笑持双鬓举似君。",
                "人间凉燠易更变，有底寒谷回氤氲。",
                "神奇正尔出臭腐，枯木何怪生奇芬。",
                "诸生径登李杜坛，此老行策伊傅勋。",
                "吾诗称赞愧不足，举止羞涩如羊欣。"
            ]
        },
        {
            "title": "金陵杂兴二百首",
            "content": [
                "廿载金陵九还往，何如三宿在桑间。",
                "还家更有江南兴，只取囊诗子细看。"
            ]
        },
        {
            "title": "金陵杂兴二百首",
            "content": [
                "稍经运渎过潮沟，野草闲花触处愁。",
                "二十四航春水满，有谁来此上扁舟。"
            ]
        },
        {
            "title": "次韵颍叟弟耕堂杂兴六首",
            "content": [
                "吴蜀归来兴寄遐，天将清气与贫家。",
                "双双蝶舞宜男草，个个蜂衔附子花。"
            ]
        },
        {
            "title": "金陵杂兴二百首",
            "content": [
                "短褐钟山不跨驴，杖藜横笛野僧俱。",
                "虽无字说烦清老，犹恐龙眠画作图。"
            ]
        },
        {
            "title": "花月二首",
            "content": [
                "月边那复有炎光，望月疏花意已凉。",
                "吴质不须仍倚树，老来无柰许多香。"
            ]
        },
        {
            "title": "再和陶韵",
            "content": [
                "纷纷流俗间，哀此万众生。",
                "陶翁盖达士，酷爱重九名。",
                "行行步东皋，见菊眼为明。",
                "色香不敢旧，想像闻其声。",
                "欢言各携袂，耄齿逮弱龄。",
                "属予刚制酒，空杯与谁倾。",
                "凛然北窗下，清癯落骄荣。",
                "云团煮风叶，竞用招我情。",
                "醒醉未必尔，昭氏何亏成。"
            ]
        },
        {
            "title": "桂花",
            "content": [
                "一岩树色乱秋云，初喜秋风触鼻根。",
                "招隐归来浑未得，老怀索漠剩思君。"
            ]
        },
        {
            "title": "金陵杂兴二百首",
            "content": [
                "五陵歌舞换埃尘，地下黄金出尚新。",
                "碑字已漫青草死，酸风吹杀石麒麟。"
            ]
        },
        {
            "title": "邢兄招纳凉大善以醉眠不及往大篇见嘲一笔走",
            "content": [
                "昨宵予不饮，月下看风生。",
                "不饮竟大奇，识此风月清。",
                "今宵予醉狂，醉眼仍看月。",
                "月落犹未醒，思与枕簟歇。",
                "从来清凉事，果为独士悭。",
                "良月如佳人，解后亦已难。",
                "月色政尔好，友生偶然来。",
                "此乐如此时，百岁能几回。",
                "我眠不在枕，我醉不在杯。",
                "平明视鬓毛，定恐此物催。",
                "四十馀一年，侵寻行老景。",
                "人老欲何为，此话当自领。",
                "大块天地宽，酒泉岁月永。",
                "非醉复非眠，快活心下省。",
                "",
                ""
            ]
        },
        {
            "title": "次韵刍父大篇",
            "content": [
                "我生两脚半八区，归来狭视东南隅。",
                "东南禹迹今绿芜，百岁几见人欧苏。",
                "闻石蕴玉川含珠，山乃秀润源不枯。",
                "胸蟠万卷味道腴，落纸所至云锦铺。",
                "尔来大似天眷吾，贶以佳友令相娱。",
                "邢子韵胜开冰壶，湘湖与我初索途。",
                "谓此巨浸其是欤，今夕不饮可得乎。",
                "吾侪固不如林逋，吟诗写壁无处无。",
                "杂莼便食不用厨，湘湖岂即输西湖。",
                "贳钱沽酒劳老夫，酒酣肆笔衫袖乌。",
                "不觉月堕三更馀，荷香染袂露湿肤，",
                "开堂复驾红尘车。君勿笑人生意气倾堪舆，",
                "所得未必如所图。"
            ]
        },
        {
            "title": "次韵赵去华提干夏日杂兴七首",
            "content": [
                "客醉如何我独醒，山空时落涧泉声。",
                "年来不踏长安市，瀛得诗书一味清。"
            ]
        },
        {
            "title": "金陵杂兴二百首",
            "content": [
                "钟山窈窕转龙身，小屋低松次第新。",
                "试觅定林依旧在，只无当日读书人。"
            ]
        },
        {
            "title": "野航",
            "content": [
                "山青水绿思悠悠，几处滩头复渡头。",
                "任是无人竞来往，不妨终日自横舟。"
            ]
        },
        {
            "title": "玉麟堂上口占呈赵大资",
            "content": [
                "节旄弹压万旌旗，中使传宣表睿知。",
                "重见相公官又长，宛然谦下蜀中时。"
            ]
        },
        {
            "title": "梦尧章桂花下",
            "content": [
                "扑鼻清香两绝诗，分明参到小山辞。",
                "如今独自秋风下，不似当初并马时。"
            ]
        },
        {
            "title": "太息",
            "content": [
                "生物趋功日夜忙，中年转觉事茫茫。",
                "时情何限刀边蜜，岁晚偏多叶上霜。",
                "屺岵增悲谁覆载，桃梅结实几青黄。",
                "读书不办关门计，又着麻鞋走四方。"
            ]
        },
        {
            "title": "金陵杂兴二百首",
            "content": [
                "安石风流苦未遥，重来遗迹尚山椒。",
                "一丘元自无花草，底事令人觉意消。"
            ]
        },
        {
            "title": "次韵九兄秋吟五首",
            "content": [
                "江平无意作波澜，野旷山多入画栏。",
                "一段秋吟到幽渺，回头三伏也风寒。"
            ]
        },
        {
            "title": "三游洞",
            "content": [
                "悬崖三百丈，五里到松门。",
                "路尽始佳处，苔深无屐痕。",
                "细泉牛乳滴，亭午艾香温。",
                "舟楫红行疾，无劳具酒尊。"
            ]
        },
        {
            "title": "次韵赵去华提干夏日杂兴七首",
            "content": [
                "植立不徒当日计，颠冥忍受一饥驱。",
                "吟成拙赋何曾拙，唤作愚溪岂是愚。"
            ]
        },
        {
            "title": "金陵杂兴二百首",
            "content": [
                "溪上鸳鸯避画船，船中妓女列婵娟。",
                "使君爱日留连客，同醉江家旧宅边。"
            ]
        },
        {
            "title": "忆尧章",
            "content": [
                "数月书斋懒出门，眼看世事但纷纷。",
                "长安岂是无相识，除却西湖但忆君。"
            ]
        },
        {
            "title": "淹泊",
            "content": [
                "淹泊何如此，归来亦偶然。",
                "江寒惟罩雨，船晚各炊烟。",
                "宿雁起无借，饥乌鸣乞怜。",
                "遥传潮入浦，孤埭已争牵。"
            ]
        },
        {
            "title": "题司马提举画鹰",
            "content": [
                "旧读少陵句，今观司马鹰。",
                "风云千变化，天地一飞腾。",
                "侧目看枝鸟，回身掣臂绳。",
                "何由饮西颢，真逐羽毛升。"
            ]
        },
        {
            "title": "金陵杂兴二百首",
            "content": [
                "青山渺渺水迢迢，王气千年久未消。",
                "独客重来睹风景，江头犹有女吹箫。"
            ]
        },
        {
            "title": "再吟三首",
            "content": [
                "翠被承恩罗扇弃，一年一度一相逢。",
                "功成者去终当尔，分付池莲与井桐。"
            ]
        },
        {
            "title": "题极览亭",
            "content": [
                "每向湖中望高处，却来高处望湖中。",
                "云兴霞蔚九天上，水绕山围一万重。"
            ]
        },
        {
            "title": "金陵杂兴二百首",
            "content": [
                "城脚粼粼水一陂，水边杨柳映旌旗。",
                "青郊绿野无穷意，寒食清明三月时。"
            ]
        },
        {
            "title": "金陵杂兴二百首",
            "content": [
                "寻诗还步小虹桥，薄日轻阴叫百劳。",
                "芦叶深青荷叶紫，江湖从此兴滔滔。"
            ]
        },
        {
            "title": "春晚二首",
            "content": [
                "佳花有重秀，幽兰徒自芳。",
                "姝媛被奇服，丝竹罗中堂。",
                "主人惜残春，清夜未渠央。",
                "客子抱贞节，泯然独升床。"
            ]
        },
        {
            "title": "甘露歌上呈留守门下侍郎",
            "content": [
                "太微渊默严不动，斗为其车运中央。",
                "四序回旋变造化，一杓直指无偏傍。",
                "柄臣比之号八柱，一柱难阙各有当。",
                "绍熙元年图旧德，更公玉麟使过国。",
                "屹然山立天子重，列作八柱扶天极。",
                "天极尊严物有道，不减不溢常不忒。",
                "均劳于外天阙柱，至今朝廷虚衮舄。",
                "皇皇辟君明如日，安用动威偃禾木。",
                "奉以甘露太和液，饮太液亲寿益公，",
                "虽老归致太平万物好。"
            ]
        },
        {
            "title": "桂花",
            "content": [
                "手种秋风碧玉成，花开如粟水沉惊。",
                "人间商略年年事，到底其如一字清。"
            ]
        },
        {
            "title": "金陵杂兴二百首一百四十七",
            "content": [
                "方桥一派水萦纡，客散亭空清夜徂。",
                "二十五声春点静，月明池上柳疏疏。"
            ]
        },
        {
            "title": "舟中",
            "content": [
                "小睡醒来欲二更，村深那听鼓钟声。",
                "舟中反覆无穷事，只道寒天不会明。"
            ]
        },
        {
            "title": "凉意",
            "content": [
                "凉意满中庭，乾坤洗濯清。",
                "鹊河通海浪，萤火乱天星。",
                "便觉黄花近，休看白发生。",
                "客床眠不稳，起坐听秋声。"
            ]
        },
        {
            "title": "道上梅",
            "content": [
                "栗棘蓬边父老家，不知来历便横斜。",
                "思量却是无心种，逢着春风偶自花。"
            ]
        },
        {
            "title": "金陵杂兴二百首",
            "content": [
                "春韭夏菘谁复种，绿葵红蓼尚堪羹。",
                "山存虎踞龙盘势，谷隐猿惊鹤怨名。"
            ]
        },
        {
            "title": "喜雨和转庵韵",
            "content": [
                "香雾腾云滃郁蒸，九重精祷格真清。",
                "连朝润泽非凡雨，通国欢呼荷圣情。",
                "好句便疑从地涌，劳歌不复和车声。",
                "鹁鸠屋角休无赖，未许寻常唤妇鸣。"
            ]
        },
        {
            "title": "金陵杂兴二百首",
            "content": [
                "方山四面不曾圆，中有仙人号葛玄。",
                "见说丹成浑不食，五云破洞白升天。"
            ]
        },
        {
            "title": "梦游",
            "content": [
                "殿前入醉索催茶，玉女传宣赋彩霞。",
                "谁道尘缘犹未断，碧桃花下却思家。"
            ]
        },
        {
            "title": "龙瑞宫",
            "content": [
                "未必时人识面频，偶然踪迹似逃秦。",
                "重来洞府青春晚，一树桃花犬吠人。"
            ]
        },
        {
            "title": "忆朱子大学士一首",
            "content": [
                "翠麓晚萧骚，无风树亦号。",
                "官荣归若辈，诗态忆吾曹。",
                "信有忧能死，应无酒可陶。",
                "平生相照地，不隔半秋毫。"
            ]
        },
        {
            "title": "哭邢刍父六首",
            "content": [
                "太学三旬食，邢家万事空。",
                "初头才过我，半后已无公。",
                "惚恍扶床语，仓皇就木终。",
                "从今颜巷冷，宁复孔尊同。"
            ]
        },
        {
            "title": "感时",
            "content": [
                "欲寻春物了无凭，留得黄鹂一两声。",
                "昨夜荷风清溽暑，岸头还有小虫鸣。"
            ]
        },
        {
            "title": "夜坐读韦苏州集序",
            "content": [
                "兹辰孟春夕，芳意二分在。",
                "登临愧成晚，倏忽朝晡改。",
                "楼栏带栖鸟，野色半苍黛。",
                "花围郡园夜，柳暗陂塘外。",
                "昏钟四檐雨，悬灯澹予对。",
                "瓶梅书帙乱，茶树窗纱碍。",
                "披文到韦集，神赏希唐代。",
                "炉烟起寂寞，至味久不坏。",
                "妻眠稚无扰，斯境非凡会。",
                "于时暂得我，真净青莲界。",
                "蚩蚩竞物欲，宵寐犹憎爱。",
                "谁知屡空者，庶远樊笼害。"
            ]
        },
        {
            "title": "题兴旅亭",
            "content": [
                "舟行竟日雨冥冥，晚饭凄凉送客亭。",
                "云羃乱山看不见，隔江惟有一堆青。"
            ]
        },
        {
            "title": "夜读杜诗四十韵",
            "content": [
                "夜读老杜诗，如对老杜面。",
                "此翁历艰难，往往诗中见。",
                "曩吾游川蜀，所恨年数浅。",
                "草堂闻无人，正在成都县。",
                "断碑蚀苔藓，扪读知几遍。",
                "寻思隐其下，终日弄书卷。",
                "庶几平生心，所得未应偭。",
                "亲庭臣行在，归计乖初愿。",
                "言瞻浣花里，卮水乃缺献。",
                "人间画图样，皮骨怪丰腆。",
                "京华四十载，褐短更驴蹇。",
                "至今彼堂上，唇绽齿微现。",
                "独馀双眸子，利若秋江剪。",
                "因何太瘦生，贫贱恐不免。",
                "耒阳一脔炙，饮食知味鲜。",
                "后人美肴膳，出语秽虾蚬。",
                "那知独角龙，妙用天行健。",
                "至其得意处，力斡造物转。",
                "神雷破潜穴，霹雳飞雨片。",
                "武夫荷戈战，飒沓旗鼓偃。",
                "蛟鼍呿波浪，宗庙罗黻冕。",
                "鞭车甫平陆，梯磴忽绝巘。",
                "又如虚空内，一气互游衍。",
                "有足恣驰驱，不行渠自远。",
                "苍茫鬼神会，惨惨颜状变。",
                "春荣与秋悴，时节随晦显。",
                "凤鸣朝阳桐，诸鸟徒巧啭。",
                "关雎乐不淫，小弁亲不怨。",
                "此身付天地，宁作青紫楦。",
                "低头向严武，陵辱非所便。",
                "百年禀忠孝，句法老益练。",
                "君看夔州作，大冶金百炼。",
                "麟经示褒贬，此物足懲劝。",
                "蜀山上摩天，蜀水下如线。",
                "山川蕴精异，翁句丽而典。",
                "荒郊夜徂半，隔巷闻惊犬。",
                "分明梦见翁，握手一笑倩。",
                "殷勤得软语，意若深予眷。",
                "文章致隆贵，嗤点到群彦。",
                "何当同宗文，相与携笔研。"
            ]
        },
        {
            "title": "八月十二日再入都",
            "content": [
                "野色连山碧，时光似木流。",
                "邹阳仍是客，李广不封侯。",
                "业已诗中老，何须病始休。",
                "草根萤一点，寂照万端忧。"
            ]
        },
        {
            "title": "陈杰荆州之役伯文实约予闻其没官怆甚不寐遂",
            "content": [
                "细雨归帆暮，西风远笛哀。",
                "江空人永已，兴尽首重回。",
                "嗣祖焉非福，王生本不来。",
                "从今长谢客，稳卧北山隈。",
                "",
                ""
            ]
        },
        {
            "title": "十六日伏睹明堂礼成圣驾恭谢太一宫小臣敬成",
            "content": [
                "燕罢芳园敕御龙，须臾仙仗簇还宫。",
                "千官过尽尘如雾，薄暮香钿满路中。",
                "",
                ""
            ]
        },
        {
            "title": "金陵杂兴二百首",
            "content": [
                "铁钱转手变铜钱，父老相传喜欲颠。",
                "未必颍川能若此，画图随处有香烟。"
            ]
        },
        {
            "title": "借屋",
            "content": [
                "借屋移来逐半年，眼看花发便欣然。",
                "主人官满吾当去，却忆看花又可怜。"
            ]
        },
        {
            "title": "夜句三首",
            "content": [
                "儿女咿嘤斑竹床，蜩螗六月沸如汤。",
                "登楼谁问牛郎事，只看银河意已凉。"
            ]
        },
        {
            "title": "哭邢刍父六首",
            "content": [
                "颐养花能秀，谦卑玉似温。",
                "当家衣钵受，外氏典型存。",
                "逸骥方开路，归云遽敛昏。",
                "胸中何事了，地下与谁论。"
            ]
        },
        {
            "title": "似梦非梦作",
            "content": [
                "仙女宫钗玉凤头，太平天子翠云裘。",
                "九霄下视人间世，底事相看笑不休。"
            ]
        },
        {
            "title": "赠草",
            "content": [
                "一阵春风起，依然故旧情。",
                "墙根霜下草，吾与汝更生。"
            ]
        },
        {
            "title": "金陵杂兴二百首",
            "content": [
                "燕子蜂儿各自忙，玉魂谁返杜秋娘。",
                "人间抵死无殊丽，免唤分司御史狂。"
            ]
        },
        {
            "title": "次韵刍父秋怀",
            "content": [
                "四十才如此，将来事可吁。",
                "长斋甘短褐，旧债压新租。",
                "已觉身何有，行当梦亦无。",
                "茅檐负朝日，黄卷足相娱。"
            ]
        },
        {
            "title": "过金陵四首",
            "content": [
                "飞鸿渺渺衬蒹葭，蓼岸红饶小穗花。",
                "此是秋光最佳处，江湖何处不思家。"
            ]
        },
        {
            "title": "远怀二首",
            "content": [
                "缥缈龙泉伯，人间第一流。",
                "胡然天下宝，只顿海东头。",
                "斯道谁兴废，浮云任去留。",
                "绝知他日少，预作百年忧。"
            ]
        },
        {
            "title": "金陵杂兴二百首",
            "content": [
                "小虹桥上看朝曦，云里钟山一带微。",
                "忆在山中望宫阙，淡烟朱碧转依稀。"
            ]
        },
        {
            "title": "金陵杂兴二百首",
            "content": [
                "甫见梅花方结子，即看燕子已生见。",
                "青春游荡不知返，留住金陵又几时。"
            ]
        },
        {
            "title": "五次韵送蹈中造朝",
            "content": [
                "镜曲春帆远，延和晓仗穿。",
                "已更新历日，休问小行年。",
                "用我书三箧，从渠食万钱。",
                "功名今古意，留眼看苍天。"
            ]
        },
        {
            "title": "得句",
            "content": [
                "存养龟传息，扶行鹤类形。",
                "题诗窗纸白，住舍竹林青。",
                "食淡神偏爽，眠稀梦亦灵。",
                "从来知守分，真个胜看经。"
            ]
        },
        {
            "title": "往回临安口号八首",
            "content": [
                "老铦相见一欣然，说似艰虞是去年。",
                "从此新诗更超诣，时人欲杀岂无天。"
            ]
        },
        {
            "title": "简德允",
            "content": [
                "言归四十日，两度得寻君。",
                "贫病有诸子，情怀无半分。",
                "梅花年后雪，雁翅屋东云。",
                "早晚扁舟兴，能来与细论。"
            ]
        },
        {
            "title": "建邺即事",
            "content": [
                "凄凄风雨病情怀，准拟东归事不谐。",
                "买得扁舟如箬叶，又随明月过秦淮。"
            ]
        },
        {
            "title": "七夕",
            "content": [
                "七夕相寻旧宅来，鸡头月下脊令杯。",
                "饮残谁问天边事，独自婆娑弄影回。"
            ]
        },
        {
            "title": "效张文潜雪体",
            "content": [
                "楼高谁上最高层，独客思家见只憎。",
                "半夜樵归逢说虎，隔溪罾罢约留灯。"
            ]
        },
        {
            "title": "再次送刍父韵寄之二首",
            "content": [
                "君到知何日，书来未可疏。",
                "旅情难是久，别意重于初。",
                "时暑方遵涉，斋居少自如。",
                "梁空明月梦，只有不关渠。"
            ]
        },
        {
            "title": "金陵杂兴二百首",
            "content": [
                "十里城壕尽是花，覆舟山下几人家。",
                "日长知道游车倦，自汲新泉唤饮茶。"
            ]
        },
        {
            "title": "秋夜有感",
            "content": [
                "楼上几当当，残更引漏长。",
                "月明山树湿，露下药苗香。",
                "朝野衣冠异，郊原故物伤。",
                "平生三径草，此夕更苍凉。"
            ]
        },
        {
            "title": "武昌",
            "content": [
                "南楼丝管日纷纷，一带春江浸碧云。",
                "遗老相逢问年几，白头闲话岳将军。"
            ]
        },
        {
            "title": "雨中花/夜行船",
            "content": [
                "十载尊前，放歌起舞，人间酒户诗流。尽期君凌厉，羽翮高秋。世事几如人意，儒冠还负身谋。叹天生李广，才气无双，不得封侯。榆关万里，一去飘然，片云甚处神州。应怅望、家人父子，重见无由。陇水寂寥传恨，淮山宛转供愁。这回休也，燕鸿南北，长隔英游。"
            ]
        },
        {
            "title": "摸鱼儿",
            "content": [
                "望关河、试穷遥眼，新愁似丝千缕。刘郎豪气今何在，应是九疑三楚。堪恨处。便拚得、一生寂寞长羁旅。无人寄语。但吊麦伤桃，边松倚竹，空忆旧诗句。文章事，到底将身自误。功名难料迟暮。鹑衣箪食年年瘦，受侮世间儿女。君信否。尽县簿高门，岁晚谁青顾。何如引起。任槎上张骞，山中李广，商略尽风度。"
            ]
        }
    ]
}