{
    "dynasty": "宋",
    "author": "贺铸",
    "intro": "贺铸（1052-1125） 字方回，自号庆湖遗老。长身耸目，面色铁青，人称贺鬼头。山阴（今浙江绍兴）人，居卫州（今河南汲县）。孝惠皇后族孙，授右班殿直。元佑中曾任泗州、太平州通判。晚年退居苏州，杜门校书。不附权贵，喜论天下事。能诗文，尤长于词。其词内容、风格较为丰富多样，善于锤炼字句。部分描绘春花秋月之作，意境高旷，语言浓丽哀婉，近秦观、晏几道。其爱国忧时之作，悲壮激昂，又近苏轼。南宋爱国词人辛弃疾等均有续作，足见其影响。著有《东山寓声乐府》（一名《东山词》）、《庆湖遗老集》。",
    "items": [
        {
            "title": "题毗陵僧舍二首之二",
            "content": [
                "秋风忽起家山意，流落天涯叹憔悴。",
                "古寺不挂寰瀛图，终南山翁何处至。"
            ]
        },
        {
            "title": "怀寄彭城朋好十首之九寇十一",
            "content": [
                "寇叔情何厚，邮筒数得书。",
                "前春应上冢，能访酒家无。"
            ]
        },
        {
            "title": "春书",
            "content": [
                "新蚕经浴罢，旧燕未来前。",
                "吏局坐如梦，物华行可怜。",
                "藻生南浦钓，雨足东皋田。",
                "故国负归约，尘埃年复年。"
            ]
        },
        {
            "title": "吴江送客",
            "content": [
                "送别松陵道，轻舟助客拏。",
                "湖空翦葭菼，市隘集鱼虾。",
                "薄雨啼残雪，新潮蚀嫩沙。",
                "镜中羞沓飒，行复见春花。"
            ]
        },
        {
            "title": "谢米雍丘元章见过",
            "content": [
                "今古两妙令，雍丘与太丘。",
                "当时号清白，後日想风流。",
                "吏鼾庭阴午，农歌野色秋。",
                "吾非荀氏老，愧尔德星留。"
            ]
        },
        {
            "title": "岁暮舟居卧病怀寄金陵和上人",
            "content": [
                "野泊岁云暮，念归期正赊。",
                "津童为过客，商舶是邻家。",
                "雪密鱼依罧，潮回蚌委沙。",
                "南州人健否，不寄早梅华。"
            ]
        },
        {
            "title": "局中归",
            "content": [
                "心火成灰不复然，故园笑别十三年。",
                "晚凉退食无余事，坐与儿曹挽纸鸢。"
            ]
        },
        {
            "title": "拟鲍溶寒宵叹",
            "content": [
                "孤缸照愁眠，明灭知夜久。",
                "荧荧月落床，摵摵风入牖。",
                "美人怅何许，寤言不相偶。",
                "心寄南征鸿，云汉长回首。"
            ]
        },
        {
            "title": "历阳十咏之二鸡笼山",
            "content": [
                "楚姥昔奔迸，余生脱沈沦。",
                "家禽不忍置，信谓妇人仁。",
                "空笼欻变化，千载高嶙峋。",
                "可待厤湖水，复生桑下尘。"
            ]
        },
        {
            "title": "送李宗古录事谢病南归",
            "content": [
                "十旬病免谢鸡群，收得闲身付白云。",
                "南浦少留离别赋，北山相侍敢移文。",
                "松舟桂楫晓将发，菰叶鲈鱼秋未分。",
                "异日有怀长笑客，西飞燕子一相闻。"
            ]
        },
        {
            "title": "怀寄周元翁十首之",
            "content": [
                "周郎归溓溪，旱燥害嘉谷。",
                "仰饱百指余，嗷然坐空屋。",
                "应书乞米帖，得继朝来粥。",
                "行升大夫籍，月赐万钱禄。",
                "振显属他年，盘飧罗海陆。",
                "毋忘佛子言，不食大夫福。"
            ]
        },
        {
            "title": "将发永城题陈伯隽蒙轩",
            "content": [
                "几对春风把酒杯，小舟临发更徘徊。",
                "四明狂客重来日，庭下榴花开未开。"
            ]
        },
        {
            "title": "折中仓观米元章题字",
            "content": [
                "银钓入木揜锺王，拂眼清风识楚狂。",
                "淮海京尘两流落，与君大是觉身妨。"
            ]
        },
        {
            "title": "答杜仲观登丛台见寄",
            "content": [
                "高风荡河汉，白露被寒菊。",
                "下有络纬虫，凄酸生意促。",
                "华年不相待，去我何流速。",
                "老步失腾骧，短辕甘局蹙。",
                "伊人濮阳秀，方厌折腰辱。",
                "仕道塞榛芜，低徊避蚖蝮。",
                "邯郸古都会，陈迹武灵筑。",
                "兴发即登临，西南几穷目。",
                "新诗琢璠琰，叠寄两三幅。",
                "一听郢中歌，阳春回草木。",
                "行将及瓜代，暂喜摆羁束。",
                "鞭马径相过，连朝奉游瞩。",
                "只鸡与斗黍，礼意未为足。",
                "何以遇高阳，多营瓮头醁。"
            ]
        },
        {
            "title": "留别张白云谋父",
            "content": [
                "三年官局冷如冰，炙手权门我未能。",
                "赖与白云之隐者，不谈黄卷即寻僧。",
                "萧萧帘箔风披竹，草草杯盘雪洒灯。",
                "尘土浮游浸相远，吴鱼燕雁两难凭。"
            ]
        },
        {
            "title": "呈李之仪",
            "content": [
                "淹卧疲筋快晓晴，屋头相报鹁鸪鸣。",
                "病侵老境可怜许，春入故园何似生。",
                "坐想兰亭通曲水，行闻上已接清明。",
                "明年强健陪嘉集，定夺三觥赋不成。"
            ]
        },
        {
            "title": "送章邦杰移家余杭包家山",
            "content": [
                "九江贤令尹，千载两相望。",
                "昔也陶彭泽，今之章瑞昌。",
                "拂衣置五斗，高兴挹羲皇。",
                "避俗陶无悔，达生吾与章。",
                "渊明三迳荒松菊，我携一瓢寓僧屋。",
                "渊明乞食踵人门，我卖神丸办蔬粥。",
                "渊明为酒接休元，我每移书谢州牧。",
                "渊明纸笔课儿曹，我子长歌紫芝曲。",
                "萧闲门户十三年，尚畏尘缘生处熟。",
                "行将卜隐包家山，誓与苍生链大还。",
                "愿君门外诛榛菅，来者勿拒容跻攀。",
                "镜湖遗老老且孱，犹堪护鼎诃神奸。",
                "功成拔宅自仙去，唯余井臼留人间。"
            ]
        },
        {
            "title": "追和亡友杜仲观古黄生曲三首之三",
            "content": [
                "要知两侬心，等是它山石。",
                "此诚不可转，彼情无自入。"
            ]
        },
        {
            "title": "答陈传道五首之三",
            "content": [
                "游宦几人达，不知强健归。",
                "未容夸昼锦，几见化缁衣。"
            ]
        },
        {
            "title": "题华阳公主碑阴",
            "content": [
                "王姬乘凤去，春色一朝空。",
                "昔怨绮罗月，今无松柏风。",
                "千年见白日，狐穴入幽宫。",
                "玉镜古尘满，落梅谁复容。",
                "峨峨当队碑，宝刻一何工。",
                "文擅色丝美，但书膏邑封。",
                "惜非丈夫烈，不得传无穷。",
                "好在故时物，清漳流自东。"
            ]
        },
        {
            "title": "酬别曾忱",
            "content": [
                "昔年室迩叹人遐，少日相逢别日赊。",
                "聊寄归心天北雁，会乘高兴斗边槎。",
                "雷惊白昼龙蛇起，风荡青春草木华。",
                "谁念渠伊独憔悴，岂容平世赋怀沙。"
            ]
        },
        {
            "title": "早夏",
            "content": [
                "吏役初无补，端令乐事妨。",
                "不知春遂去，但爱日何长。",
                "薄雨梅含核，温风麦擢芒。",
                "须容退食暇，一枕梦吾乡。"
            ]
        },
        {
            "title": "留别王景通二首之二",
            "content": [
                "游宦差池太半生，君方倥偬我伶俜。",
                "官衔转落百僚底，衫色浑偷两鬓青。",
                "张掾官曹抛胜日，向平家事汩余龄。",
                "相逢一段盂城梦，明发扁舟是浪萍。"
            ]
        },
        {
            "title": "感庭枣",
            "content": [
                "昔来华纂纂，遽许实离离。",
                "西风会摇落，行复见空枝。",
                "岁物感流驶，事功伤暮迟。",
                "咄彼身後名，前人端自欺。",
                "书殚南山竹，奄奄定何知。",
                "贤哉张生翰，千载与心期。"
            ]
        },
        {
            "title": "和钱德循古意二首之一",
            "content": [
                "驾犁岂知耕，布谷不入田。",
                "大农坐官府，百吏饱穷年。"
            ]
        },
        {
            "title": "秦淮官柳二首之二",
            "content": [
                "西来载病一扁舟，建业江山负胜游。",
                "杨柳经眠方自得，蒲帆临挂复迟留。",
                "长条似舞前溪曲，卷叶宜翻出塞愁。",
                "想见南朝旧人物，可怜能个样风流。"
            ]
        },
        {
            "title": "怀寄寇元弼王文举十首之四登飞鸿亭",
            "content": [
                "南京一登眺，朔雁正来宾。",
                "好去长淮北，殷勤访故人。"
            ]
        },
        {
            "title": "送僧法印志因西游京师",
            "content": [
                "刻雪裁冰物外人，强随肥马走京尘。",
                "未应无地栽桃李，江北江南一样春。"
            ]
        },
        {
            "title": "乌江东乡往还马上作二首之一",
            "content": [
                "黄尘随马染征衣，十里江皋送客晖。",
                "废井草荒蛙黾怒，下田沙涨芋魁肥。",
                "解缨拂树弄清浅，棋榻扫云飞翠微。",
                "人生事事不如意，终日念归何日归。"
            ]
        },
        {
            "title": "和崔若拙四时田家词四首之一",
            "content": [
                "鼓声迎客醉还家，社树团栾日影斜。",
                "共喜今年春赛好，缠头红有象生花。"
            ]
        },
        {
            "title": "赠僧彦",
            "content": [
                "昔年杖舄几相从，同遇弥天汉上翁。",
                "早恨扬舲南浦别，俄惊扫地北山空。",
                "壮心脱落浮云外，病骨枝梧梦境中。",
                "赖有西岩旧桃李，异时应许共春风。"
            ]
        },
        {
            "title": "梦游金陵设堂故基",
            "content": [
                "燕堂遗址压西州，剪径扪萝出石头。",
                "老木駸駸太相逼，连冈衮衮欲东流。",
                "歌钟谁话前朝事，风雨魂惊别夜游。",
                "梦境浮生更多病，结茅归老信悠悠。"
            ]
        },
        {
            "title": "放舟下江留寄王元胥",
            "content": [
                "桧楫淹留已涉旬，小窗犹得酒相亲。",
                "寒潮不应溪流涩，病客未行舟子嗔。",
                "挥手便分今夜月，断肠先见隔江春。",
                "凤皇台上长回首，何处高城与故人。"
            ]
        },
        {
            "title": "送陈传道之官下邳",
            "content": [
                "昔也官彭城，日与君子亲。",
                "俱游大梁下，不见辄兼旬。",
                "衣食牵迫人，汗走长街尘。",
                "相逢立马语，愁面如含辛。",
                "朝来忽叩门，颇惊黄绶新。",
                "告我即东下，得官淮泗滨。",
                "方语病中暍，药物苦殚贫。",
                "故人复舍去，此怀难重陈。",
                "想见经旧庐，节候属萧辰。",
                "朝寻张翁墅，暮投寇叔邻。",
                "二子亦吾好，尺书坐因循。",
                "交情定相访，为话正迷津。"
            ]
        },
        {
            "title": "题张氏白云庄",
            "content": [
                "江左陶徵士，高风昔所闻。",
                "应慙五株柳，难比一溪云。",
                "我有乘桴约，君方植杖耘。",
                "悠悠竟何得，晚岁盍同群。"
            ]
        },
        {
            "title": "夏夜怀寄传道",
            "content": [
                "疲筋任藜杖，行药下僧坊。",
                "月出河汉白，雨余草木凉。",
                "有怀社中子，引首东南望。",
                "高韵少谐结，何心事征商。",
                "泗滨六七月，万柳鸣蜩螗。",
                "大艑轲峨来，迎风坐胡床。",
                "投钱授赤券，岂所试君长。",
                "申退尚多暇，不无金玉章。",
                "而余方执热，思得濯沧浪。",
                "云牋傥写寄，珍重未相忘。"
            ]
        },
        {
            "title": "历阳十咏之六天门山",
            "content": [
                "天门束箭流，北注据牛弩。",
                "淩高驻翠华，舟师燿威武。",
                "当时侍帷幄，谁复徵往古。",
                "虞舜有苗征，端为两阶舞。"
            ]
        },
        {
            "title": "上巳有怀金明池游赏",
            "content": [
                "西城小雨宿尘消，春水溶溶拍画桥。",
                "舍翠汀洲白苹发，披香宫殿紫云高。",
                "彩舟日晚绮罗醉，油幕风晴丝管焦。",
                "侠少朋游应念我，一年佳赏负今朝。"
            ]
        },
        {
            "title": "和陈传道秋日十咏之一秋雨",
            "content": [
                "近砌掷鸣签，长檐悬素绠。",
                "湿翅暝鸦归，高梧落寒井。"
            ]
        },
        {
            "title": "怀寄寇元弼王文举十首之一初别後",
            "content": [
                "樽酒津亭别，还城何所投。",
                "无情是流水，断送到南州。"
            ]
        },
        {
            "title": "寄题浔阳周氏濂溪草堂",
            "content": [
                "濂溪之水清，未足濯公缨。",
                "平生抱苦节，成就此溪名。",
                "长啸置符传，孤云归思轻。",
                "溪头四壁居，溪下百亩耕。",
                "量汲奉晨盥，课樵共夕烹。",
                "希逢杖屦游，但听弦歌声。",
                "为客剪三径，传家通一经。",
                "双珠交照乘，合璧倍连城。",
                "被褐有余乐，问缣无隐情。",
                "桂林两枝秀，借尔俗眼荣。",
                "昔仰名父子，今推难弟兄。",
                "不应文范裔，遽谓公慙卿。",
                "如袭带砺封，毋为权利倾。",
                "地实寝丘比，有力安得并。",
                "勒诗高岸石，敢告後代生。"
            ]
        },
        {
            "title": "凌歊/金人捧露盘",
            "content": [
                "控沧江。排青嶂，燕台凉。驻采仗、乐未渠央。岩花磴蔓，妒千门、珠翠倚新妆。舞闲歌悄，恨风流、不管馀香。繁华梦，惊俄顷，佳丽地，指沧茫。寄一笑、何与兴亡。量船载酒，赖使君、相对两胡床。缓调清管，更为侬、三弄斜阳。",
                ""
            ]
        },
        {
            "title": "送潘景仁之官岭外兼寄桂林从叔",
            "content": [
                "夜衔舟尾昼联樯，齐发都门到楚乡。",
                "我欲尘埃投衮衮，君方湖海去茫茫。",
                "伤心客路逢寒食，回首家园但夕阳。",
                "想见步兵应访问，仲容无复竹林狂。"
            ]
        },
        {
            "title": "燕子楼",
            "content": [
                "城据山川胜，千年楚故都。",
                "高楼临汴水，杨柳荫芙蕖。",
                "唐室中多故，将军老镇徐。",
                "球场朝戏马，玉帐夜投壶。",
                "白雪徵清唱，黄金得绿珠。",
                "春风楼上醼，三日极欢娱。",
                "红粉梦云散，白杨兵火余。",
                "当年贺厦燕，老尽几番难。",
                "曲径拥黄叶，西风时扫除。",
                "寒鸱蹲老树，睥睨女墙狐。",
                "有客晚登览，旁徨思壮图。",
                "荆榛闭铜雀，麋鹿游姑苏。",
                "陈迹岂足道，旧欢何日无。",
                "朱栏开酒场，宝勒迎官奴。",
                "醉袖舞鸜鹆，艳声歌鹧鸪。",
                "迟留故时月，桂影来座隅。",
                "回首一相诧，今人如不如。"
            ]
        },
        {
            "title": "答许景亮",
            "content": [
                "东嘉海上孕瓌怪，之子人英晦当代。",
                "发之辞章聊一噫，雷鼓霜钟警聋聩。",
                "投吾夜光敢不拜，相期过高幸少杀。",
                "君家风鉴严简汰，顾吾衰迟积尪瘵。",
                "久隐墙东慕牛侩，绝望仲华安石辈。",
                "老矣狂奴犹故态，清思屡遭俗子败。",
                "絮衣棘径动罥碍，京尘浼人更难奈。",
                "行拏一舟犯滂湃，五斗无余杂糠稗。",
                "全家饫飧云梦上艹下豈}，黄鹤登临指天外。",
                "燕子西飞书可待，访吾少明安好在。"
            ]
        },
        {
            "title": "示王泌",
            "content": [
                "违离南北几星霜，短发萧萧带尺长。",
                "执戟郎效官落拓，楚丘生触绪悲凉。",
                "双凫乘雁谁比数，拉虎批熊犹健强。",
                "端恨养奇妨废酒，樽前都属个侬狂。"
            ]
        },
        {
            "title": "游夷门资福佛祠园",
            "content": [
                "百根高树挂凌霄，鶗鴂飞来深处巢。",
                "心喜它年有归著，白衣居士此诛茅。"
            ]
        },
        {
            "title": "快哉亭",
            "content": [
                "飞亭冠城隅，空豁延四望。",
                "夙昔两文雄，故床此相向。",
                "山川气候美，诗酒风神王。",
                "弹压许昌侯，阳春慙俚唱。",
                "麾车忽南北，荣辱生誉谤。",
                "一躐云逵间，一落江湖上。",
                "我来得陈躅，伏槛徒怊怅。",
                "可畏此尘笼，归哉养荒浪。"
            ]
        },
        {
            "title": "和田录事君义咏雪",
            "content": [
                "千里龙沙失旧荒，四来云物助苍凉。",
                "直疑见月应无影，未必因风始解狂。",
                "枉费铅华□楚女，不禁汤饼试何郎。",
                "回中自是人间世，怊怅龟台去路长。"
            ]
        },
        {
            "title": "调北邻刘生",
            "content": [
                "荒园老墙百堵破，北邻刘子南邻贺。",
                "今朝两望不相过，端怯衡阳芒屩涴。",
                "吾庖无鱼未必饿，晏饭糠核烦脾磨。",
                "吾床何容凡物坐，书为睡媒即床卧。",
                "彼子刘子何所作，方学商声哦楚些，",
                "细君戛琴与之和。相忘之乐在江湖，",
                "最灵者人情不无。此日可惜难再图，",
                "秋风西来莫挽吾。後日相思几千里，",
                "书不尽言徒耗纸。"
            ]
        },
        {
            "title": "寄题泉南陈氏步云亭",
            "content": [
                "紫翠峰前水一湾，趣亭微径白云关。",
                "渔樵不见携筇去，猿鹤相随采药还。",
                "晚月带潮来海上，春风吹雨到人间。",
                "恨君轻为苍生起，曾得东山几日闲。"
            ]
        },
        {
            "title": "读李益诗",
            "content": [
                "君虞兴圣孙，诗律早专美。",
                "乐府度新声，宫酺奉天子。",
                "鲜风猎兰苕，华月濯桃李。",
                "独有连眉郎，才称劣相比。",
                "颇闻竹窗句，流落绮纨耳。",
                "吏曹久失调，幕府感恩起。",
                "从军五十篇，王粲慙率尔。",
                "胡沙动霜草，开卷得千里。",
                "骞翔大蓬拜，转顾触排毁。",
                "晚升八座崇，谢事知所止。",
                "高文茂支庶，埋灭长已矣。",
                "斯人今不亡，正赖数番纸。",
                "咄嗟齿踰壮，日就无闻耻。",
                "勉哉课谣吟，请自田居始。"
            ]
        },
        {
            "title": "郎官湖",
            "content": [
                "当年贤守令，载酒沔南游。",
                "凉月呈新霁，明湖涵素秋。",
                "郎官夏口使，仙客夜郎囚。",
                "促膝青螭舫，连觞紫绮裘。",
                "高驩随雨散，余躅想风流。",
                "芳草失青履，沧波浮白鸥。",
                "江吞百顷尽，石刻一篇留。",
                "宜有沈碑者，前怀陵谷忧。"
            ]
        },
        {
            "title": "自卫还徐憩永城王氏园",
            "content": [
                "归路尘埃嬾著鞭，北窗仰枕碧云天。",
                "柴桑此兴无人学，负尔清风七百年。"
            ]
        },
        {
            "title": "赠道士蹇拱辰",
            "content": [
                "尝观妙手御风图，想像斯人世所无。",
                "今识黄冠葆光子，爽气飘颻画不如。",
                "岷峨东来九千里，眼饱高山与流水。",
                "乘春更拟访天台，晨肇当年偶然耳。",
                "葆光子，胡为乎，",
                "鼎中龙虎炼成宝，笔下鬼神驱作奴。",
                "须君且置是等事，三复玄元皇帝书。"
            ]
        },
        {
            "title": "渡冷水涧投宿万岁岭",
            "content": [
                "萧萧黄叶下清沟，白鸟飞来故少留。",
                "今夜行人短亭宿，小窗风雨梦渔舟。"
            ]
        },
        {
            "title": "老鹤叹",
            "content": [
                "华表华表归来乎，出无车，食无鱼。",
                "懿公之遇难再图，卑栖俛啄同群雏。",
                "谁谓嵇氏子不孤，强颜市井交屠沽，",
                "巨源密启亦已疏。呜呼，",
                "卫侯既不可作，道林今也则无。",
                "露鸣风舞何区区，夙夜供君耳目娱。",
                "西山二子饥相似，南国三闾放不如。",
                "端虑盘飧怀异味，并随焦尾付庖厨。"
            ]
        },
        {
            "title": "许永席上赋",
            "content": [
                "流浪江湖跨两年，西风犹驻木兰船。",
                "可人方外二三子，与尔樽中十八仙。",
                "处士妄同公子议，麴生未减索郎贤。",
                "自怜衰病方轰饮，也在刘家幕下天。"
            ]
        },
        {
            "title": "怀寄周元翁十首之",
            "content": [
                "周郎走王都，马足尘翻波。",
                "贺老宦江夏，无人惊雀罗。",
                "出处躁静间，奈此贫病何。",
                "平生解指誓，晚境忽婆娑。",
                "迫死不得休，前言食已多。",
                "尚敢厌闲冷，欻为赴火蛾。"
            ]
        },
        {
            "title": "过澶魏被水民居二首之一",
            "content": [
                "带沙畎亩几经淤，半死黄桑绕故墟。",
                "未必邻封政如虎，自甘十室九为鱼。"
            ]
        },
        {
            "title": "追和亡友杜仲观古黄生曲三首之二",
            "content": [
                "欢归夜何其，月照临门别。",
                "後夜待欢来，开门但明月。"
            ]
        },
        {
            "title": "题毗陵僧舍二首之一",
            "content": [
                "古寺相留跨两年，穷通出处固天然。",
                "短檠灯火掩书卷，屡听芭蕉夜雨眠。"
            ]
        },
        {
            "title": "留题左顾亭二首之一",
            "content": [
                "余不亭下檥归舟，访古怀贤百刻留。",
                "办得千金脱元绪，此心端不为封侯。"
            ]
        },
        {
            "title": "送李主簿夷行之官河阴四首",
            "content": [
                "君才本高绝，流俗固难谐。",
                "桂生樗栎林，宁免相突排。",
                "勾稽谅多暇，帘箔蔽公斋。",
                "圣贤在黄卷，差可遣人怀。"
            ]
        },
        {
            "title": "怀寄周元翁十首",
            "content": [
                "周郎嗜茗饮，偶与吾好同。",
                "赠行发吾宝，紫璧琱云龙。",
                "此实太官物，分甘玉堂公。",
                "我曹百石史，藜菽每不充。",
                "诗人盍得尝，可以骄万锺。",
                "愿君间一歠，千里共清风。"
            ]
        },
        {
            "title": "阻风白鹭洲招讷上人",
            "content": [
                "凤皇台下凤皇巢，白鹭洲边白鹭涛。",
                "舟未解维先望见，风能传语更相招。",
                "江南春物为谁好，淇上归心不自聊。",
                "何日结茅锺阜尾，幅巾相对一方袍。"
            ]
        },
        {
            "title": "重游梵行院",
            "content": [
                "晓渡南冈五里松，精庐未见已闻钟。",
                "门前拂地垂杨柳，扫净秋来过马踪。"
            ]
        },
        {
            "title": "题皖山北濒江田舍",
            "content": [
                "江转皖公山北流，萧闲人物美田畴。",
                "一溪春水百家利，二顷夏秧千石收。",
                "小市竹楼张酒旆，平桥松岛荫渔舟。",
                "莫知农老何为者，几叶传封乐国侯。"
            ]
        },
        {
            "title": "乌江东乡往还马上作二首之二",
            "content": [
                "悠悠东去欲何之，草莫西还可是归。",
                "残日雨竿荒戍远，青山满眼故园非。",
                "江田经雨菰蒋熟，石路无风蠛蠓飞。",
                "回羡耕夫闲胜我，早收鸡犬闭柴扉。"
            ]
        },
        {
            "title": "和邠老郎官湖怀古五首",
            "content": [
                "白也遭时网，临年放夜郎。",
                "何妨去物远，当道横豺狼。"
            ]
        },
        {
            "title": "怀寄彭城朋好十首之三刘四",
            "content": [
                "子仲安贫者，毗陵久罢归。",
                "秋风一相忆，赖有燕西飞。"
            ]
        },
        {
            "title": "亡女胜璋哀辞",
            "content": [
                "百痾沈顿弥两年，何图壮女死我先。",
                "失声忍号气窒咽，泪如绠縻汲九泉。",
                "呜呼尚敢尤诸天，托非其人死失所。",
                "父孱母嚣犹弃汝，吞辛咀楚申何許。",
                "萎荑殒英春不主，呜呼万古为冤土。"
            ]
        },
        {
            "title": "故邺",
            "content": [
                "魏武昔恢图，北平谭尚孽。",
                "卜邺筑新都，非徒三狡穴。",
                "将行迁鼎志，遽有分香诀。",
                "落日繐帷空，莫终歌舞阕。",
                "旋闻瀍洛上，载起苍龙阙。",
                "四叶不归东，苔花驰道绝。",
                "食槽识终验，挂饭期先决。",
                "扰攘百年间，覆车寻此辙。",
                "山川气象变，朝市繁华歇。",
                "白露复青芜，茫茫换时节。",
                "阴风吹葛屦，磷火走兵血。",
                "木叶下西陵，寒虫助骚屑。",
                "当时陪葬骨，马鬣犹环列。",
                "队碣仆纵横，镌文久残缺。",
                "帛砧与柱础，螭首随分裂。",
                "指此一抔间，贤愚两何别。",
                "悠悠凤漳水，寂寂雀台月。",
                "千古配英魂，未随埃烬灭。",
                "田皋访遗老，谓有兴亡说。",
                "但听黍离篇，叱牛耕不辍。"
            ]
        },
        {
            "title": "江夏秋怀三首之一",
            "content": [
                "陈物纷然眼界中，长年何与偶书空。",
                "沧浪难为俗子唱，络纬漫催贫女工。",
                "风月少容休吏役，烟波长与济途穷。",
                "功成身退非吾事，犹办扁舟东复东。"
            ]
        },
        {
            "title": "和杜仲观青字诗二首之二",
            "content": [
                "白马青络头，青萍宝带钩。",
                "青溪流水急，独上青翰舟。",
                "佳人青雀钗，手把青荷游。",
                "慕君青云器，青发结绸缪。"
            ]
        },
        {
            "title": "丛台歌",
            "content": [
                "累土三百尺，流火二千年。",
                "人生物数不相待，摧颓故址秋风前。",
                "武灵旧垅今安在，秃树无阴困樵采。",
                "玉箫金镜未销沈，几见耕夫到城卖。",
                "君不见丛台全盛时，绮罗成市游春晖。",
                "一从琱辇闭荒草，萧散行云无复归。",
                "韶魂想像风流在，晴华露蔓犹依稀。",
                "盘纡棘迳撩人衣，禾黍晚成貊貉肥。",
                "层檐碧瓦碎平地，梦作鸳鸯相伴飞。",
                "登临吊古将语谁，城郭人民今是非。",
                "指君看取故时物，南有清流西翠微。",
                "彷徨华表不忍去，岂独辽东丁令威。"
            ]
        },
        {
            "title": "拟王少伯新兴",
            "content": [
                "西北云悠悠，东南日杲杲。",
                "浪语问阴晴，悬知行雨少。",
                "桃蹊换青荫，夙昔一何好。",
                "临牖思茫然，微风动萱草。"
            ]
        },
        {
            "title": "题海陵寓舍二首之一",
            "content": [
                "池上千条柳，依依解占春。",
                "自怜衰飒鬓，不与物争新。"
            ]
        },
        {
            "title": "同毕绍寓泊永城招李深昆仲",
            "content": [
                "满城杨柳正黄繁，几处秋千出短垣。",
                "经雨河流失清浅，带云春色乍寒暄。",
                "从来嵇阮耽琴酒，况得机云好弟昆。",
                "咫尺津亭望斋馆，杖藜相过莫辞烦。"
            ]
        },
        {
            "title": "寄清凉和上人二首之一",
            "content": [
                "吾家无担石之储，朝四暮三如有余。",
                "北岳官粮饱妻子，南朝僧寺寓图书。",
                "迎船春色情亲我，坌马京尘笑谢渠。",
                "莫作江东步兵待，翻然端不为鲈鱼。"
            ]
        },
        {
            "title": "留别僧讷",
            "content": [
                "冗从西班谁比数，牛侩马医犹尔汝。",
                "诗解穷人未必工，苦调酸声效梁父。",
                "荥阳道人方外交，谓我有言追屈骚。",
                "骊珠不惜弹黄雀，狗尾何堪联晋貂。",
                "秦淮潮上扁舟发，後日相思一书札。",
                "千里同风了了然，人闲无处无明月。"
            ]
        },
        {
            "title": "变竹枝词九首之八",
            "content": [
                "危构压江东，江山形胜雄。",
                "但闻竹枝曲，不见胡床公。"
            ]
        },
        {
            "title": "过曹氏园马上作",
            "content": [
                "香风细细出重墙，不见繁枝已断肠。",
                "知有何人卷帘箔，卧看零落满斜阳。"
            ]
        },
        {
            "title": "暑夜",
            "content": [
                "渴蝉呜中夜，木叶凝无风。",
                "襟苧不加带，犹如被蒙茸。",
                "三庚信可畏，一扇曾何功。",
                "安得解民愠，苍梧理古桐。"
            ]
        },
        {
            "title": "题渊明轩",
            "content": [
                "渊明新榜揭门眉，夫子高情俗不知。",
                "未仰秫秔供岁计，本於松菊有心期。",
                "卧来不浅羲皇兴，归去何慙乡里儿。",
                "窗破檐倾从此始，只应风月解相思。"
            ]
        },
        {
            "title": "送李主簿夷行之官河阴四首",
            "content": [
                "少小縻一官，身世两相补。",
                "为饱西复东，志愿劣儿乳。",
                "不无同心友，颇压折腰膂。",
                "寄语北山云，异时吾与汝。"
            ]
        },
        {
            "title": "快哉亭朝暮寓目二首之一",
            "content": [
                "夙起喜舒旷，径趋城上楼。",
                "初阳动禾黍，积雨失汀洲。",
                "水牯负鸲鹆，山枢悬栝蒌。",
                "坐慙真隐子，物我两悠悠。"
            ]
        },
        {
            "title": "怀寄寇元弼王文举十首之六登黄楼",
            "content": [
                "何处延明月，东城百尺楼。",
                "故人那得见，後夜是中秋。"
            ]
        },
        {
            "title": "三鸟咏之一提壶引",
            "content": [
                "绿野带江春漠漠，露湿花蔫朝暮薄。",
                "年芳婉娩欲辞人，啼鸟殷勤劝行乐。",
                "提壶真起予，十千美酒当剩沽。",
                "金龟宝貂家所无，持底可过黄公垆。",
                "调官东来今几日，谓有公田宜种秫。",
                "朝廷未除私酿律，安得一试焦革术。",
                "提壶鸟，叹吾与尔皆悠悠。",
                "君不见长安两市多高楼，大书酒旆招贵游。",
                "脱闻提壶鸣树头，论槽买瓮更献酬。",
                "庶几此声知所投，胡为南乡长滞留，",
                "端使北宗狂客羞。"
            ]
        },
        {
            "title": "和彭城王生悼歌人盼盼",
            "content": [
                "东园花下记相逢，倩盼偷回一笑浓。",
                "书簏尚缄香豆蔻，镜奁初失玉芙蓉。",
                "歌阑燕子楼前月，魂断凤皇原上钟。",
                "寄语虞卿谩多赋，九泉无路达鱼封。"
            ]
        },
        {
            "title": "和别清凉和上人",
            "content": [
                "明朝解携白鹭洲，後日相望黄鹤楼。",
                "建业水清供白酌，武昌鱼贱足音邮。",
                "著身物外不无处，俛首人群非有求。",
                "愿报西庵落成会，待公退卧侬归休。"
            ]
        },
        {
            "title": "江夏八咏之四右舒元舆榜",
            "content": [
                "亭揭奇章榜，斯民孰去思。",
                "多慙羊叔子，涕泗岘山碑。"
            ]
        },
        {
            "title": "春行",
            "content": [
                "风俗喜嘉辰，行乐东城春。",
                "人歌芍药章，马度杨柳津。",
                "田亩久枯渴，麦芒栖暗尘。",
                "焦心戴白叟，日望西郊云。"
            ]
        },
        {
            "title": "杨柳枝词二首之一",
            "content": [
                "方过清明雨後天，回塘照影弄跹跹。",
                "深情拟属风光主，爱惜长条待少年。"
            ]
        },
        {
            "title": "题芭蕉叶",
            "content": [
                "十亩荒池涨绿萍，南风不见芰荷生。",
                "隔窗赖有芭蕉叶，未负潇湘夜雨声。"
            ]
        },
        {
            "title": "寄周文清",
            "content": [
                "节物惊心不我留，故人相望海边州。",
                "苦荷老尽池台晚，鸿雁来多云汉秋。",
                "谁共清樽寻乐事，独将长幅写离忧。",
                "明年芳草青门道，好试青衫伴侠游。"
            ]
        },
        {
            "title": "易官後呈交旧",
            "content": [
                "当年笔漫投，说剑气横秋。",
                "自负虎头相，谁封龙额侯。",
                "聊辞哙等伍，滥作诗家流。",
                "少待高常侍，功名晚岁收。"
            ]
        },
        {
            "title": "东城送客马上",
            "content": [
                "向午孤烟起客樯，一陂春水两鸳鸯。",
                "渔童解唱沧浪曲，应笑尘埃马上郎。"
            ]
        },
        {
            "title": "钱塘海潮",
            "content": [
                "高岸如陵累石顽，一支涨海横中间。",
                "九军雷鼓震玉垒，万里墨云驱雪山。",
                "奏政维舟羞胆怯，史迁舐笔恨才悭。",
                "钱郎几许英雄气，强弩三千拟射还。"
            ]
        },
        {
            "title": "将发永城留题李氏斋壁",
            "content": [
                "匹马扁舟寄此身，可怜投老尚迷津。",
                "黄尘是处随游子，明日相逢即故人。",
                "东道琴樽能惜夜，西园花絮欲伤春。",
                "分携後日匆匆去，灯火虹桥梦更频。"
            ]
        },
        {
            "title": "晚泊长芦有怀历阳金陵朋好",
            "content": [
                "犀照亭边两橹催，凤栖台下片帆开。",
                "龙盘虎踞行远矣，牛渚鸡笼安在哉。",
                "无端鞍马三年役，有意蓴鲈异日来。",
                "樽洒故人谁待我，故应风月尚徘徊。"
            ]
        },
        {
            "title": "僧居对雨二首之二",
            "content": [
                "平沙四绕护城堤，小雨经旬不作泥。",
                "似与幽人忍牢落，一双黄鸟隔墙啼。"
            ]
        },
        {
            "title": "重别和上人",
            "content": [
                "分手风波路几千，侵寻老境百奇缠。",
                "一官得饱亦劳矣，大士忘情犹泫然。",
                "北道音尘长断望，西庵香火不无缘。",
                "是身脱使先朝露，图像聊依十七贤。"
            ]
        },
        {
            "title": "怀寄寇元弼王文举十首之二过碧芦轩",
            "content": [
                "东轩美风月，诗酒伴欢呼。",
                "昨日墙阴过，依依见碧芦。"
            ]
        },
        {
            "title": "邯郸郡楼晚望",
            "content": [
                "新凉泻轩槛，草木带秋声。",
                "阔水倒岚影，洗磨刀戟明。",
                "百虫暮吟动，一鸟归思轻。",
                "晚律骇徂景，羁怀念劳生。",
                "去国亦已久，己年今复庚。",
                "官仓容雀耗，世路忌蜗争。",
                "顾我实荒浪，误抛樵与耕。",
                "竹木微迳在，奚独古人行。"
            ]
        },
        {
            "title": "送僧云还吴兴",
            "content": [
                "吴兴道人美风度，月下沧浪翘白鹭。",
                "昼公诗律尚能传，间有赤乌黄耳句。",
                "海角相逢一笑新，怀归不待白苹春。",
                "寄声故国群儿辈，潦倒尘埃贺季真。"
            ]
        },
        {
            "title": "锺山法云彦上人留中餐罢游草堂寺",
            "content": [
                "弭楫秦淮尾，登临殊兴回。",
                "难销蔬饭饱，更过草堂来。",
                "日转岩扉暝，风披蕙帐开。",
                "吾非海盐令，猿鸟莫相猜。"
            ]
        },
        {
            "title": "海陵西楼寓目",
            "content": [
                "天涯樽酒与谁开，风外徂春挽不回。",
                "扫地可怜花更落，卷帘无奈燕还来。",
                "王孙莫顾漳滨卧，渔父何知楚客才。",
                "强策驽筋怀故国，浮云千里思悠哉。"
            ]
        },
        {
            "title": "秋江晚望",
            "content": [
                "黄芦洲渚赤枫林，林外残阳叠嶂深。",
                "记得广陵城里市。董源横障卖千金。"
            ]
        },
        {
            "title": "约十客同集金山米芾元章约而不至坐中分题以",
            "content": [
                "九客相逢思楚狂，停歌罢铗缓行觞。",
                "座中那更添严令，分韵吟诗招阿章。",
                "",
                ""
            ]
        },
        {
            "title": "题杨子王辂故居清轩",
            "content": [
                "卜筑负南郭，褰开临要津。",
                "舟舆占集地，奈尔独清人。",
                "坐上一樽酒，江南千里春。",
                "何须茂弘扇，何患元规尘。",
                "游子感陈躅，怳如平生亲。",
                "九原不可作，归老复谁邻。"
            ]
        },
        {
            "title": "留别彦上人",
            "content": [
                "道人临别重留连，应念吾生汩世缘。",
                "拄笏看山犹故态，量船载酒异常年。",
                "兴来不计远千里，休去可须持一钱。",
                "会作清凉老庵主，两盂分粥对床眠。"
            ]
        },
        {
            "title": "乌江石跂觜晚望有怀故园",
            "content": [
                "山色相衔类太行，江流东去亦浑黄。",
                "鲈鱼鱠美招来客，鸿雁书迟梦故乡。",
                "五斗月支何足道，一帆风便可能忘。",
                "归田有计非今日，莫把移文揭草堂。"
            ]
        },
        {
            "title": "九日登戏马台",
            "content": [
                "当时节物此山川，倦客登临独惘然。",
                "戏马台荒年自，久射蛇公去事空传。",
                "黄华半老清霜後，白鸟孤飞落照前。",
                "不与兴亡城下水，稳浮渔艇人淮天。"
            ]
        },
        {
            "title": "题乌江汤泉寄老庵",
            "content": [
                "西庵松竹深，薄暮更微雨。",
                "山禽不畏人，嘲哳方对语。",
                "而余倦宦者，罢日今可数。",
                "京邑夙所怀，其如恶尘土。",
                "行复念斯游，回头怅何许。"
            ]
        },
        {
            "title": "答陈传道",
            "content": [
                "吾家季真登大蓬，我为斗筲来宝丰。",
                "公乎时以监呼我，自笑名同实不同。",
                "樽酒相望今夜月，鲈鱼又负一秋风。",
                "少须婚嫁怱怱毕，会买扁舟下浙东。"
            ]
        },
        {
            "title": "怀寄彭城朋好十首之十王三",
            "content": [
                "试吏王文举，俄缠风树哀。",
                "明年道濉上，为尔一徘徊。"
            ]
        },
        {
            "title": "和陈传道秋日十咏之四秋晓",
            "content": [
                "未卷半帘霜，犹疑在庭月。",
                "倚树汲清泉，疏风猎华发。"
            ]
        },
        {
            "title": "海陵喜雨",
            "content": [
                "闰年四月之相交，旱天云物何萧骚。",
                "清风卷地换尘世，白雨入林翻海涛。",
                "殊胜农儿踏车健，少宽病夫挥扇劳。",
                "须晴径买一渔艇，想见横塘深半篙。"
            ]
        },
        {
            "title": "晓登柏子冈回望金陵怀寄锺山泉禅师",
            "content": [
                "晨征念王事，驽驾烦屡叱。",
                "既陟崔嵬高，稍辞丛薄密。",
                "乌牛沾宿露，白鸟明初日。",
                "清川舴艋迟，绿岸浮图出。",
                "缅怀秣陵游，曾缀秦淮繂。",
                "曳舄白下门，供香金粟室。",
                "得闻四句偈，如奉三尺律。",
                "损益非所知，婚嫁行且毕。",
                "庶几追老庞，薄暮徼万一。",
                "誓将迁枳根，待变江南橘。"
            ]
        },
        {
            "title": "诅蚊",
            "content": [
                "公舍踞阴溝，维蚊得所在。",
                "朝昕减志迹，曛暮相期会。",
                "挟是党与繁，岂资躯力大。",
                "饥心过狼贪，毒喙甚蜂蛰。",
                "侜张巧中人，勇悍将何奈。",
                "贫无绡葛裯，拙计燃萧艾。",
                "徒自取熏蒸，举家更嚏咳。",
                "烟销尚鼓箑，夜久禦益懈。",
                "坦腹恣交攻，烦养如搔疥。",
                "神疲复萝悸，少不容清快。",
                "如何造物工，种此生民害。",
                "安得长风驱，投诸四荒外。",
                "断之严霜诛，併命不可贷。",
                "丑类偿一遗，馀孽行当再。"
            ]
        },
        {
            "title": "题项羽庙三首之三",
            "content": [
                "三户睢盱竟破秦，君王武略世称神。",
                "途穷一夜无遗恨，挈首殷勤予故人。"
            ]
        },
        {
            "title": "梅华寄清凉和上人",
            "content": [
                "石头城上客，领取一枝梅。",
                "何事春消息，今从江北来。"
            ]
        },
        {
            "title": "京居暮春感兴二首之一",
            "content": [
                "闲坊税屋远人群，晨鹊昏鸦亦厌闻。",
                "无奈春风作多事，满庭花絮正纷纷。"
            ]
        },
        {
            "title": "秋风登城楼",
            "content": [
                "袭人风露觉秋初，临水高楼更雨余。",
                "天幕鲜明河影淡，行云流月两徐徐。"
            ]
        },
        {
            "title": "九日寄维扬刘明仲",
            "content": [
                "扬舲瓜步背瓜洲，底处孤亭是玉钓。",
                "蜡烛有心啼别夜，布帆无恙到南州。",
                "黄华嘉节与何事，白发故人分取愁。",
                "赖有沧江知客恨，长年西北望京流。"
            ]
        },
        {
            "title": "送赵令畤之官陈州兼简周文清",
            "content": [
                "朱衣白面懿王孙，好去淮阳事相君。",
                "已放扁舟下南浦，更持樽酒醉西曛。",
                "青云计自此行始，明月惜从今夜分。",
                "拟仗短书裁不及，但传穷达报知闻。"
            ]
        },
        {
            "title": "寄王岐",
            "content": [
                "未从名宦两蹉跎，可但诗狂与酒魔。",
                "紫陌尘埃日驰逐，青楼灯火夜经过。",
                "当时豪纵年方少，今日疏慵病更多。",
                "唯见凭栏复攲枕，往来方寸奈情何。"
            ]
        },
        {
            "title": "送表侄赵子亿之官沧州兼简通守李延宁",
            "content": [
                "吾昔游浮阳，童心初办狂。",
                "淩高瞰海日，径欲穷扶桑。",
                "岁纪忽再周，此图竟莫偿。",
                "今适送子往，临风但彷徉。",
                "之子公族秀，祖基维懿王。",
                "成吾家宅相，裂封复吾乡。",
                "汝翁同谷守，视吾犹雁行。",
                "後生古所畏，之子未易量。",
                "筦库方试吏，事役须更尝。",
                "譬彼汗血驹，齿齐即腾骧。",
                "昃宜勤夙夜，动虞三尺妨。",
                "勿惮川陆遥，千里如邻墙。",
                "勿计弦晦余，俛仰度三霜。",
                "边朔昔云苦，今歌海隅康。",
                "正赖别驾贤，不减晋王祥。",
                "依投得吏师，行见售所长。",
                "为吾语故人，曩契想未忘。",
                "愿致双鱼封，继以一鹗章。"
            ]
        },
        {
            "title": "题海陵寓舍四首之二",
            "content": [
                "近湿篱根歌蟪蛄，向明屋角网蜘蛛。",
                "黄葵紫苋雨张王，花蚊白蚁风驱除。",
                "辗转犹憎夏夜久，支离何堪春病余。",
                "预愁还作旧年调，两眼京尘怀镜湖。"
            ]
        },
        {
            "title": "放舟通津门外作",
            "content": [
                "国门欲去尚迟迟，况复凄风落照时。",
                "犹有京尘坌舟尾，恼人无几庾元规。"
            ]
        },
        {
            "title": "留题左顾亭二首之二",
            "content": [
                "亭际高枞满百围，不无山鬼此焉依。",
                "咿呦为话当年事，曾见将军佩印归。"
            ]
        },
        {
            "title": "斗岘山马上",
            "content": [
                "西来投策倦跻攀，晚叶寒华一迳间。",
                "尽日闲云不留雨，斜阳还照隔江山。"
            ]
        },
        {
            "title": "晚泊小孤山作",
            "content": [
                "江势东南陡折回，两山屹立地维开。",
                "颠风裂石轰雷下，骇浪澎舟卷雪来。",
                "扪虱王孙初睥睨，饱鱼乌鬼但毰毸。",
                "物情岂识忘形乐，啸倚樯干独快哉。"
            ]
        },
        {
            "title": "三鸟咏之二竹鸡词",
            "content": [
                "东南泽国陂塘阔，旱岁少逢晴五月。",
                "田间蛙喜雨冥冥，竹下鸡啼泥滑滑。",
                "而予不耕陂下田，田皋驱马挥长鞭。",
                "稻塍微茫绝复连，如蹑镜面流鲛涎。",
                "植蹄沮洳不敢前，何暇顾惜青莲乾。",
                "竹鸡鸟，汝幸飞翔罗罻外，",
                "安知此涂吁可畏。雄雌更鸣方自慰，",
                "汝不能言意为对。君不见日围赫赫是长安，",
                "大明宫阙开云端。鸡人唱漏辰三刻，",
                "左右相君朝谒还。前驺谁敢干，",
                "後乘不可攀。飘颻青盖望已远，",
                "绿槐阴下沙堤闲。长堤千步沙漫漫，",
                "风不惊尘雨亦乾。君能驰骛此其所，",
                "何事江乡行路难。"
            ]
        },
        {
            "title": "重送曾诚之兼简俞澹陈庾",
            "content": [
                "春风漠漠老江蓠，行矣骚人好自持。",
                "半百幻身如且健，石头城下两茅茨。"
            ]
        },
        {
            "title": "问内",
            "content": [
                "庚伏压蒸暑，细君弄咸缕。",
                "乌绨百结裘，茹茧加弥补。",
                "劳问汝何为，经营特先期。",
                "妇工乃我职，一日安敢堕。",
                "尝闻古俚语，君子毋见嗤。",
                "瘿女将有行，始求然艾医。",
                "须衣待僵冻，何异斯人痴。",
                "蕉葛此时好，冰霜非所宜。"
            ]
        },
        {
            "title": "再送潘仲宝兼寄彭城交旧",
            "content": [
                "风雨扁舟幸少留，为君持酒话徐州。",
                "白鱼紫蟹秋初美，戏马飞鸿梦屡游。",
                "二阮年来知健否，季真老去尽归休。",
                "白云庄畔多闲地，不惜横刀真换牛。"
            ]
        },
        {
            "title": "王迥子高挽章五首",
            "content": [
                "我昔官房子，长怀忠穆贤。",
                "里无行马第，山有卧牛阡。",
                "当代三公後，维君五福全。",
                "桐棺远归祔，追旧几潸然。"
            ]
        },
        {
            "title": "送王西枢出镇郑圃八首之六",
            "content": [
                "来暖西枢席，斯民赖已多。",
                "前春凤池水，四海涨恩波。"
            ]
        },
        {
            "title": "江夏八咏之五奇章亭",
            "content": [
                "南津赵佗石，云是昔人舟。",
                "长忙精卫志，不碍长江流。"
            ]
        },
        {
            "title": "留别道士许自然",
            "content": [
                "东晋高贤许远游，裔孙今不坠风流。",
                "还有临川王太傅，每思与语即登楼。",
                "浮名何啻如云薄，钟鼓爰居非所乐。",
                "漱石枕流知善谑，友月朋风差不恶。",
                "吾亦尘闲无所求，终期探药栖罗浮。",
                "异日归来辽海鹤，不见人民见城郭。"
            ]
        },
        {
            "title": "酬桂林从叔",
            "content": [
                "江到三湘尽，山围八桂深。",
                "龙蛇寒下蛰，雾露昼多阴。",
                "迢递驰梅信，殷勤访竹林。",
                "淮南风土美，留滞亦何心。"
            ]
        },
        {
            "title": "病後登快哉亭",
            "content": [
                "经雨清蝉得意鸣，征尘见处见归程。",
                "病来把酒不知厌，梦後倚楼无限情。",
                "鸦带斜阳投古刹，草将野色入荒城。",
                "故园又负黄昏约，但觉秋风发上生。"
            ]
        },
        {
            "title": "舟次淮阴呈邑令田望",
            "content": [
                "狂吟醉约昔悠悠，衰病方谐散浪游。",
                "蔬粥满杯供我饱，兰舟系岸判君留。",
                "尘埃古刹寻遗篆，香火严祠谒故侯。",
                "晚具不须烹赤鲤，聊凭别後作书邮。"
            ]
        },
        {
            "title": "变竹枝词九首之二",
            "content": [
                "隔岸东西州，清川拍岸流。",
                "但闻竹枝曲，不见青翰舟。"
            ]
        },
        {
            "title": "题贾氏废园",
            "content": [
                "丞相园林半手栽，清樽曾为几人开。",
                "荒榛野蔓换桃李，慙愧春风如故来。"
            ]
        },
        {
            "title": "京居感兴五首",
            "content": [
                "壮图可复道，罄折营五斗。",
                "负郭二顷田，何时落吾手。"
            ]
        },
        {
            "title": "变竹枝词九首之三",
            "content": [
                "露湿云罗碧，月澄江练白。",
                "但闻竹枝歌，不见骑鲸客。"
            ]
        },
        {
            "title": "登头陀寺峰顶庵",
            "content": [
                "磴道淩虚挂白虹，头陀上方黄鹄东。",
                "沧溟五夜浴新日，老木三伏来凄风。",
                "北梦南云展张阔，纵江横汉并吞雄。",
                "楚乡绝境此其一，付与微吟多病翁。"
            ]
        },
        {
            "title": "怀寄彭城朋好十首之一庚午九月历阳赋。寇三",
            "content": [
                "元弼今安健，音尘久阔疏。",
                "早年倾盖意，白首复何如。"
            ]
        },
        {
            "title": "潘豳老出十数诗皆有怀苏儋州者因赋二首之二",
            "content": [
                "旧隐江城东复东，堂前杨柳付春风。",
                "犹传白雪兴中曲，俄失黄粱梦後翁。",
                "儋耳吉音无雁使，峨眉爽气属狙公。",
                "不应更广穷愁志，悟取平生坐底穷。"
            ]
        },
        {
            "title": "重游锺山定林寺",
            "content": [
                "破冰泉脉漱篱根，坏衲遥疑挂树猿。",
                "蜡屐旧痕寻不见，东风先为我开门。"
            ]
        },
        {
            "title": "九日雨中作",
            "content": [
                "九夏赤旱百井枯，三秋积雨釜生鱼。",
                "淩高径醉不易图，问底黄叶今有无。",
                "愿致皎白来庭除，昏瞳烂卷勤卷舒。",
                "管中一班聊自娱，未羡北里鸣笙竽。",
                "少日用壮胆力麤，六鳌可取负而趋。",
                "谁谓衰迟百病余，雀鼠入屋不受驱。",
                "长铗长铗归来乎，泥净没胫行无车。",
                "咄嗟蜡屐非双凫，安得翩然过故都。"
            ]
        },
        {
            "title": "送王西枢出镇郑圃八首之五",
            "content": [
                "前日神州尹，声华掩赵张。",
                "春风长有待，难树是甘棠。"
            ]
        },
        {
            "title": "待晓朝谒天庆作",
            "content": [
                "望晓谒琳宫，荒庭雾气浓。",
                "曾陪羽林仗，如待景阳钟。",
                "薄宦情无几，劳生梦不容。",
                "樵朋与渔伴，它日会相从。"
            ]
        },
        {
            "title": "自郓还徐道中",
            "content": [
                "八月过新雨，行云弄晚凉。",
                "山川乍明晦，禾黍半青黄。",
                "西去真何事，东还非故乡。",
                "悠悠尘土里，无路不亡羊。"
            ]
        },
        {
            "title": "变竹枝词九首之六",
            "content": [
                "南浦下鱼筒，孤篷信晚风。",
                "但闻竹枝曲，不见沧浪翁。"
            ]
        },
        {
            "title": "答王拙见寄：王字闲叟",
            "content": [
                "好在金陵王隐君，尺书忽与我相闻。",
                "蓴鲈久负秋风约，猿鹤终寻旧日群。",
                "横笛卧吹南浦月，杖藜笑度北山云。",
                "六朝陈迹何须问，一曲沧浪酒十分。"
            ]
        },
        {
            "title": "久病寄二三亲友",
            "content": [
                "早昧摄生理，百劳戕至真。",
                "药灵翻佐病，诗癖竟穷人。",
                "终负黄垆恨，长违白首亲。",
                "一囊安可得，四壁未应贫。",
                "灯下尘编泪，风前墓草春。",
                "傥忘鸡酒设，腹痛勿多嗔。"
            ]
        },
        {
            "title": "和陈传道秋日十咏之二秋晴",
            "content": [
                "归云去悠悠，长风来猎猎。",
                "檐角两长楸，斜阳晒黄叶。"
            ]
        },
        {
            "title": "历阳十咏之一厤湖",
            "content": [
                "昔也万家邑，今为无底渊。",
                "城郭泯遗迹，人民安得全。",
                "吊古一回首，薄暮愁风烟。",
                "拯溺不无意，吾生後千年。"
            ]
        },
        {
            "title": "自历阳泛江至赤埭访别曹解",
            "content": [
                "我访故人不待招，沧江谓广才容舠。",
                "离城五点寒更急，著岸两竿晴日高。",
                "别来书尺正坐嬾，老去鞍马何堪劳。",
                "明年淮上更携手，醉步卧虹千丈桥。"
            ]
        },
        {
            "title": "闻苏眉山谪守英州作",
            "content": [
                "岭首登临楚粤分，披襟先喜得南薰。",
                "座隅鹏鸟敢要赋，溪下鳄鱼知畏文。",
                "酒洗黄茅瘴时雨，啸驱碧落洞中云。",
                "高才何假江山助，未拟区区咏五君。"
            ]
        },
        {
            "title": "东畿舟居阻雪怀寄二三知旧三首之二",
            "content": [
                "寒洛未澌结，东趋江海深。",
                "舟人惊朝鼓，歛繂逗长林。",
                "林端落滞雪，沙际起鸣禽。",
                "病客坐长叹，摄衣涕流襟。",
                "亲朋自兹远，可是慕山阴。",
                "兴尽莫回楫，何人知此心。"
            ]
        },
        {
            "title": "送王西枢出镇郑圃八首之二",
            "content": [
                "帷幄参神算，边尘万里清。",
                "西藩聊偃息，犹是一长城。"
            ]
        },
        {
            "title": "檥舟秦淮雨中寄侍其服之",
            "content": [
                "篷卑每碍帻，仓狭才容席。",
                "凄酸拥膝吟，奈此风雨夕。",
                "欣闻钟漏旦，怀彼南城客。",
                "欲往从之游，塞涂没吾屐。",
                "方君慕栖遁，顾己淹行役。",
                "後夜岁云除，畸辰良足惜。",
                "何当斥氛闭，新阳被东陌。",
                "壶觞殿两骖，聊取一日适。"
            ]
        },
        {
            "title": "送僧法印智因西上",
            "content": [
                "千里长淮北，东风破雪寒。",
                "此行休问路，蓦直到长安。"
            ]
        },
        {
            "title": "和崔若拙四时田家词四首之三",
            "content": [
                "鸡声犬吠远相望，社酒登槽唤客尝。",
                "晓日晴明陂更阔，风吹荞麦蜜花香。"
            ]
        },
        {
            "title": "田园乐",
            "content": [
                "昔我未去国，幽栖淇上村。",
                "分辞侠少事，喜与农老言。",
                "农老孰追从，四邻皆世婚。",
                "机中工织妇，籍上成丁孙。",
                "青驹自走磨，黄犬长候门。",
                "昨日春火开，逍遥望高原。",
                "西照牛羊下，东风花草繁。",
                "今朝夏鸡鸣，麦熟田头喧。",
                "归来息树荫，课汲灌中园。",
                "秋赛方及辰，酿秫烹膏豚。",
                "丛祠响腰鼓，免杖奉神樽。",
                "冬雪断门巷，蚕庐清且温。",
                "地藉熊豹席，炉明荆枥根。",
                "起居就安适，非复系晨昏。",
                "不识百里面，不知千骑尊。",
                "供输先众期，於我何威恩。",
                "太上复淳古，坐超羲与轩。",
                "敢忘天地施，击壤声如埙。",
                "毕此百岁愿，泰然长夜魂。",
                "避秦谁氏子，客死武陵源。"
            ]
        },
        {
            "title": "晓晴西郊马上",
            "content": [
                "夜雨萧萧彻晓闻，不应为我扫尘纷。",
                "弄鞭十里西郊道，但见青山纳白云。"
            ]
        },
        {
            "title": "雪後同吴达夫慎献玉登黄鹤楼",
            "content": [
                "岁律峥嵘腊尽头，风吹朔雪到南州。",
                "三湖簸荡鲛鼍恐，七泽迷漫狐兔愁。",
                "狂客定回青雀舫，猎儿初试皂貂裘。",
                "江楼伏槛迎新霁，群玉峰前练带流。"
            ]
        },
        {
            "title": "檥舟当利口待风累日怀寄城中朋游二首之二",
            "content": [
                "离忧不可解，罢酒独登临。",
                "潮落江空阔，云繁岁晏阴。",
                "愁鸱守渔罧，怒犬突神林。",
                "触目增凄断，聊为泽畔吟。"
            ]
        },
        {
            "title": "访周沆郭忱",
            "content": [
                "前日去薄官，驱车望城阙。",
                "情亲周与郭，契阔多年别。",
                "征袍未及解，径造郊扉谒。",
                "存问审安娱，芝眉尉怀渴。",
                "家饱具羹炙，笑我犹饕餮。",
                "野色夜苍茫，松阴步微月。",
                "悲风应长啸，洒面若冰雪。",
                "狭室烛花青，坏炉拥驼褐。",
                "欢呼讲旧好，邻梦憎惊聒。",
                "念昔初冠年，朋从事颠蹶。",
                "忽忽一回首，身志成老拙。",
                "居诸信遄迈，又值阳生节。",
                "春物行可期，良游须屡结。",
                "妇家酒醅美，升斗容丐辍。",
                "斟酌挹东君，手选时芳折。",
                "樽前有余乐，身外无所切。",
                "欲寻玉清路，难访金丹诀。",
                "修短三万朝，黄尘共埋灭。"
            ]
        },
        {
            "title": "题叶翰林道卿手书唐人唱和集後",
            "content": [
                "翰客文房万卷余，诜诜翻是蠹书鱼。",
                "载薰载曝徒为尔，秦筑长城错备胡。"
            ]
        },
        {
            "title": "宿法惠寺",
            "content": [
                "驱马越飞涧，扬旌下回冈。",
                "欻见层浮图，高风振琅璫。",
                "重门壮且深，老柏森然行。",
                "佛子出延客，投鞭步长廊。",
                "中庭汲新泉，一饮生清凉。",
                "孤坐兴登览，危梯趋上方。",
                "萧萧荒竹林，檐外如环墙。",
                "樵牧断行径，龙蛇知所藏。",
                "山禽喜暄阳，啸侣何琅琅。",
                "子规特殷勤，使人怀故乡。",
                "引领落西北，暮色来苍茫。",
                "一官早见縻，微尚久未偿。",
                "明发复东去，斯游良不忘。"
            ]
        },
        {
            "title": "和陈传道秋日十咏之五秋月",
            "content": [
                "霜空出华月，樽酒聊相对。",
                "别夜复婵娟，故人千里外。"
            ]
        },
        {
            "title": "怀寄寇元弼王文举十首之九招文举",
            "content": [
                "後夜溪山雪，临门望子猷。",
                "莫因清兴尽，半道却回舟。"
            ]
        },
        {
            "title": "送寇元弼王文举",
            "content": [
                "无端嵇氏叟，早结曹家偶。",
                "不遂龙蛇藏，翻从牛马走。",
                "东西只强颜，清镜照人顽。",
                "攲枕知归路，开屏认旧山。",
                "甘心折腰膂，为饱来西楚。",
                "始验釜生鱼，还悲厕中鼠。",
                "两君冰玉人，倾盖许相亲。",
                "何意尘埃地，欻游云汉津。",
                "佳时第行乐，不与华年约。",
                "大白酒交酬，长笺诗间作。",
                "俄报戍期秋，扁舟去莫留。",
                "台乡淮水北，和氏玉坑头。",
                "飘颻同李郭，到岸逢摇落。",
                "俱是长年人，得忘弥日恶。",
                "劳生不自知，会合复何时。",
                "笼鸟槛猿思，烹鸡炊黍期。",
                "此期谅难必，幸勿忘今日。",
                "固有梦依依，可无书一一。",
                "徐国壮山河，黄楼入望多。",
                "後时三五夕，奈尔月明何。"
            ]
        },
        {
            "title": "和陈传道秋日十咏之九秋燕",
            "content": [
                "梅梁巢已空，去此复何从。",
                "勿惮归飞远，冰霜不尔容。"
            ]
        },
        {
            "title": "历阳十咏之四遏胡城",
            "content": [
                "狂胡昔凭凌，阔步长淮外。",
                "难此百雉城，万甲屯要害。",
                "时平一登望，江山互襟带。",
                "想像文献公，清风宛如在。"
            ]
        },
        {
            "title": "重送",
            "content": [
                "夹岸雪初消，青青见麦苗。",
                "传声汶阳客，已解木兰桡。",
                "春水生张泽，春风动乐郊。",
                "良游知不负，回首念无聊。"
            ]
        },
        {
            "title": "送陈传道摄官双沟",
            "content": [
                "弭楫想登临，闲云护日阴。",
                "青蒲泗水阔。古木汉祠深。",
                "应醉杯中物，谁闻泽畔吟。",
                "禅坊养奇客，轻别若为心。"
            ]
        },
        {
            "title": "题画卷後六言二首之二鸣琴召鹤图",
            "content": [
                "结茅百尺荒台，杖藜一径莓苔。",
                "谢绝鸡群老鹤，不应端为琴来。"
            ]
        },
        {
            "title": "寄有捷上人",
            "content": [
                "捷也当年避畏途，寄身一叶泛隋渠。",
                "定须慙愧操舟子，千里风波汝渡吾。"
            ]
        },
        {
            "title": "上巳後一日登快哉亭作",
            "content": [
                "上巳信嘉辰，流觞传旧俗。",
                "良游怅不遂，吏局方有属。",
                "东风吹晓雨，万窍嗥林麓。",
                "疑有泊舟人，狂歌河女曲。",
                "逾期始澄霁，物色如新沐。",
                "城角趋危亭，登临尉幽独。",
                "纷华扫不见，胡蝶飞平绿。",
                "竚倚穷夕曛，悠哉此心目。"
            ]
        },
        {
            "title": "烛蛾",
            "content": [
                "鬼蛾来翩翩，慕此堂上烛。",
                "附炎竟何功，自取焚如酷。",
                "感彼万动微，保生在无欲。",
                "不见青林蝉，饮风聊自足。"
            ]
        },
        {
            "title": "早发王村道中寄李智父",
            "content": [
                "鸡鸣戒徒御，驱马度前陂。",
                "得雨人耕早，边山日上迟。",
                "罢休何复道，会合邈无期。",
                "赖有西来水，悠悠慰我思。"
            ]
        },
        {
            "title": "登如方山",
            "content": [
                "楚郊十月尚闻蝉，傍道黄华亦可怜。",
                "特上西山最高处，长安应在夕阳边。"
            ]
        },
        {
            "title": "临汴亭送客还马上作",
            "content": [
                "衮衮尘埃与愿违，可堪持酒送将归。",
                "壮心已服驽骀老，羁思常先鸿雁飞。",
                "十口无厌太仓粟，四邻分采故山薇。",
                "何时偃卧柴桑里，自讼渊明昨日非。"
            ]
        },
        {
            "title": "檥舟当利口待风累日怀寄城中朋游二首之一",
            "content": [
                "一叶寄津口，怒涛安可乘。",
                "朝风占酒旆，夜爨乞渔灯。",
                "牛渚逢新月，秦淮想结冰。",
                "故人它夕梦，歌吹满金陵。"
            ]
        },
        {
            "title": "和王文举别馆初夏",
            "content": [
                "薰风酣绿树，午日思黄鹂。",
                "的的罗窗梦，西邻可得知。"
            ]
        },
        {
            "title": "游滕县时氏园池",
            "content": [
                "珍重西园主，开门待子猷。",
                "城隅树交荫，楼下水通流。",
                "鸲鹆鸣深竹，蜻蜓驻小舟。",
                "可能忘梦想，尘土满徐州。"
            ]
        },
        {
            "title": "长安在何许二首之一",
            "content": [
                "长安在何许，疑是青天上。",
                "矫首遡西风，溪云断人望。"
            ]
        },
        {
            "title": "送咸宁陈令完夫移官吴郡",
            "content": [
                "蒿莱东郭居，长者车成辙。",
                "礼经尚往来，岂为我辈设。",
                "临分怀出饯，津远舟速发。",
                "十月雁啼寒，沧波洒微雪。",
                "送君一樽酒，孤饮聊耳热。",
                "会取屈平书，商声歌九阕。",
                "开正到吴郡，阳暖张灯节。",
                "两地见梅花，相思不同折。",
                "官闲羁绁□，陈迹得搜阅。",
                "虎去丘隧空，燕惊宫火灭。",
                "廊倾罢鸣屧，兰劚香迳绝。",
                "逮□故时人，唯余剑池月。",
                "名城见图绘，丹墨殊灭裂。",
                "细与赋新诗，长封寄天末。",
                "老狐首丘志，客子敢忘越。",
                "未死定归东，柴荆昼常闭。",
                "右军领妙语，年大不堪别。",
                "况复鱼鸟情，飞沈方此诀。"
            ]
        },
        {
            "title": "彭城三咏之一戏马台歌",
            "content": [
                "秦蛇已中断，刘项方龙战。",
                "叱吒沮风云，睢盱走霆电。",
                "鸿沟一画天地开，楚王洗剑东归来。",
                "新都形胜控淮泗，笼山络谷营高台。",
                "重瞳登览何为者，不知招贤知戏马。",
                "上如激矢下投丸，兰筋霜腕便回盘。",
                "半夜悲歌骓不逝，明日阴陵行路难。",
                "騋牝三千归汉闲，粟豆尤闻蠹县官。",
                "君不见华山之阳古垧牧，春风吹草年年绿。"
            ]
        },
        {
            "title": "夜行邹县道中遇雨作",
            "content": [
                "昨日秋遂分，村村歛禾黍。",
                "半夜宿田人，相嘑深陂雨。",
                "駸駸马上客，厌浥投何所。",
                "暮发邹子城，朝期饭东鲁。",
                "据鞍思假寐，颠坠惭不武。",
                "俯畏道旁石，颓然如伏虎。",
                "远惊荞麦华，白水漫洲渚。",
                "安能叱吾驭，亲闱寄西楚。",
                "念昔卧苏门，夙兴犹及午。",
                "岂谓从一官，羁离遽如许。",
                "归欤惜迟暮，幽愫将谁语。",
                "赖尔草根虫，助我长吟苦。"
            ]
        },
        {
            "title": "陈留道中",
            "content": [
                "强半春风掩户庭，出门唯见麦青青。",
                "从来赤白歌桃李，曾与何人伴醉酲。"
            ]
        },
        {
            "title": "怀寄周元翁十首",
            "content": [
                "周郎西笑时，叠寄两函书。",
                "情亲语恳到，骨肉所不如。",
                "妙翰骋遒放，抵突黄与苏。",
                "黄癯曳羸筋，苏厚凝腯肤。",
                "我於季孟间，增少损有余。",
                "家鸡敢复道，储此橐中珠。"
            ]
        },
        {
            "title": "赠赵参军滂",
            "content": [
                "髯参军，髯参军，",
                "平昔相好书相闻。妙兼八法嗤五云，",
                "一字仅课三年勤。春回玉树生兰筋，",
                "骅骝气压千羸群。庾家之鸡安足云，",
                "君子砚渔而笔耘，桓扇兮羊裙。",
                "奈何不书蘂珠秘录之真文，宝厨钿轴缄灵芸。",
                "阆居清绝无世纷，谁其观者紫阳君。",
                "後日人间偶流落，犹得标题持键钥。"
            ]
        },
        {
            "title": "游盱眙南山示杨介",
            "content": [
                "霜晓无轻颸，长淮净如眼。",
                "招携南山游，老子兴不浅。",
                "不从千步桥，飞度一渔舠。",
                "中流鼓素楫，鲂鱮欻惊跳。",
                "禅叟延游客，匆匆问行色。",
                "千里远京关，浮骖去安适。",
                "长啸指沧浪，濯缨湔我裳。",
                "朱门曳裾地，槐柳自成行。",
                "多年困靴板，未立中人产。",
                "沈痼迫衰迟，求田咄何晚。",
                "神丸傥驻延，投此寄余年。",
                "凿室邻杨氏，然薪系太玄。"
            ]
        },
        {
            "title": "宿黄叶岭田家",
            "content": [
                "聚落荒山里，畲田岁不登。",
                "牛衣障隙雪，鼠穴见邻灯。",
                "愁信鱼难瞑，寒凝酒亦冰。",
                "怅然歌白石，推枕待晨兴。"
            ]
        },
        {
            "title": "和杜仲观青字诗二首之一丙寅四月京师赋",
            "content": [
                "青袍少年子，独出青门游。",
                "逢人少青眼，凝笑望青楼。",
                "窗中青蛾女，正为青春愁。",
                "心事属青鸟，青骢能少留。"
            ]
        },
        {
            "title": "历阳十咏之三濡须坞",
            "content": [
                "孙郎昔鹰扬，曹瞒方虎视。",
                "敢忘板筑勤，远推兵锋锐。",
                "俄闻青盖谣，无复金陵气。",
                "六代迭倾亡，长江亦平地。"
            ]
        },
        {
            "title": "历阳姥矶下马上有怀京都游好",
            "content": [
                "楚泽初冬正获田，孤鸿欲下却翻然。",
                "人烟隐约青山郭，云物离披小雪天。",
                "送别杯盘犹昨日，劳生鞍马遂穷年。",
                "故人多在金闺籍，谁念心寸如断弦。"
            ]
        },
        {
            "title": "舟次金陵怀寄历阳王掾相",
            "content": [
                "昨时江北望江南，把酒离愁已不堪。",
                "今夜江南望江北，抵掌清谈安可得。",
                "历湖白下非吾乡，官身俗眼禁人狂。",
                "後日扁舟更西去，江北江南两何处。"
            ]
        },
        {
            "title": "京居感兴五首",
            "content": [
                "扰扰尘笼下，容身亦自贤。",
                "横尸道边子，共笑直如弦。"
            ]
        },
        {
            "title": "金山游",
            "content": [
                "轻舠放中左氵右霝}，岸远春风壮。",
                "楫师俯仰呼，天水争簸荡。",
                "吾方扣其舷，聊赓小海唱。",
                "梢回即东麓，侧磴联屦杖。",
                "危刹表层巅，疲筋蹑牵强。",
                "斜廊缭复殿，鱼脊分背向。",
                "放日四垠宽，秋毫入吾望。",
                "侵云铁瓮垒，崛起去缘傍。",
                "映日海门山，不蔕沧波上。",
                "吾虽百石吏，平昔有微尚。",
                "俄得金仙徒，翦萝开岫幌。",
                "誓投桑榆年，浮玉翁自况。"
            ]
        },
        {
            "title": "寄兴化黄主簿杞",
            "content": [
                "何准第五不足称，黄童无双非自名。",
                "卑栖鸾凤安初仕，葆练龙虎希长生。",
                "明月高吟紫芝曲，红尘先老白云兄。",
                "莫辞一力走三舍，遽未能来频寄声。"
            ]
        },
        {
            "title": "再游西城",
            "content": [
                "柳条破眼已堪攀，鹭下城隅水一湾。",
                "後日重来寒食近，杏花林外见青山。"
            ]
        },
        {
            "title": "送左禹赴江夏尉",
            "content": [
                "泛泛青翰舟，亭亭黄鹤楼。",
                "江山信清洒，人物想风流。",
                "美酒遣归思，新诗题旧游。",
                "有鱼知不食，端作置书邮。"
            ]
        },
        {
            "title": "春怀",
            "content": [
                "东风吹雪阴复晴，西日冉冉林间明。",
                "著水苔衣渐涵绿，向阳竹鞭初引萌。",
                "官粮得饱酒不足，春物有意人无情。",
                "驰书相谢五陵侠，汗板尘靴今半生。"
            ]
        },
        {
            "title": "送金坛慎令瓛",
            "content": [
                "清素复多闻，天涯晚得君。",
                "相延蒲塞馔，细演贝多文。",
                "世味淡如水，身谋散胜云。",
                "谩为花县约，聊慰此临分。"
            ]
        },
        {
            "title": "海陵书事",
            "content": [
                "海滨流浪胡为乎，况复支离百病余。",
                "三月逢梅识春色，半年无雁托归书。",
                "老乌啄屋巫呼鬼，野艇横门米换鱼。",
                "回首扬州才百里，画桥风月可怜渠。"
            ]
        },
        {
            "title": "内翰出龙眠居士写真图",
            "content": [
                "落墨龙眠品如神，横笻一见谪仙人。",
                "孤云老鹤来何处，异石清流有是身。",
                "瞻仰生风开鬓发，卷舒盥手敬星辰。",
                "他年莫用黄金鋳，传在人间此逼真。"
            ]
        },
        {
            "title": "京居暮春感兴二首之二",
            "content": [
                "扰扰奔蹄与疾轮，九街寻胜作狂人。",
                "东风漫送朝来雨，可奈长安自古尘。"
            ]
        },
        {
            "title": "登黄鹤楼怀古兼寄潘豳老昆仲",
            "content": [
                "汉大将军楚国材，半生倦韵浼尘埃。",
                "徐夫人匕首安在，丁令威华表归来。",
                "紫府无踪劳彷像，白云有待久裴徊。",
                "楼标空阔天垠露，川势从横地纽开。",
                "陇鸟赋成洲共永，越人歌断棹先回。",
                "会招物外二三子，长啸披襟挹快哉。"
            ]
        },
        {
            "title": "茅塘马上",
            "content": [
                "壮图忽忽负当年，回羡农儿过我贤。",
                "水落陂塘秋日薄，仰眠牛背看青天。"
            ]
        },
        {
            "title": "题宝泉官舍壁",
            "content": [
                "偶著强名字，非才但铸金。",
                "不妨称外监，况复住山阴。",
                "胜日聊披卷，清风故解衿。",
                "余生偷禄隐，何等是升沈。"
            ]
        },
        {
            "title": "拟温飞卿",
            "content": [
                "露网朱甍上，风帘翠锁前。",
                "宿衾熏萏菡，朝镜拂漪涟。",
                "津润销金笔，香依扑粉绵。",
                "度闲双陆子，拨恨十三弦。",
                "鹦鹉殷勤语，旃檀委曲烟。",
                "鲛绡乾玉筋，鱼钥限金莲。",
                "团扇酬桃叶，乌丝代杏牋。",
                "朱门长窅窅，白马自翩翩。",
                "难钓三珠树，徒抛七宝鞭。",
                "酒阑应有待，梦破即无缘。",
                "信鹊新秋去，孤蟾後夜圆。",
                "浪言墙外地，的是洞中仙。"
            ]
        },
        {
            "title": "有僧自峡中来持黄黔州手制茶兼能道其动静与",
            "content": [
                "平生得禄仅荣亲，持底天涯料理贫。",
                "夜户不关无长物，晨炊待火乞诸邻。",
                "山狇木換喿}颇侠能来虎，水弩何知枉中人。",
                "少减家园旧年调，携笼先采雨前春。",
                "",
                ""
            ]
        },
        {
            "title": "游庄严寺园",
            "content": [
                "石楠花落小池清，独下平桥弄扉行。",
                "蔽日绿阴无觅处，不如归去两三声。"
            ]
        },
        {
            "title": "历阳十咏之八百福寺",
            "content": [
                "文昌西郭居，修竹闭环堵。",
                "琴樽不复存，青莲开梵宇。",
                "尘纷晦遗像，粉绘才可睹。",
                "拜莫愧无言，长哦君乐府。"
            ]
        },
        {
            "title": "金山夜集招米芾元章不至作",
            "content": [
                "芳洲撷兰佩，清夜栖宝坊。",
                "晚风驾飞涛，柱石摇长廊。",
                "微月逗檐际，助我灯烛光。",
                "黄童天下才，斖斖陈与章。",
                "狂歌间险语，捧腹屡烘堂。",
                "惜无杯中物，可以延楚狂。",
                "兴阑半道去，浪学山阴王。",
                "明发吾将还，沧波渺相望。",
                "如何方外徒，漫仕烦官仓。",
                "端尔凉秋节，白云来帝乡。"
            ]
        },
        {
            "title": "离冠氏道中",
            "content": [
                "别酒厌厌一据鞍，远林微迳雪迷漫。",
                "伤心不似来时路，柳摆东风絮作团。"
            ]
        },
        {
            "title": "舟发金陵望历阳作",
            "content": [
                "尚识历阳道，依然西照间。",
                "风烟石碛戍，林麓楚王山。",
                "隔水一凝伫，当年百往还。",
                "谁怜跃马客，衰病再投闲。"
            ]
        },
        {
            "title": "金堤客舍望南乐城",
            "content": [
                "黄流漫涣浸城根，烟火依微日欲昏。",
                "禾黍不登非政罪，居人犹得饱鱼飧。"
            ]
        },
        {
            "title": "乌江北道中作",
            "content": [
                "寒麦田畴雪糁花，暮潮洲渚水吞沙。",
                "凫鷖长作渔舟伴，桑柘深藏老圃家。",
                "浊酒纵贤谁与醉，青山有价不容赊。",
                "南来学得沧浪唱，却著征衫袖马挝。"
            ]
        },
        {
            "title": "感兴六首",
            "content": [
                "青鵳噉雀雏，饫饱侮鸢乌。",
                "不知皂鵰力，拏杀北城狐。"
            ]
        },
        {
            "title": "酬别道师许自然",
            "content": [
                "早慕浮云耻系匏，泠然风驭起三茅。",
                "青菁可种无闲地，黄鹤归来失旧巢。",
                "石鼎颇传惊俗句，醉图未免取僧嘲。",
                "何须西望长安笑，谁是平生莫逆交。"
            ]
        },
        {
            "title": "广津门东马上",
            "content": [
                "津头落帆鼓，薄暮尚蓬冬。",
                "疑是秦淮口，扁舟醉梦中。",
                "不堪隋岸北，尘土一鞭风。",
                "传语端能否，伯劳飞自东。"
            ]
        },
        {
            "title": "感兴六首",
            "content": [
                "皂鵰狞觜爪，飞走披肝脑。",
                "不知游猎儿，必尔韝上老。"
            ]
        },
        {
            "title": "题杜仲观南康遗编後",
            "content": [
                "高吟晚节动江关，自况孤云岂易攀。",
                "赋鹏一篇传日下，骑鲸半夜去人间。",
                "知音谁复称流水，招隐吾方拟小山。",
                "固有清风千古在，不应空伴月明闲。"
            ]
        },
        {
            "title": "秦淮官柳二首之一",
            "content": [
                "秦淮两潮西复东，淮边杨柳酣薰风。",
                "送春白花去漠漠，避日黄鸟啼怱怱。",
                "陶彭泽多倦官叹，桓琅邪今衰病翁。",
                "此身会复有健日，拟就绿阴横钓篷。"
            ]
        },
        {
            "title": "江夏寓兴二首之二",
            "content": [
                "陂湖蹙坊市，江汉复纵横。",
                "沮洳莎城阽，晴阳竹瓦鸣。",
                "新文添鹏赋，异味识鼋羹。",
                "岂复悲流落，官粮寓此生。"
            ]
        },
        {
            "title": "送武庠归隐终南",
            "content": [
                "君不见南朝豪儁有郗生，自厌出身时网婴。",
                "乐闻栖遁去人者，倾金累百赠其行。",
                "关西武郎将家种，心实慕儒官冗从。",
                "春走巴东岁暮还，逢迎偶在江南梦。",
                "过门把酒豁清襟，行将归隐南山阴。",
                "终焉之计咄嗟办，愿赋一诗轻百金。",
                "吾闻自古咸秦称陆海，六印可求田莫买。",
                "别墅三千亩上腴，将军部曲犹多在。",
                "未应亲手把钩锄，岁事经营付家宰。",
                "一官换得今是翁，昔何所缚今谁解。",
                "携琴领鹤白云乡，身世相辽自两忘。",
                "北窗仰枕安足道，未知何者为羲皇。",
                "岂不胜俛首尘埃百僚底，南北推迁随尺纸。",
                "摩肩接武半台舆，谁谓淮阴非哙比。",
                "君家鼎甲盛先唐，两都朱邸森相望。",
                "天道恶盈几赤族，当时赖有安平王。",
                "庆牒蝉联今几代，云孙庠继游方外。",
                "他时野史逸民篇，铸也磨铅跂而待。"
            ]
        },
        {
            "title": "送历阳潘司户瑶移令归东鲁",
            "content": [
                "衰俗纷纷务近功，几人心迹与君同。",
                "低回州县青衫列，踊跃圣贤黄卷中。",
                "牛渚江山空夜月，河阳桃李再春风。",
                "相望鲁卫无多远，异日能寻卖药翁。"
            ]
        },
        {
            "title": "三山",
            "content": [
                "南朝凤皇台，置酒昔高会。",
                "酒酣望三山，宛在青山外。",
                "长哦谪仙吟，如啖鲸鲵鱠。",
                "明日信东风，孤帆出其背。",
                "荒戍接江濆，开门适相对。",
                "鼎足跱长川，不为舟楫碍。",
                "雨阳云吞吐，早晏潮进退。",
                "万古免浮沈，曾微拚鳌戴。",
                "伊余厌尘坌，闭目何可奈。",
                "爽气豁襟灵，山乎吾有赖。",
                "尝闻晋阿童，万舻飞戈快。",
                "径造此山陲，沧波为之隘。",
                "顾我疲软姿，功名让前辈。",
                "玄晖昔凭眺，物色颇有在。",
                "他时挂武冠，刀剑行且卖。",
                "山价略可酬，庵栖谢当代。",
                "远持三山矶，况彼七里濑。",
                "犹得傲狂奴，吾无故人待。"
            ]
        },
        {
            "title": "怀寄彭城朋好十首之二张大",
            "content": [
                "努力张谋父，躬耕老白云。",
                "无年俭足用，此外奈何君。"
            ]
        },
        {
            "title": "酬别法云彦上人",
            "content": [
                "将别雁门师，殷勤访所之。",
                "江湖怀北阙，鸥鸟恋南枝。",
                "朝隐非吾所，山英不汝欺。",
                "明年东下约，春水漾苹时。"
            ]
        },
        {
            "title": "腰疼山浮图下作",
            "content": [
                "兹山非峻极，名不载图谱。",
                "投策一攀跻，未觉病腰膂。",
                "苍松带寒日，交阴层窣堵。",
                "俨然黄面师，粉绘色已古。",
                "我贪五斗米，磬折向儿乳。",
                "复著鞍马劳，疲筋剧笞楚。",
                "此身异金石，能涉几寒暑。",
                "诛茅结圆庐，宴坐此其所。",
                "清心日焚诵，庶拔未来苦。",
                "望尘彼何人，碌碌安足数。"
            ]
        },
        {
            "title": "清明病中",
            "content": [
                "寒食晴阳少，江南此候同。",
                "侵晨泼火雨，薄暮驾潮风。",
                "目力书签上，生涯药裹中。",
                "可怜佳节物，似不系衰翁。"
            ]
        },
        {
            "title": "题彭城南台寺苏眉山诗刻後",
            "content": [
                "秋风媿度老江蓠，鼎水眉峰隔梦思。",
                "下走误传宣室召。上前谁进子虚辞。",
                "东坡麋鹿同三径，西掖鵷鸾占一枝。",
                "独有野僧违一俗，翠珉新勒旧题诗。"
            ]
        },
        {
            "title": "彭城三咏之三歌风台词",
            "content": [
                "汉祖高风百尺台，千年客土生蒿莱。",
                "何穷人事水东去，如故地形山四来。",
                "江淮犹沸鲸鲵血，八十一车枉归辙。",
                "白叟逢迎皆故人，牢酒欢呼惜将别。",
                "崤渑迢遥非我乡，死生此地何能忘。",
                "酒阑鸣筑动云物，青衿儿曹随抑扬。",
                "尔时可无股肱良，端思猛士守四方。",
                "君不闻淮阴就缚何慨慷，解道鸟尽良弓藏。"
            ]
        },
        {
            "title": "和陈传道秋日十咏之八秋兴",
            "content": [
                "拟从康乐公，双蹑登山屐，",
                "晴夜宿天台，披云看初日。"
            ]
        },
        {
            "title": "晓度黄叶岭东谷怀寄金陵王居士闲叟",
            "content": [
                "阴谷不寓暑，风松朝露零。",
                "乳溪逗绿筱，琴筑声泠泠。",
                "老石渍金碧，窅然沈列星。",
                "酌此石上泉，饵彼松下苓。",
                "倏欻振飞步，岂徒制颓龄。",
                "何须历五岳，即蹈神人庭。",
                "顾余方有役，俗驾不敢停。",
                "寄音采真子，来卜白云扃。"
            ]
        },
        {
            "title": "扬州叙游",
            "content": [
                "迷藏九曲属樵耕，野草闲花故有情。",
                "废苑春风遽如许，隔江山色可怜生。",
                "新声度曲复谁道，古井酌泉聊独清。",
                "杜紫微灵定相笑，青楼薄幸不知名。"
            ]
        },
        {
            "title": "赠僧孚",
            "content": [
                "北道交游窦了然，手持丹诀口谈禅。",
                "吾年方少不解事，贪酒放歌相助癫。",
                "十载驱车道梁楚，汴水之阳一环堵。",
                "著书直上窥鬻熊，郑圃漆园聊尔汝。",
                "旋闻瞥作去乡行，声迹相辽扫风雨。",
                "我遭官缚未渠央，君割尘缘遽如许。",
                "扁舟三月遡长川，故人投谒俄童颠。",
                "周妻何肉败吾事，成佛定输灵运先。",
                "此行历涉佳山水，随牒不妨行乐耳。",
                "与君更结莲社游，径取盂囊付舟尾。"
            ]
        },
        {
            "title": "题潘大临东轩",
            "content": [
                "陈公少荒诞，一室未遽扫。",
                "事功竟何成，老魅死不早。",
                "潘郎治寓舍，箒秃无遗蚤。",
                "庭砌莳兰萱，未霜除恶草。",
                "明窗羃轻素，朝日上杲杲。",
                "烟蔓擢薰炉，松腴浮墨沼。",
                "著书析鲁史，百传见脱藁。",
                "贼乱久逋诛，吾方力穷讨。",
                "不应两观下，仅获少正卯。",
                "坐可骄素臣，俾渠眸子了。",
                "而翁晏退食，笔削日课了。",
                "伯仲咏南陔，余风飒林杪。",
                "安知自娱适，聊尉堂上老。",
                "起居侍杖藜，寒燠躬炀澡。",
                "昏定仰屋眠，是中亦大好。"
            ]
        },
        {
            "title": "怀寄周元翁十首",
            "content": [
                "周郎妙雅道，五字可人师。",
                "许与非不严，奈何取我诗。",
                "我诗如秋虫，徒增长年悲。",
                "指疵固有望，逐臭得无嗤。",
                "诗鸣人必穷，我穷岂所宜。",
                "愿君勿阂此，晚节益经奇。"
            ]
        },
        {
            "title": "历阳十咏之五当利港",
            "content": [
                "龙骧乘上游，锐气吞敌境。",
                "风便趋吴京，收功在俄顷。",
                "平生负雄图，晚岁方获骋。",
                "何必传鼎彝，江山与之永。"
            ]
        },
        {
            "title": "重别王掾",
            "content": [
                "别访难遽了，不知寒夜长。",
                "回灯撤杯案，抱被宿船仓。",
                "载听远鸡唱，稍分征雁行。",
                "临风满掬泪，吹落一襟霜。"
            ]
        },
        {
            "title": "京居感兴",
            "content": [
                "为问长安客，何人识要津。",
                "长持一马箠，浪走六街尘。",
                "城阙烟中晓，关河雪後春。",
                "故园桃李在，樽酒愿相亲。"
            ]
        },
        {
            "title": "赠张之才",
            "content": [
                "夙龄垂耳慕飞黄，晚岁相逢两漫郎。",
                "浼我青衫奈尘土，误君白首坐文章。",
                "折腰仅厌米五斗，满腹莫骄钱一囊。",
                "多病劳生余有几，买山筑室愿邻墙。"
            ]
        },
        {
            "title": "东平周村驿观临川吴公题",
            "content": [
                "顿辔挥毫墨尚新，碧纱从此碧生尘。",
                "可怜庭下长杨树，犹有清阴待路人。"
            ]
        },
        {
            "title": "戏答张商老",
            "content": [
                "扬子江头两信潮，送君西去木兰桡。",
                "依依暮雨鸳鸯梦，嫋嫋春风豆蔻梢。",
                "细字碧笺随雁到，小帘朱户抵天遥。",
                "长安触绪牵情地，不特魂销骨亦销。"
            ]
        },
        {
            "title": "同张汉求宿升中院西寮",
            "content": [
                "僧合窗扉学画船，青荧灯火对床眠。",
                "北风带雪披檐竹，浑似潇湘夜泊天。"
            ]
        },
        {
            "title": "寒宵叹",
            "content": [
                "可怜明月光，委曲照空床。",
                "自是元无梦，更悲今夜长。"
            ]
        },
        {
            "title": "历阳十咏之十平痾汤",
            "content": [
                "文础护清漪，炯若涵冰玉。",
                "澡涤起沈痾，功参灵剂速。",
                "荒唐桑氏经，琐碎桐君录。",
                "利物本无穷，何须尘简牍。"
            ]
        },
        {
            "title": "怀寄周元翁十首",
            "content": [
                "周郎强仕年，药石甘苦口。",
                "得无耗天和，汤剂御衰朽。",
                "空华与□色，种种竟何有。",
                "妄爱温柔乡，荡然不回首。",
                "坐令松桂姿，凋脆等蒲柳。",
                "幸勿易斯言，前车镜湖叟。"
            ]
        },
        {
            "title": "送江与京归山阳",
            "content": [
                "山阳泽国四无山，百雉危城两水关。",
                "杨柳遥知紫极路，沧波长羡白鸥闲。",
                "病来药裹为吾累，兴尽渔舟送子还。",
                "风月异时何限思，区区并入尺书间。"
            ]
        },
        {
            "title": "题崇胜寺无心庵",
            "content": [
                "老鹤依林表，孤云寓山间。",
                "结茅穷释子，著身如许闲。",
                "有心即尘纷，无心犹石顽。",
                "有无心并置，日暮客来还。"
            ]
        },
        {
            "title": "题流香亭",
            "content": [
                "秋色朝来已十分，远山清瘦露云根。",
                "芙蕖昨夜惊风雨，叶叶流香有泪痕。"
            ]
        },
        {
            "title": "烈洲守风",
            "content": [
                "张帆早发石头城，淹泊风波百里程。",
                "白芷汀洲潮进退，黄梅村落昼阴晴。",
                "官粮牵迫少休日，药物扶持多半生。",
                "深闭船扉谢渔老，自慙尘垢满襟缨。"
            ]
        },
        {
            "title": "宝应野泊",
            "content": [
                "伏枕漳演後，维舟楚泽边。",
                "筋骸非壮日，节物迫穷年。",
                "夜雨侵床漏，晨炊凑鼻烟。",
                "劳生我其分，十口亦飘然。"
            ]
        },
        {
            "title": "题惠崇画扇六言二首之二秋水芦雁",
            "content": [
                "塞南秋水陂塘，芦叶萧萧半黄。",
                "直北飞来鸿雁，端疑个是潇湘。"
            ]
        },
        {
            "title": "僧居对雨二首之一",
            "content": [
                "檐雨溅溅滴砌沙，绿丛深处一榴花。",
                "小窗隐几俄成梦，堪笑无功饭後茶。"
            ]
        },
        {
            "title": "留别龟山白禅老兼简杨居士介",
            "content": [
                "汴尾望龟山，人烟了可数。",
                "长淮断日风，浩若千里阻。",
                "舟无百石载，两腋忧双橹。",
                "鷁首荡颓波，中流几翔舞。",
                "维梢迫曛暮，坎坎禅林鼓。",
                "曳锡辱来过，依然识眉宇。",
                "青荧灯火畔，再得亲软语。",
                "多慙晚闻道，忠义夙自许。",
                "刚肠愤激际，赤手搏豺虎。",
                "过壮缠百痾，余生托儿乳。",
                "羸躯假缓死，岂复胜冠组。",
                "会约子云孙，西岩两庵主。"
            ]
        },
        {
            "title": "留别王闲叟",
            "content": [
                "婆娑晚境未知还，邂逅故人增厚颜。",
                "次道志包宇宙外，子牟身寄江湖间。",
                "一悉妙义想冰释，九死余生非石顽。",
                "敢负清凉阿师约，西庵先办十年闲。"
            ]
        },
        {
            "title": "有僧自峡中来持黄黔州手制茶兼能道其动静与",
            "content": [
                "未闻东观奏书成，俄见西南万里行。",
                "从坐何关李都尉，补亡犹待褚先生。",
                "心悬黄犬沈来耗，耳惯青驹祗旧鸣。",
                "时节私庭差自慰，凤将雏去雁随兄。",
                "",
                ""
            ]
        },
        {
            "title": "老槐",
            "content": [
                "老树久枯秃，俯临清路尘。",
                "曾无席地阴，庇暍及斯民。",
                "枭巢与狐穴，凶怪相凭亲。",
                "嗥啸属阴黑，惊摇旁近人。",
                "周环筑级坛，立社祠秋春。",
                "既享不材寿，滥当有土神。",
                "勿惑巫妇言，请挥樵者斤。",
                "犹疑终窃据，复作後来薪。"
            ]
        },
        {
            "title": "送蒲圻陈主簿彦升归越",
            "content": [
                "好在稽山北，因君访故园。",
                "风流久衰歇，湖水自清浑。",
                "可得千秋观，相传百代孙。",
                "时闻祖行客，不减汉东门。"
            ]
        },
        {
            "title": "江夏八咏之二右灵竹寺",
            "content": [
                "高岸已为谷，斯人如蜕蝉。",
                "固应留宝刻，信示当家仙。"
            ]
        },
        {
            "title": "夏夜雨晴遣怀",
            "content": [
                "积潦被广陌，谁过牛侩翁。",
                "闭关养尪瘵，药石收良工。",
                "高斋俯嘉樾，疏箔延清风。",
                "左右列图史，披张俄一通。",
                "从嗤獭祭鱼，聊学蠹书虫。",
                "坐挹古人语，孰云吾道穷。",
                "浮生梦境间，不蔕之惊蓬。",
                "生死犹物化，今昔贤愚同。",
                "分阴贱垂棘，白日莫再中。",
                "薄暮纷滓澄，寥寥还太空。",
                "为问此何夕，凉蟾生自东。",
                "荒哉西园士，联盖追轻鸿。",
                "行乐以至斯，不知息微躬。",
                "侧聆天鸡鸣，凡耳初破聋。",
                "吾从汗漫游，遡景鞭垂虹。",
                "濯缨咸池渊，曦发若木丛。",
                "亲串不我忘，惠音赤鯶公。",
                "长哦赋来归，阅尔世上雄。"
            ]
        },
        {
            "title": "历阳十咏之七采石矶",
            "content": [
                "东西采石矶，山水两清绝。",
                "渔舠与商舶，今古几沿越。",
                "飘颻翰林主，长笑弄明月。",
                "难访物外游，飞云眇天末。"
            ]
        },
        {
            "title": "送毕彦祖先之京师",
            "content": [
                "日日东风吹旱云，弄鞭低帽送西曛。",
                "客亭五里复十里，春物三分今二分。",
                "但解征衣平酒债，莫随肥马作尘纷。",
                "扁舟不及清明约，紫笋朱樱未负君。"
            ]
        },
        {
            "title": "席上呈钱德循",
            "content": [
                "枣华纂纂桑叶肥，老蚕起眠雏雀飞。",
                "南邻买酒劝行乐，越客废书歌式微。",
                "式微式微胡不归，明日会知今日非。",
                "旧溪手种水杨柳，长与秋风扫钓矶。"
            ]
        },
        {
            "title": "答靳生",
            "content": [
                "轩轩陆士龙，卓卓荀鸣鹤。",
                "云间日下逢，此段殊不恶。",
                "方君嗜狂药，而吾穷病缚。",
                "相望不相过，赋诗聊尔谑。",
                "知君酒隐慕先贤，谁何合作饮中仙。",
                "金陵妙唱丹砂弦，当日新声传不传。",
                "莫学沧波弄云月，老鲛哆口馋流涎。",
                "访吾之居在何许，春明门东大道边。",
                "青鞋布袜不妨步，何待东家蹇驴乃著鞭。",
                "我屋真无坐客毡，蒲团柽机共萧然。",
                "斗鸡走狗春风颠，付与垣东恶少年。"
            ]
        },
        {
            "title": "怀寄清凉和上人二首之一",
            "content": [
                "不见江南客，愿听江南钟。",
                "倾耳度遥夜，天寒多北风。"
            ]
        },
        {
            "title": "烹鸡叹",
            "content": [
                "膳夫缚三鸡，二雌先就烹。",
                "一雄置机上，不废知时鸣。",
                "有客见之叹，人情犹物情。",
                "宁昌言即死，何噤口偷生。",
                "愚闻此客言，退思因窃评。",
                "鸡实鼎俎资，杀身非罪声。",
                "人忘枢机诫，鼓舌为祸萌。",
                "宜念千金躯，与鸡何重轻。"
            ]
        },
        {
            "title": "九日张谋父席上",
            "content": [
                "浪竹低枝扫隙尘，到帘清月欲留人。",
                "西家一斛黄华酒，沈醉吴音贺季真。"
            ]
        },
        {
            "title": "客有携寇莱公真挂于驿舍傍题云今作閰罗王概",
            "content": [
                "凛凛英风万世孤，忽瞻容貌涕洟俱。",
                "遗谋不愧生张说，异事犹烦鬼薰狐。",
                "黑白已分归节义，丹表长慑在奸谀。",
                "不烦摇扇苍蝇去，一片寒冰挂座隅。",
                "",
                ""
            ]
        },
        {
            "title": "和王文举玉台体",
            "content": [
                "南城空目送，西馆断心期。",
                "悬知今夜思，明灯半下帷。"
            ]
        },
        {
            "title": "送何安中之官新安录事",
            "content": [
                "带郭荒山百匝牢，跻攀几见病猿猱。",
                "官粮可数才鸡肋，吏事悬知倍马曹。",
                "芸阁有书行且召，萱堂须养未容高。",
                "庆湖老子何堪别，隐几僧坊更寂寥。"
            ]
        },
        {
            "title": "秋怀二首之一",
            "content": [
                "室迩人尚远，况乎千里间。",
                "岂徒道路长，重水复重山。",
                "清霜老芳物，嘉树不堪攀。",
                "欲寄陇头信，春风殊未还。"
            ]
        },
        {
            "title": "送王西枢出镇郑圃八首之七",
            "content": [
                "门阑曳裾客，皆自许人豪。",
                "今日宸廷下，谁知北郭骚。"
            ]
        },
        {
            "title": "答陈传道五首之二",
            "content": [
                "游梁复归宋，南北更相送。",
                "失得两如何，劳劳不如梦。"
            ]
        },
        {
            "title": "留侯庙下作",
            "content": [
                "文成念韩痛，破产伺强奏。",
                "千金募健士，椎断属车尘。",
                "东去变名姓，浮游淮泗滨。",
                "忍耻奉遗履，得书何老人。",
                "十年风云会，赤帝资经纶。",
                "鸿门祸端结，一言即解纷。",
                "英彭既合纵，楚项提孤军。",
                "伟哉借箸谈，竖儒无复陈。",
                "分疆饵两将，来若从龙云。",
                "释怨俾侯印，谋销蛇豕群。",
                "定都天府国，推功归奉春。",
                "四老落吾术，拂巾辞隐沦。",
                "东朝羽翼就，楚调徒悲辛。",
                "出处能事毕，致君终乞身。",
                "岂眷万户封，仅与萧酇均。",
                "淮阴败晚节，顾亦非吾伦。",
                "愿访赤松子，逍遥云汉津。",
                "强饭示终殁，爽灵方上宾。",
                "严祠镇川湄，余泽及斯民。",
                "客子老将至，低回冗从臣。",
                "慙无应时策，肝膈空轮囷。",
                "可教固无类，慨然辄求伸。",
                "未应终万古，黄石独能神。"
            ]
        },
        {
            "title": "王迥子高挽章五首",
            "content": [
                "萧散竹林风，平生约略同。",
                "官班魏叔夜，年辈晋安丰。",
                "民咏濡须政，朝推左月右旬}左月右忍}功。",
                "九原无复作，埋玉恨何穷。"
            ]
        },
        {
            "title": "怀寄彭城朋好十首之五董大",
            "content": [
                "希远来彭泽，聊为三迳资。",
                "拂衣归底处，命驾定何时。"
            ]
        },
        {
            "title": "西城有怀旧游",
            "content": [
                "西郭天泉里，依依得旧游。",
                "绮罗红芰晓，丝管万蝉秋。",
                "柳碍秋千陌，萍枕祓褉舟。",
                "华年勿复道，谁为驻东流。"
            ]
        },
        {
            "title": "重送曾诚之兼简俞澹陈庾",
            "content": [
                "陈颠俞散旧朋游，樽酒相逢定少留。",
                "衰病故情犹有在，春风一夜梦扬州。"
            ]
        },
        {
            "title": "春怀有寄代同行作",
            "content": [
                "未应一笑为千金，且解樽前绿绮琴。",
                "归雁不将书北去，行云长伴日西沉。",
                "楚兰径远飞黄蝶，湘水帘空对绿阴。",
                "无复赏心酬节物，断肠翻咏白头吟。"
            ]
        },
        {
            "title": "赋得枕上闻雁",
            "content": [
                "朔吹飘惊雁，寒声彻枕前。",
                "远违沙漠雪，不下汶阳田。",
                "客梦悲中夜，归期隔故年。",
                "莓苔与菰米，何处是湘天。"
            ]
        },
        {
            "title": "食芡实作",
            "content": [
                "钱侯官舍旁，走水来方塘。",
                "暑雨过初伏，斜阳生晚凉。",
                "风翻芡盘卷，万觜争低昂。",
                "犹疑秦鸡暴，擅此六国场。",
                "下榻延密客，开樽荐新尝。",
                "金刀剥老蚌，玉沙磨夜光。",
                "殷勤烦钉饾，未咀悲生肠。",
                "引领鄘卫西，百泉乃吾乡。",
                "水产富此物，数钱论斗量。",
                "朝餐取餍饱，无复炊黄梁。",
                "贪嗜比羊枣，况乎惟味良。",
                "十年去国仕，遇得才微芒。",
                "季鹰思蓴羹，拂衣谢齐王。",
                "我亦散浪者，未许斯人狂。",
                "长歌定行矣，千载会相望。"
            ]
        },
        {
            "title": "送李主簿夷行之官河阴四首",
            "content": [
                "古来英特士，往往沈下僚。",
                "念君鸾鹄姿，俛首栖蓬蒿。",
                "霜气歛陂泽，伊流才半篙。",
                "舟行何以尉，酌酒诵离骚。"
            ]
        },
        {
            "title": "怀寄周元翁十首",
            "content": [
                "周郎有史才，班马可并驱。",
                "纷纷谗谄人，畏君笔削诛。",
                "我恨接君晚，要亦君之徒。",
                "沈痾积岁月，顾此留须臾。",
                "志我圹中石，赖君文不谀。",
                "庶乎陵谷变，名字见君书。"
            ]
        },
        {
            "title": "和同行潘生悒悒悠悠二首之二",
            "content": [
                "悠悠复悠悠，泪寄东风流。",
                "所思怅何许，西北齐云楼。"
            ]
        },
        {
            "title": "和人游白云庄二首之二",
            "content": [
                "可爱白云翁，前溪檥钓篷。",
                "耕樵一径下，井臼四邻同。",
                "倦宦终何得，余生寄此中。",
                "预烦多种秫，毋使酒杯空。"
            ]
        },
        {
            "title": "南楼歌送武昌慎太守还朝",
            "content": [
                "君不见鄂渚山环少城半，高牙之冲仰飞观。",
                "裴回华月天一隅，缥缈青山江两岸。",
                "题榜南楼非昔时，今人可复识元规。",
                "唯余在得昔时月，与此江山长住持。",
                "公堂坐啸无留事，清夜登临谁辨此。",
                "流风逸响殆千年，初见东吴贵公子。",
                "剸繁健手付方州，迎刃未始逢全牛。",
                "潢池小儿归田畴，田无高下乃多收。",
                "每寻不浅胡床兴，更有歌人行酒筹。",
                "明日云颿望嶢阙，镜湖老生愁欲绝。",
                "一钱何敢浼刘公，送行聊以南楼月。",
                "照见金闺待漏时，结佩正冠勤晓谒。",
                "公乎莫负鲈鱼菰菜期，依锦东还使持节。"
            ]
        },
        {
            "title": "留别寇定",
            "content": [
                "不见步兵今一秋，年来复与仲容游。",
                "苍颜白发慙衰暮，纵饮狂歌作辈流。",
                "顾我宦情真漫浪，为君行计几淹留。",
                "能寻三月皇州约，拍手同登卖酒楼。"
            ]
        },
        {
            "title": "自讼",
            "content": [
                "朝听明钟出，暮随衙鼓归。",
                "朝朝复暮暮，是是与非非。",
                "迹寄升沈路。言投祸福机。",
                "何穷百年事，端使一心违。"
            ]
        },
        {
            "title": "怀寄彭城朋好十首之七王十三",
            "content": [
                "不见会之久，每思诗酒豪。",
                "扁舟由甬上，乘兴可须招。"
            ]
        },
        {
            "title": "野步",
            "content": [
                "津头微迳望城斜，水落孤村格嫩沙。",
                "黄草庵中疏雨湿，白头翁妪坐看瓜。"
            ]
        },
        {
            "title": "九日答张谋父见招",
            "content": [
                "昨夜新霜满菊丛，起来何面对西风。",
                "白衣送酒无消息，赖有西邻张长公。"
            ]
        },
        {
            "title": "长安在何许二首之二",
            "content": [
                "长安在何许，疑在白日下。",
                "徘徊天一隅，华月生新夜。"
            ]
        },
        {
            "title": "除夜叹",
            "content": [
                "壮发忽种种，华年今复穷。",
                "客怀少安适，况乃京尘中。",
                "病肺厌斟酌，疲筋谢过从。",
                "闲坊税老屋，车马无来踪。",
                "日俸才百钱，盐齑犹不供。",
                "夜榻覆龙具，晨炊熏马通。",
                "出门欲贷乞，羞汗难为容。",
                "安得一扁舟，浮家乘兴东。",
                "江山此深隐，终老为田翁。",
                "春秧二顿苗，秋获期百锺。",
                "稚子课樵汲，壮妻兼织舂。",
                "行歌沧浪清，卧快柴桑风。",
                "神明养内观，忧患无旁攻。",
                "有客闻此言，诮余何不衷。",
                "兹行果勇决，谁揽冥冥鸿。",
                "安知禄籍间，去就如樊笼。",
                "微尚良自信，所悲君不同。"
            ]
        },
        {
            "title": "感兴六首",
            "content": [
                "猎儿燕楚俗，得意唯驰逐。",
                "不知庙堂上，坐饱万钱肉。"
            ]
        },
        {
            "title": "题兰陵王碑阴",
            "content": [
                "齐室生武贤，兰陵乃颇牧。",
                "析瓜飨虎士，餍饫比粱肉。",
                "金墉免胄战，破阵何神速。",
                "乐府有遗声，当歌凯旋曲。",
                "盘宗既不寿，霸祚宜尔促。",
                "十代六百年，人间换陵谷。",
                "荒途接幽垅，谁复禁樵牧。",
                "窆石半欹摧，钩锄断鳌足。",
                "苍苔蚀瑑刻，仰睇眩尘目。",
                "操翰无愧辞，千言不为辱。",
                "流湍啮马鬣，客土日危蹙。",
                "霪潦并年间，弥漫即川陆。",
                "昔多万两送，今无一抔筑。",
                "人生妄区别，共尽同草木。",
                "何待雍门弹，令君泪盈匊。"
            ]
        },
        {
            "title": "陈留南城马上简李公年",
            "content": [
                "南郭何人卜筑幽，平田高树带清沟。",
                "隔墙野鸟啼晴昼，驻马行人照白头。",
                "二顷难寻归老计，一樽宜结探春游。",
                "步兵不惜供厨费，更作东风数日留。"
            ]
        },
        {
            "title": "怀寄寇元弼王文举十首之三出小市门",
            "content": [
                "小市门南路，旧游联马行。",
                "只从前日别，秋草一番生。"
            ]
        },
        {
            "title": "送张师常之官南雄",
            "content": [
                "爰居蹭蹬海西头，紫凤求皇亦少留。",
                "持酒一樽明日别，题诗几处旧年游。",
                "春风白芷江南岸，暑雨黄梅岭上州。",
                "却望衡阳千里远，悬知无雁托音邮。"
            ]
        },
        {
            "title": "题武昌郑判官直节亭",
            "content": [
                "开亭榜直节，宠尔青琅玕。",
                "岁晚傲霜雪，不同天下寒。",
                "挺立百丈夫，被之古衣冠。",
                "春华白粉泽，正色莫敢干。",
                "越客与登览，微吟复长叹。",
                "六鳌方拚戏，云海翻狂澜。",
                "傥逢龙伯公，何惮剪一竿。",
                "岐山鸣凤雏，久刷五色翰。",
                "何以慰朝饥，美实来加餐。",
                "高材陋时用，自持良独难。",
                "不愿裁乐管，伶伦非古官。",
                "浪遭野王辈，三弄为人欢。",
                "愿制杀青简，灿然漆与丹。",
                "褒贬约鲁史，终古垂不刊。",
                "顾此托根地，辱哉久泥蟠。"
            ]
        },
        {
            "title": "成安道中怀寄冯惟逸",
            "content": [
                "苍面黄须过壮时，欲投闲去两难期。",
                "人生自是无根物，南北东西任所之。"
            ]
        },
        {
            "title": "载病东归山阴酬别京都交旧",
            "content": [
                "我家湖水接山溪，载病东归路不迷。",
                "城郭依然辽海鹤，鵷鸿邈矣会稽鸡。",
                "可须印绶怀中出，幸有珠玑袖里携。",
                "行赋渔歌寄亲串，春风吹渡浙江西。"
            ]
        },
        {
            "title": "初见白发示内",
            "content": [
                "安能屈指计封侯，西日东风见白头。",
                "信是色身非我有，若论身外更悠悠。"
            ]
        },
        {
            "title": "舣舟秦淮雪中访侍其瑀",
            "content": [
                "北风破雨初成雪，斋舫篷窗吹纸裂。",
                "篮舁触冷访圆庐，得把一杯聊耳热。",
                "人生自适待何时，矧君与我皆衰迟。",
                "会待晴天暖风日，杖藜同赴北山期。"
            ]
        },
        {
            "title": "寄杜仲观",
            "content": [
                "中春雨收霁，与子登丛台。",
                "形胜宛然在，太行西北来。",
                "无情百尺土，千载未摧颓。",
                "四顾发悲啸，凄风振颐颏。",
                "淩高气象变，似不容徘徊。",
                "下出破禅刹，断碑生紫苔。",
                "严公赋怀古，复使後人哀。",
                "西寻王氏园，一径趋城隈。",
                "老竹未萌笋，繁花如雪开。",
                "惠然丘少年，逸躅欣攀陪。",
                "小榭罗醼豆，开帘按俳诙。",
                "招呼缈缥人，晚镜催妆梅。",
                "水调唱金缕，云罍浮玉醅。",
                "倾觞敢惜醉，忘著接上罒下离}回。",
                "明日遂分首，旧游安在哉。",
                "我为东徐官，客鬓栖尘埃。",
                "君调南康吏，江山役清才。",
                "西风吹去雁，尺纸为君裁。",
                "我已困摧辱，壮心如湿灰。",
                "行将隐名姓，采药孙登嵬。",
                "异日傥相过，衡门翦蒿莱。"
            ]
        },
        {
            "title": "过鼌掾端智",
            "content": [
                "西风吹晚雨，饥雀噪寒丛。",
                "文举对谈客，坐慙觞豆空。",
                "咄嗟宦游子，贫病略相同。",
                "斗俸折腰得，醉钱常不供。",
                "君看北里儿，高堂燕歌钟。",
                "虽夸酒无算，饱德何由丰。",
                "吾岂乞墦者，不为妻妾容。",
                "永怀冰蘖操，未媿屠酤雄。"
            ]
        },
        {
            "title": "苦竹村南马上",
            "content": [
                "楚泽薰风後，林皋夕照间。",
                "渔船沿绿岸，鸟道转荒山。",
                "久负杯中乐，长偷马上闲。",
                "悠悠白门路，何日杖藜还。"
            ]
        },
        {
            "title": "题定山寺法远上人壁",
            "content": [
                "支郎风味喜相亲，乘兴来寻雪後春。",
                "夹径竹阴疑碍马，隔江山色似招人。",
                "岂无暇日容高卧，如有闲田愿卜邻。",
                "预约东城二三子，岁时相过莫辞频。"
            ]
        },
        {
            "title": "送李主簿夷行之官河阴四首",
            "content": [
                "夙昔一樽酒，相从清泗滨。",
                "回首欻四载，长安逢故人。",
                "交情久益淡，辞笔老加新。",
                "送子复西去，劳生悲重陈。"
            ]
        },
        {
            "title": "送周元通昆仲官蜀",
            "content": [
                "周郎弟兄皆可人，外朗内润连城珍。",
                "樽酒逢迎记梁宋，联骖行迈度咸秦。",
                "宝鸡道上冰雪晚，金雁江边梅柳春。",
                "公暇乐游须念我，青衫白发倦京尘。"
            ]
        },
        {
            "title": "招寇元弼兼呈白云庄张隐居",
            "content": [
                "长铗长铗归来乎，十口想厌淮南鱼。",
                "游宦非图饱而已，浮生且问乐何如。",
                "定无佳客青樽酒，赖有古人黄卷书。",
                "我亦尘埃同病者，与君长愧白云居。"
            ]
        },
        {
            "title": "变竹枝词九首之一",
            "content": [
                "莫把雕檀楫，江清如可涉。",
                "但闻歌竹枝，不见迎桃叶。"
            ]
        },
        {
            "title": "檥舟广津门外作",
            "content": [
                "彩蝀桥西七日留，几回回首凤皇楼。",
                "如何一叶扁舟里，载得离人万斛愁。"
            ]
        },
        {
            "title": "马上重经旧游六言：丙寅三月京师赋",
            "content": [
                "浅浅东流宛溪，当年罢酒分携。",
                "认得桥边杨柳，春风几度鸦啼。"
            ]
        },
        {
            "title": "和钱德循书怀",
            "content": [
                "咄嗟世与我相疏，岁月推排负壮图。",
                "狂客大难兼外监，方回小得胜常奴。",
                "胸中累块亦何有，鬲上督邮非所须。",
                "径买一舟归自好，五云溪接当家湖。"
            ]
        },
        {
            "title": "广陵山光寺夜集留别黄材昆仲",
            "content": [
                "维舟山光步，却顾广陵城。",
                "十里春风外，夹津芳草生。",
                "渔篷衔尾来，愧尔故人情。",
                "更卜连床语，神房温且清。",
                "语阑夜自久，泪烛剪复明。",
                "撤樽兀相视，酸涕流金缨。",
                "我本山海士，误遭时网婴。",
                "出身两纪余，何等为浮名。",
                "矧此一分首，几年当合并。",
                "离忧如惊澜，荡潏未易平。",
                "疏亲系远迩，斯言出荒伧。",
                "音邮无禁限，勤访白云兄。"
            ]
        },
        {
            "title": "晚泊三山怀古兼寄历阳明游",
            "content": [
                "三山春水拍江流，六代余风扫地收。",
                "破国龙骧复安在，赋诗宣城难与酬。",
                "伤心远宦北宗老，满眼旧游南豫州。",
                "寄声好住数君子，一别相忘风马牛。"
            ]
        },
        {
            "title": "送彭城周主簿建中移黄县令",
            "content": [
                "客宦逢迎泗上州，酒筹诗卷慰淹留。",
                "九层灯火偃王塔，四面溪山彭祖楼。",
                "此去君辞栖棘地，年来吾有负薪忧。",
                "终期一过河阳县，相对春风话旧游。"
            ]
        },
        {
            "title": "和题毗陵荐福寺红梅",
            "content": [
                "一种梅生禅老家，屋檐古干恣鼓斜。",
                "诗人莫讶深红色，可胜寻常桃杏花。"
            ]
        },
        {
            "title": "龟山晚泊",
            "content": [
                "春候半寒温，维舟淮上村。",
                "长林补山豁，青草际潮痕。",
                "久厌浮家役，重招去国魂。",
                "禅房欲舒写，烟雨促黄昏。"
            ]
        },
        {
            "title": "拟刘孝胜咏安仁得果",
            "content": [
                "果尽犹招手，车停更起尘。",
                "固应持一笑，先答近辕人。"
            ]
        },
        {
            "title": "感兴六首",
            "content": [
                "庙堂击鲜食，日负天下责。",
                "不知五湖上，自有扁舟客。"
            ]
        },
        {
            "title": "辛未兴龙节日怀历阳王掾元胥",
            "content": [
                "昨岁东溪口，扁舟欲下江。",
                "伴愁灯映幔，欺睡月侵窗。",
                "漫寄书连纸，谁同酒一缸。",
                "何当见之子，聊使我心降。"
            ]
        },
        {
            "title": "飞鸿亭",
            "content": [
                "禅林跨山胁，飞构凿崚嶒。",
                "千里寄双睫，百忧消一登。",
                "斯游属公暇，晓日东南升。",
                "霜野明练甲，云阴垂海鹏。",
                "东州地阳暖，腊月川无冰。",
                "大艑出洪口，突去如骞腾。",
                "趺坐思方寂，桐鱼闻饭僧。",
                "生台饱驯鸽，散上浮图层。",
                "矫首发长啸，清风鼓尘膺。",
                "寥寥紫虚路，鸿雁正凭凌。",
                "仿像中散公，俯手朱丝绳。",
                "粉绘久零落，爽灵呼不应。",
                "顾余识尤寡，况复无才称。",
                "行且置缨笏，庵栖宗大乘。",
                "二子勿多诮，有心何不能。"
            ]
        },
        {
            "title": "九日怀京都旧游",
            "content": [
                "昔年九日登临处，把酒梁王旧吹台。",
                "今年九日登临处，江上黄华殊未开。",
                "一川落日随朝下，万里西风送雁来。",
                "节物可惊人更老，宦情归计两悠哉。"
            ]
        },
        {
            "title": "和钱德循古意二首之二",
            "content": [
                "维汉南有箕，垂象列三辰。",
                "长司簸扬职，糠秕居前尘。"
            ]
        },
        {
            "title": "舟次广陵怀寄京都交旧",
            "content": [
                "朋游冠盖满京华，病客东流迹自赊。",
                "音驿未闻来日下，邻墙不见亦天涯。",
                "尚慙斗粟烦官廪，已指扁舟是我家。",
                "莫谓因风无可寄，雪梅开遍腊前花。"
            ]
        },
        {
            "title": "重赋京居暮春感兴",
            "content": [
                "怒风狂雨信悠悠，收拾春华不少留。",
                "祗有柳绵吹未尽，墙阴落泊伴人愁。"
            ]
        },
        {
            "title": "再酬讷师兼简清凉和上人",
            "content": [
                "莫谓功名是可希，定知求法不求衣。",
                "此身於世百无用，异日与君同所归。",
                "遮眼何关黄卷在，安心更悟白牛非。",
                "清凉有道平如掌，岂比他方大铁围。"
            ]
        },
        {
            "title": "行路难",
            "content": [
                "惊飚猎榛莽，西山匿颓阳。",
                "四五阴魄晚，繁星亦光芒。",
                "驱车何所投，却顾归路长。",
                "挟辕两羸牸，犯此豺虎场。",
                "安得渥洼骏，皎旦游康庄。",
                "岂徒写我忧，要使尘不扬。"
            ]
        },
        {
            "title": "怀寄寇元弼王文举十首之八招元弼",
            "content": [
                "暑雨茅柴熟，秋风淮白肥。",
                "留连阮校尉，何日跨驴归。"
            ]
        },
        {
            "title": "和邠老郎官湖怀古五首",
            "content": [
                "岑辅何为者，当年唱不应。",
                "名随诗石在，附骥两青蝇。"
            ]
        },
        {
            "title": "答孙休兼简清凉和上人二首之二",
            "content": [
                "渭北人游楚水东，论诗说旧偶从容。",
                "乡关此日几多远，春酒与愁相胜浓。",
                "且免牛衣愧妻子，莫将羊酪诧吾侬。",
                "哀王孙赖弥天释，肯学扬州饭後钟。"
            ]
        },
        {
            "title": "寄武昌方令临李尉援兼简黄冈二潘昆仲",
            "content": [
                "好在桐江三拜翁，谪仙之裔好应同。",
                "如闻花县两郎子，兴发能来一水东。",
                "共醉南楼故时月，断无庾令浼人风。",
                "季真老病不堪酒，泽畔微吟怀四侬。"
            ]
        },
        {
            "title": "答致仕吴朝请潜登黄鹤楼见招",
            "content": [
                "城隅黄鹤莫登临，端使悲翁动楚吟。",
                "日下长安人共远，天围梦泽岁方阴。",
                "北风欲雪雁飞急，南渚始冰鱼伏深。",
                "谁似草堂安隐客，下帷隐几不求心。"
            ]
        },
        {
            "title": "闲情二首",
            "content": [
                "秋风动朱箔，流尘污鸳绮。",
                "念昔合欢人，两心今万里。",
                "冰霜变松竹，况复如桃李。",
                "欲寓相思文，无多右军纸。"
            ]
        },
        {
            "title": "和田录事新燕",
            "content": [
                "新巢故国两依依，似与春华秋叶期。",
                "雨过池塘得泥近，日高台榭卷帘迟。",
                "秋千节後初相见，祓禊人归有所思。",
                "双侣多情拟凭杖，小牋封就碧云诗。"
            ]
        },
        {
            "title": "梦後闻蛩",
            "content": [
                "笼灯耿欲灭，枕下虫声切。",
                "底许事相关，煎人肠断绝。"
            ]
        },
        {
            "title": "东畿舟居阻雪怀寄二三知旧三首之一",
            "content": [
                "舟路江淮永，岁寒冰雪深。",
                "戍期良敦迫，王畿方滞淫。",
                "疲筋苦跧卧，行药长川阴。",
                "云物接平陆，不见西飞禽。",
                "风从城阙来，如闻钟漏音。",
                "昕霁更东迈，区区子牟心。"
            ]
        },
        {
            "title": "变竹枝词九首之七",
            "content": [
                "胜概今犹昨，层楼栖燕雀。",
                "但闻歌竹枝，不见乘黄鹤。"
            ]
        },
        {
            "title": "寄题狄丘李伟官舍东斋",
            "content": [
                "树竹开窗小屋东，低檐却日竹通风。",
                "长年驰骛欲何往，终日退藏於此中。",
                "未厌睡魔常有在，若思人事即无穷。",
                "躬耕不是悠悠计，来作苏门邻舍翁。"
            ]
        },
        {
            "title": "寄汉阳赵尉沔",
            "content": [
                "庆湖遗老坐诗穷，强仕之年百病攻。",
                "谁谓南昌禄隐翁，伏枕呻吟四壁空。",
                "相思限此江西东，寄声每托江头风。",
                "斯言近俳聊一笑，江水方清饥可疗。",
                "人生奇偶类探筹，造物岂容人数料。",
                "君初试吏或当然，我太半生真不调。",
                "昔不愿起家百日登三司，今不愿还家六印金累累。",
                "但愿官粮办亲养，归来尚三径资。",
                "邻墙晏起访安否，尔酌我歌尧舜时。",
                "咄嗟此愿良难必，吞声食蘖甘如蜜。"
            ]
        },
        {
            "title": "怀寄寇元弼王文举十首之五游百步洪",
            "content": [
                "百步洪头水，秋霖一夜浑。",
                "相携濯缨处，无复履綦痕。"
            ]
        },
        {
            "title": "题金陵长干寺塔",
            "content": [
                "霞构云扉不著关，甍檐开处见人间。",
                "断墙废井连东第，白塔青松对北山。",
                "昨夜桂娥奔月去，经秋芝盖御风还。",
                "玉虚真籍家声在，再熟金桃愿一攀。"
            ]
        },
        {
            "title": "食鲥鱼",
            "content": [
                "雨长沙田三尺芦，截江逻钓待嘉鱼。",
                "上钩一尾夸先得，下筋千钱忍弃余。",
                "倦客罢弹腰下铗，故人忘寄腹中书。",
                "知机何独张生翰，不俟秋风已起予。"
            ]
        },
        {
            "title": "鹦鹉洲",
            "content": [
                "鹦鹉陇下鸟，能语奇羽毛。",
                "罗罻巧相致，琱笼关鐍牢。",
                "长怀故园树，烟雨落空巢。",
                "万里迁泽国，舟舆□□劳。",
                "正平托物赋，健笔不停操。",
                "千载访陈躅，晴沙葭菼高。",
                "珍禽不复见，慨想若人豪。",
                "处士起河朔，英风拔时髦。",
                "文章俪坟诰，俛就犹诗骚。",
                "儿汝命杨孔，奴兵视刘曹。",
                "奸雄可奈此，束之投楚郊。",
                "忤俗竟非命，惜哉时不遭。",
                "非无择木智，天下方滔滔。",
                "遗干泯鱼腹，浮魂谁复招。",
                "近结屈平好，佩兰杂申椒。",
                "远慙子胥烈，怒气翻秋涛。",
                "空余春草碧，恨血满江皋。"
            ]
        },
        {
            "title": "赠张士元",
            "content": [
                "夫子安贫五十年，年来生事更茫然。",
                "青衿稚子彼何有，白首故人谁见怜。",
                "霜後鹑衣寒绽线，日高鱼釜冻无烟。",
                "冗官犹愧苏司业，不得时时送酒钱。"
            ]
        },
        {
            "title": "彭城三咏之二斩蛇泽歌",
            "content": [
                "君不闻泗滨亭长送徒如咸阳，徒夫怀归多道亡。",
                "泽中置酒饮相诀，吾亦从此奔芒砀。",
                "阴风萧萧导者惧，前有修蛇怒横路。",
                "酒酣拔剑肯留行，划断蜿蜒不回顾。",
                "河明月出人踵来，彼媪何冤号且哀。",
                "谓遭赤帝屠吾子，语竟莫知安在哉。",
                "真人闻此自心许，茫茫四海吾其主。",
                "虎变龙飞十二年，馘项枭英盖狐鼠。",
                "半夜雄鋩飞上天，几见长陵一抔土。"
            ]
        },
        {
            "title": "早发斜沟道中寄王有元",
            "content": [
                "处处春林有鸟啼，恨无芳酒一樽携。",
                "何缘复得彭城梦，日日东风送我西。"
            ]
        },
        {
            "title": "留别米雍丘二首之二",
            "content": [
                "好住楚公子，山林何处逢。",
                "官身须自乞，俗眼可相容。",
                "叔夜懒犹锻，伯鸾佣且舂。",
                "多慙方禄隐，尔汝傲吴侬。"
            ]
        },
        {
            "title": "雨晴郊寓目",
            "content": [
                "城中厌雨过清和，偶出西郊野意多。",
                "蚕簇趁晴初摘茧，麦场经润欲生蛾。",
                "营巢黄鸟啼深树，引犊青牛饮暮河。",
                "老圃念人留竚久，挽衣沽酒愿相过。"
            ]
        },
        {
            "title": "和人游白云庄二首之一",
            "content": [
                "原野正春风，登临一醉同。",
                "阴晴时未定，今古思何穷。",
                "山势落还起，溪流噎复通。",
                "隐君方自得，可羡尔冥鸿。"
            ]
        },
        {
            "title": "金山化成阁望焦山作",
            "content": [
                "朝登化成阁，写睇沧江东。",
                "岿然痤鹤山，屏截横流中。",
                "云烟生蔽亏，水石相磨砻。",
                "飞构结岩腹，天龙严佛宫。",
                "初无刳木智，不与尘界通。",
                "旷莽天地间，胜事岂易穷。",
                "将谋乘兴入，难此迎潮风。",
                "可信浮桴约，仅有由也同。",
                "我亦念行役，翻如征北鸿。",
                "他日一渔艇，悠悠浮玉翁。"
            ]
        },
        {
            "title": "江南曲",
            "content": [
                "游倡搴杜若，别浦鸳鸯落。",
                "向晚鲤鱼风，客樯千里泊。",
                "当时桃叶是新声，千载长余隔水情。",
                "乌衣巷里人谁在，白鹭洲边草自生。"
            ]
        },
        {
            "title": "相思引 送范殿临赴黄岗",
            "content": [
                "终日怀归翻送客。春风祖席。南成陌。便莫惜。离觞频卷白。动管色。催行色。动管色。催行色。何处投鞍风雨夕。临水驿。空山驿。临水驿。空山驿。纵明月相思千里隔。梦咫尺。勤书尺。梦咫尺。勤书尺。",
                ""
            ]
        },
        {
            "title": "和陈传道秋日十咏之十秋蝇",
            "content": [
                "不复怒飞声，朝鸡得擅鸣。",
                "婆娑犹有地，媚灶毕余生。"
            ]
        },
        {
            "title": "北园初夏",
            "content": [
                "天气清和树荫浓，冥蒙薄雨湿帘栊。",
                "蔫红半落生香在，向晚玫瑰架上风。"
            ]
        },
        {
            "title": "题香社寺平痾汤泉",
            "content": [
                "骊山御汤殿，岁久玉莲倾。",
                "谁谓大江北，有泉温且清。",
                "相传白云宝，中閟丹砂英。",
                "澡濯浃肌骨，沈痾亟能平。",
                "岂特涤吾足，径当洁吾缨。",
                "筑庐俯源上，涵泳凫鸥轻。",
                "非复罜尘网，御风朝玉京。",
                "赋诗投楚泽，用吊怀沙生。"
            ]
        },
        {
            "title": "投宿清凉寺",
            "content": [
                "建业衣冠集，秦淮舟楫屯。",
                "东西万里客，朝暮两潮浑。",
                "何处契心赏，片时清耳根。",
                "仆夫浪见问，但出石城门。"
            ]
        },
        {
            "title": "答王文举",
            "content": [
                "茫茫尘土欲安之，珍重吾人个处期。",
                "绿野相随一藜杖，青山正对两茅茨。",
                "自怜悾惚负平昔，尚敢婆娑临暮迟。",
                "第恐阿戎犹喜仕，它时不与五君诗。"
            ]
        },
        {
            "title": "病告中答王錡见招",
            "content": [
                "伏枥驽骀伏枕人，不应俱是厌京尘。",
                "东城自有乘肥客，白苎新裁探候春。"
            ]
        },
        {
            "title": "罢官有期怀寄历阳朋好",
            "content": [
                "迅雨荡阑暑，层飚披滞云。",
                "澄川缭楚甸，新阳丽秋旻。",
                "物候岂不嘉，中怀怆离群。",
                "亲朋满城邑，系滞此江濆。",
                "及瓜信匪遥，遂作河梁分。",
                "何人具供帐，樽酒展殷勤。",
                "一聆雪儿歌，载凄游子魂。",
                "津鼓惊朝梦，□烟生夕曛。",
                "所悲紫兰缨，复染京洛尘。",
                "春风有归雁，报我相思文。"
            ]
        },
        {
            "title": "题海陵开元寺栖云庵",
            "content": [
                "道人犹浮云，发彼王屋岑。",
                "朝见肤寸合，暮为四海霖。",
                "造物一戏耳，浮云本无心。",
                "永谢应龙召，深栖双树林。",
                "苍生热恼地，千载仰慈阴。",
                "皎月示弦晦，清风何古今。",
                "谁举甘露颂，轰然海潮音。",
                "支离病居士，和以无弦琴。"
            ]
        },
        {
            "title": "留别王掾元胥",
            "content": [
                "之子贯东牟，青衫试宦游。",
                "颠非小贺比，爽自阿戎流。",
                "未即芸香拜，俄先瓜戍秋。",
                "孤蓬别夜思，霜月满沧洲。"
            ]
        },
        {
            "title": "重游寄老庵怀僧芝",
            "content": [
                "淡游已恨失芝公，陈躅空留梦境中。",
                "欲问孤云何处去，庭前双树自西风。"
            ]
        },
        {
            "title": "和陈传道秋日十咏之七秋望",
            "content": [
                "宿雨尘霾静，寒原黍稷空。",
                "临风聊放目，不为送飞鸿。"
            ]
        },
        {
            "title": "快哉亭朝暮寓目二首之二",
            "content": [
                "积潦际危堞，登临西照中。",
                "苔衣罥白羽，槐荫悬青虫。",
                "不浅胡床兴，无多团扇功。",
                "目穷犹起羡，演漾一渔篷。"
            ]
        },
        {
            "title": "和答郑郎中见寄",
            "content": [
                "客子由来怀故乡，苏门冷落白云旁。",
                "梦随夜月钟前断，诗入秋风草共荒。",
                "操板鎌靴游宦厌，开樽挥麈旧欢长。",
                "泜川逸老应相念，为倚阑干向夕阳。"
            ]
        },
        {
            "title": "汴下晚归",
            "content": [
                "隋渠经雪已流冰，乘兴东游恐未能。",
                "试问何人知夜永，一樽相伴小窗灯。"
            ]
        },
        {
            "title": "玉钩环歌",
            "content": [
                "良工得玉蓝溪窟，相璞命形心匠出。",
                "螳蜋倔强疑有骨，颈系一环犹莫屈。",
                "镜湖老狂厌袍笏，素裰纁绦须此物。",
                "价比连城不容乞，王孙辍好人所难。",
                "何以报之明月盘，薰炉波面山漓岏。",
                "吾乡美笴鵾鸡翰，闽瓷兔碗霜毛寒。",
                "称是头贡双龙团，聊送公斋增冗长。",
                "短歌粗可评珍贶，吾方野装事游放。",
                "局步臞颜曳藜杖，薄暮微吟江汉上。",
                "彼渔丈人误相访，谓似三闾大夫样。"
            ]
        },
        {
            "title": "渔歌",
            "content": [
                "严公桐江上，吕父清渭滨。",
                "出处两能事，寥寥乎若人。",
                "拥蓑芘苙吴侬子，身偶一竿生寄水。",
                "侯庖富馔美鲥鲈，寸鬣分鳞辱刀机。",
                "吾将一钩悬十犍，笑倚扶桑不计年。",
                "鲲鲸怀饵脱相得，坐使东南饫食鲜。"
            ]
        },
        {
            "title": "此日足可惜",
            "content": [
                "此日足可惜，此樽何可辞。",
                "人生信浮寓，老境将安之。",
                "念昔青衿岁，九七殊未知。",
                "忽忽俯仰间，复见趋庭儿。",
                "名系冗从籍，顾亦胡能为。",
                "抚此多病躯，敢有黄发期。",
                "每虞毙奔走，明哲永见嗤。",
                "後日卖刀剑，买牛耕故陂。",
                "不惮力作勤，农事有闲时。",
                "慨想无心子，清言真我师。"
            ]
        },
        {
            "title": "登快哉亭有属",
            "content": [
                "南浦东风拂水文，汀洲芳草绿罗裙。",
                "桃花旧叶应相望，杨叶新声我独闻。",
                "酸鼻可怜香欲绝，断肠不待酒初醺。",
                "斜阳归去书窗下，一幅蛮笺赋梦云。"
            ]
        },
        {
            "title": "东畿舟居阻雪怀寄二三知旧三首之三",
            "content": [
                "沄沄清川流，冉冉浮云阴。",
                "天寒日云莫，鱼鸟方潜沈。",
                "吾岂厌安隐，东浮违宿心。",
                "一官未足养，老境行侵寻。",
                "牛歌感白石，马骨要黄金。",
                "慙无子虚作，万里悬知音。"
            ]
        },
        {
            "title": "登乌江泊子冈怀潘景仁",
            "content": [
                "驱车柏子冈，引首东南望。",
                "孤戍带寒日，长江流大荒。",
                "故人越五岭，旅雁留三湘。",
                "好待春风暖，相随还北乡。"
            ]
        },
        {
            "title": "变竹枝词九首之四",
            "content": [
                "北渚芙蓉开，褰裳拟属媒。",
                "但闻竹枝曲，不见莫愁来。"
            ]
        },
        {
            "title": "和邠老郎官湖怀古五首",
            "content": [
                "杜守王明府，吾知夫不凡。",
                "解持余酒胾，一饫逐臣馋。"
            ]
        },
        {
            "title": "送毕平仲西上",
            "content": [
                "吟鞭西指凤皇州，好趁华年访昔游。",
                "新样春衫裁白苎，旧题醉墨满青楼。",
                "鸣蛙雨细生梅润，扬燕风高报麦秋。",
                "须念江边桃叶女，定从今日望归舟。"
            ]
        },
        {
            "title": "寄杜邯郸",
            "content": [
                "穷巷厌多雨，颓垣藜藿生。",
                "蜩螗饱风露，晏景一何清。",
                "坐指岁芳歇，羇人心骨惊。",
                "所怀不可见，东州闻政声。",
                "三年但弦歌，百里称神明。",
                "风月动高兴，诗章时一鸣。",
                "天葩落健笔，直与春工争。",
                "浑河失故渠，怒水方纵横。",
                "难凭束苇济，跬步万里程。",
                "梦想不知远，笑谈何可并。",
                "赖有西飞翰，尺纸缄驰情。"
            ]
        },
        {
            "title": "寄金陵仓官赵令毣通直",
            "content": [
                "岁律倏云莫，王孙兴可堪。",
                "羡云归日下，随雁滞江南。",
                "卑湿求长健，登临赖半酣。",
                "西州眼中近，早晚寄华缄。"
            ]
        },
        {
            "title": "怀寄周元翁十首之",
            "content": [
                "周郎贯江华，而复厌湖湘。",
                "我亦非乐此，西归计茫茫。",
                "颓年抱沈痼，生理岂得长。",
                "後期真何时，存殁两莫忘。",
                "怀君辄赋诗，落笔联十章。",
                "它年一掩卷，为我涕浪浪。"
            ]
        },
        {
            "title": "再涉南罗渡",
            "content": [
                "滞水生苔没马蹄，涨沙隐约见金堤。",
                "禹功寖久人无继，未信东流不复西。"
            ]
        },
        {
            "title": "上巳晚泊龟山作",
            "content": [
                "薄暮东风不满帆，迟迟未忍去淮南。",
                "故园犹在北山北，佳节可怜三月三。",
                "兰叶自供游女佩，芸编聊对故人谈。",
                "洛桥车骑相望客，曾为吴儿几许慙。"
            ]
        },
        {
            "title": "题乌江丘氏昆仲岁寒亭",
            "content": [
                "新甫移根远，苍然对两翁。",
                "闭门三尺雪，仰枕一亭风。",
                "东郭颜何厚，西来意莫穷。",
                "未应输狭小，酿酒待春丛。"
            ]
        },
        {
            "title": "送海陵周太守邠受代还朝",
            "content": [
                "汤汤水东流，奈何载此西行舟。",
                "紞如五鼓鸣城头，使君去矣不可留。",
                "前日使君来，天子惠此州。",
                "传道管城政，先声走群偷。",
                "不关外户息吠大，悉把钩锄谁带牛。",
                "雨阳不违祷，舄卤数倍收。",
                "吏却一钱贿，狱无五木囚。",
                "黄堂坐啸有余暇，八咏新诗追隐侯。",
                "斯民幸使君，毕世为吾休。",
                "俄及瓜时代，本朝官重内。",
                "旧通金门籍，行奉玉宸对。",
                "问君何以治海陵，但陈圣主之德臣何能，",
                "狂生有意水衡丞。"
            ]
        },
        {
            "title": "寄别僧芝",
            "content": [
                "不见江南汤惠休，芝钱今也嗣风流。",
                "烧香弄笔一生事，蹑屐佩囊千里游。",
                "乞酒未还黄菊晚。拟诗初就碧云秋。",
                "临高跂马君行矣，从此安期始欲愁。"
            ]
        },
        {
            "title": "李氏池上",
            "content": [
                "湖外西风吹雨丝，半随杨柳拂涟漪。",
                "女郎偷折藕花去，沙上鸳鸯睡不知。"
            ]
        },
        {
            "title": "题秦观少游写真",
            "content": [
                "淮海多才士，徒希马少游。",
                "谁容老芸阁，自谶死藤州。",
                "状貌披图爽，阳春掩卷愁。",
                "湛郎长鬣尔，殊不嗣风流。"
            ]
        },
        {
            "title": "变竹枝词九首之五",
            "content": [
                "西戍长回首，高城当夏口。",
                "但闻竹枝歌，不见行吟叟。"
            ]
        },
        {
            "title": "对酒",
            "content": [
                "白驹不可驻，尺璧非所珍。",
                "独把一鳟酒，悲歌送徂春。",
                "歌阑酒亦尽，回头迹已陈。",
                "自笑十年仕，尚弥天下津。",
                "岂无濯缨水，奈尔长路尘。",
                "命也复何道，今人犹昔人。"
            ]
        },
        {
            "title": "玉津晚归马上",
            "content": [
                "落日南城陌，东风禁火时。",
                "醉醒皆自得，单袷正相宜。",
                "绿树侵高阁，繁花洒曲池。",
                "未应判节物，可奈故园思。"
            ]
        },
        {
            "title": "和陈传道秋日十咏之三秋夜",
            "content": [
                "病骨倦空林，曳杖闲庭步。",
                "暗烛与寒虫，迢迢思风露。"
            ]
        },
        {
            "title": "拟南梁慧偘法师独杵捣衣",
            "content": [
                "峄阳桐杵鸣，莲岳石砧平。",
                "待谁相应节，要自不胜情。",
                "吹衣风稍急，吊影月微明。",
                "会有不眠客，听此断肠声。"
            ]
        },
        {
            "title": "壬申上元有怀金陵旧游",
            "content": [
                "瓦官大庭千步方，灯如流萤月如霜。",
                "高僧共礼旃檀像，游女来焚薰陆香。",
                "旧国破亡何物在，少年逐乐个侬狂。",
                "别来白社更牢落，回首衡湘春梦长。"
            ]
        },
        {
            "title": "晚泊会亭",
            "content": [
                "後日符离复舍舟，马蹄尘土人徐州。",
                "只应明月曾相识，伴我时登燕子楼。"
            ]
        },
        {
            "title": "题惠崇画扇六言二首之一梅花雪雀",
            "content": [
                "春雪霏霏晚梅，抱枝寒雀毰毸。",
                "陇下有人肠断，为衔芳信东来。"
            ]
        },
        {
            "title": "送王西枢出镇郑圃八首之一",
            "content": [
                "千载君臣会，将图不世功。",
                "卷收天下福，偏厚右扶风。"
            ]
        },
        {
            "title": "高邮舟居对雪",
            "content": [
                "天涯晚岁客无欢，拥鼻微吟行路难。",
                "三楚浮程波淼淼，五陵归梦雪漫漫。",
                "兔园授简心犹壮，剡曲拏舟兴久阑。",
                "病骨支离仍禁酒，渔蓑重缉待春寒。"
            ]
        },
        {
            "title": "席上分韵寄陈传道",
            "content": [
                "忍穿布袜与青鞋，困走京尘十二街。",
                "拟仗飞云寄招隐，东风吹送落君怀。"
            ]
        },
        {
            "title": "暮投葛墟马上",
            "content": [
                "旬浃走千里，尘埃如有缘。",
                "慙无季子印，可换洛阳田。",
                "广泽雁行去，荒山雨脚悬。",
                "长亭犹未见，疲马不胜鞭。"
            ]
        },
        {
            "title": "寓泊临淮有怀杜修撰",
            "content": [
                "幕卷歌鬟列，堂深蜜炬然。",
                "临风鸣羯鼓，待月戏秋千。",
                "短韵吟牋出，长檐醉帽偏。",
                "斯人违薄俗，何减孟公贤。"
            ]
        },
        {
            "title": "丙寅舟次宋城作",
            "content": [
                "水馆四边村，登临奈断魂。",
                "黄作开小径，红粉哭高原。",
                "舟楫逢新火，松楸老故园。",
                "斜阳一千里，依约是苏门。"
            ]
        },
        {
            "title": "广陵茱萸湾晚泊",
            "content": [
                "冷云抛雪未成花，过埭东风冻著沙。",
                "荻浦渔归初下雁，枫桥市散祗啼鸦。",
                "旧闻南国饶春事，行见东风换物华。",
                "老病心情亦何有，药囊诗卷是生涯。"
            ]
        },
        {
            "title": "和钱适德循寓怀二首",
            "content": [
                "悠悠北山云，苒苒东门草。",
                "纷吾起故居，与尔即远道。",
                "巅崖博锱铢，得不偿所耗。",
                "寄语邻墙翁，岁晚从吾好。",
                "鲁酒味自薄，楚歌声更悲。",
                "曾无忘忧用，安事酒歌为。",
                "西风激商序，流芳迫衰迟。",
                "寄语邻墙客，兹非行乐时。"
            ]
        },
        {
            "title": "黄楼歌",
            "content": [
                "君不见熙宁丁巳秋，灵平未塞河横流。",
                "澶漫势欲浮东州，斯人坐有为鱼忧。",
                "当时贤守维苏侯，厌术不取三犀牛。",
                "跨城迢嶢起黄楼，五行相推土胜水，鼍作鼋惊走鞭箠。",
                "三丈浑流变清泚，南来船车鷁衔尾。",
                "使君登览兴如何，舞剑吟笺宾从多。",
                "水平照影见雁下，山空答响闻渔歌。",
                "楼下汀洲长芳草，一麾南出彭门道。",
                "昨日春游咏白苹，後夜秋风悲鹏鸟。",
                "黄冈汝海心悠哉，青衫白发多尘埃。",
                "采菱伎女今何在，骑竹儿童望不来。",
                "望不来，碧云明月长裴徊。"
            ]
        },
        {
            "title": "杨柳枝词二首之二",
            "content": [
                "杨柳东风尽日吹，柔条应自不禁持。",
                "都门三月伤心地，强半青青赠别离。"
            ]
        },
        {
            "title": "潘豳老以长篇求假吾书以副本送之",
            "content": [
                "元凯有言君盍知，借书还书皆可嗤。",
                "家传五载亦勤矣，吾与两雏当共之。",
                "吏役岂容方外驾，古人端在个中期。",
                "聊分副本天随子，辑缀来归是一奇。"
            ]
        },
        {
            "title": "登海陵齐云楼",
            "content": [
                "楼外浮云何可攀，聊持樽酒共销闲。",
                "归心欻起登临际，春色来从想像间。",
                "晚雪曦时见芳草，沧波尽处欠青山。",
                "长安桃李行应好，解笑刘郎底未还。"
            ]
        },
        {
            "title": "题承天寺竹轩",
            "content": [
                "征衫初解就僧床，惠我翛然一枕凉。",
                "赤日黄尘畏途里，此君风味可能忘。"
            ]
        },
        {
            "title": "题画卷後六言二首之一关路逢僧图",
            "content": [
                "蹇驴乌帽禅客，落日黄尘故关。",
                "已悔弃繻昔去，更逢挈履今还。"
            ]
        },
        {
            "title": "送张商老西上",
            "content": [
                "雾气敛陂泽，鼓声催客航。",
                "蒹葭靡宿露，观鹤盘朝阳。",
                "行役自兹远，离愁安可忘。",
                "黄华一樽酒，何处望吾乡。"
            ]
        },
        {
            "title": "怀寄彭城朋好十首之八王七",
            "content": [
                "子敏超龙级，得官何处州。",
                "它时趋洛下，独与士龙游。"
            ]
        },
        {
            "title": "与张历阳追怀从禽之乐因赋",
            "content": [
                "宜秋门外养鹰坊，好草陂头射雉场。",
                "油幕毡庐张野饮，锦袍貂帽结戎装。",
                "兴阑落日黄尘断，梦後西风白发长。",
                "谁念江湖独流寓，此情难话与渔郎。"
            ]
        },
        {
            "title": "丹阳客舍示曾纡公衮",
            "content": [
                "眼里铅华今日见，胸中冰炭几时除。",
                "欲知老子消怀处，静夜青灯一卷书。"
            ]
        },
        {
            "title": "曹永州哀词",
            "content": [
                "老眼春风两泪倾，繐帷樽俎异平生。",
                "可惊人与琴俱绝，但见肴曦酒复清。",
                "相合水边传美政，飞来峰下启佳城。",
                "翩翩五六奇男子，肯使高门坠厥声。"
            ]
        },
        {
            "title": "东城马上",
            "content": [
                "彩虹桥下水关东，接畛园林狭迳通。",
                "繁杏半开随半落，短墙无计碍春风。"
            ]
        },
        {
            "title": "江夏寓兴二首之一",
            "content": [
                "风与樯乌便，侬先塞雁来。",
                "山经七泽断，潮自九江回。",
                "渔父犹知隐，骚人枉衒才。",
                "朋游正相远，梅信为谁开。"
            ]
        },
        {
            "title": "和邠老郎官湖怀古五首",
            "content": [
                "郎官老辞笔，得尔寿春碑。",
                "奸贼余灵在，斯文是戮尸。"
            ]
        },
        {
            "title": "题诗卷後",
            "content": [
                "诗岂穷人穷者工，斯言闻诸六一翁。",
                "端慙少作老更拙，不废汝诗吾固穷。"
            ]
        },
        {
            "title": "寄题栗亭县名嘉亭",
            "content": [
                "少陵昔避地，幽栖凤皇川。",
                "始愿获其所，赋诗此终焉。",
                "睠彼美林麓，荫膏腴上田。",
                "阳坡饶垂珠，阴谷繁玉延。",
                "长鑱勤采劚，服食攀飞仙。",
                "兵祲夺和气，力耕无善年。",
                "林垧开冰雪，旬浃断庖烟。",
                "呜呼歌七章，暮节西南迁。",
                "环堵久芜没，斯亭名尚传。",
                "茂宰怆怀古，增崇殊过前。",
                "雕甍揭长帘，下容十客筵。",
                "嫩岚隔春丛，清竹鸣夏蝉。",
                "风月有高兴，写之武城弦。",
                "狂客属尪废，驽筋难强鞭。",
                "何暇远登览，但哦鲸海篇。",
                "尚苦八口累，依稀同曩贤。",
                "余龄寄幻境，未断东西绿。",
                "江淮米价平，一舸去悠然。",
                "幸此岁丰乐，浮游吾所便。",
                "异时访陈躅，复使後人怜。"
            ]
        },
        {
            "title": "京居感兴五首",
            "content": [
                "稠人致高位，一二难遽数。",
                "骠骑彼将军，未应贤第五。"
            ]
        },
        {
            "title": "酬宗室令率惠墨",
            "content": [
                "麝煤新剂黝而坚，谁谓奚生法不传。",
                "信是文房希代宝，益知公子过人贤。",
                "蔡中郎老喜飞白，扬执戟穷耽草玄。",
                "雅意肯要琼玖报，十丸聊以助吾颠。"
            ]
        },
        {
            "title": "感兴六首",
            "content": [
                "雏雀学翻飞，不知毛羽微。",
                "青鵳笑高树，待尔饱朝饥。"
            ]
        },
        {
            "title": "春夜对月",
            "content": [
                "丽景门头初月明，清川灯火两桥横。",
                "一舟若许东南去，何啻西风羽翼生。"
            ]
        },
        {
            "title": "答陈传道五首之四",
            "content": [
                "闻有高秋兴，清樽醉飞鸿。",
                "应悲故人远，薄晚面西风。"
            ]
        },
        {
            "title": "寄金陵和上人",
            "content": [
                "旧年问米欲东流，先赋新诗寄石头。",
                "赤鯶久沉江上信，杂悬误落海边州。",
                "想君道眼遥相识，顾我官身可自由。",
                "香火因缘知有在，草庵蔬粥不他求。"
            ]
        },
        {
            "title": "题城张氏放鹤亭",
            "content": [
                "曾见君家亭上碑，东望风月动闲思。",
                "昔无卜筑如相待，今遂登临是不期。",
                "万顷白云山缺处，一庭黄叶雨来时。",
                "许昌应负重泉恨，当日阳春枉赋诗。"
            ]
        },
        {
            "title": "宿宝泉山慧日寺",
            "content": [
                "日入不遑息，驱车更之东。",
                "回蹊出蒙密，解袂迎长风。",
                "风从何许来，历历江南钟。",
                "顿辔阿兰若，虚庭月正中。",
                "流萤逗深竹，白鸟巢青松。",
                "华灯耿翠箔，瑶花擢春丛。",
                "绝境美清夜，怳非尘界逢。",
                "惜无一樽酒，幸与之子同。",
                "明发即南北，浮生两飞蓬。"
            ]
        },
        {
            "title": "三鸟咏之三子规行",
            "content": [
                "长江靡迤山坡陀，旅竹荒松蒙茑萝。",
                "蚕初眠起风日暖，梅弄黄时烟雨多。",
                "山间有径行逶迤，倦客据鞍生睡魔，",
                "奈尔思归啼鸟何。子规鸟，",
                "不如归去好。谁家西北最高楼，",
                "几为王孙怨芳草。子规怜尔解归飞，",
                "我独何心长不归。十年迹绝苏门道，",
                "梦里旧游知是非。一官窃食官仓米，",
                "十口之家饱而已。金印锦衣耀闾里，",
                "少年此心今老矣，问舍求田从此始。"
            ]
        },
        {
            "title": "卯醉口号",
            "content": [
                "丙寅元佑初年冬，贺老困寓京尘中。",
                "无心炙手权门热，曝背晴阳坐屋东。"
            ]
        },
        {
            "title": "芜湖王敦城下作",
            "content": [
                "斗立孤城日四围，贼奴曾未慑天威。",
                "风生虎帐豺声厉，尘犯龙颜鱼服归。",
                "首揭大航遗臭在，歌流乐府旧音非。",
                "当时不慕桓文举，草满中原胡马肥。"
            ]
        },
        {
            "title": "东华马上怀寄清凉和公兼简社中王拙居士",
            "content": [
                "鸡鸣紞五鼓，驱马东华路。",
                "月落潮上时，云披日生处。",
                "摇摇渔艇子，挂席淩江去。",
                "送目思悠悠，横槊聊一赋。",
                "鸿雁南飞江北流，亭亭双塔是升州。",
                "前朝物色今何见，白鹭平沙接石头。",
                "石头城上清凉国，中有弥天大比丘。",
                "右军远孙傲时者，巾鉢久从莲社游。",
                "吾亦明年及瓜代，一庵见寄外何求。"
            ]
        },
        {
            "title": "雨余晚望",
            "content": [
                "相应乳鸠鸣，桑间返照平。",
                "明津小舫度，高陇一牛耕。",
                "林薮归心健，尘埃病骨轻。",
                "屈骚魂爽在，未许独君清。"
            ]
        },
        {
            "title": "九月十日寄潘邠老",
            "content": [
                "明月昔如许，怀人殊不来。",
                "徒歌桃叶曲，又负菊华开。",
                "尺纸缄愁去，扁舟载梦回。",
                "它年鸡黍约，千里信悠哉。"
            ]
        },
        {
            "title": "喜雨",
            "content": [
                "终春久旱暵，涉夏俄溽暑。",
                "垢汗浼衣襟，梅津蒸柱础。",
                "黄霾闭赤景，测候错辰午。",
                "沙燕逐风鸢，翻飞遡来雨。",
                "纷纷白羽箭，齐发万牛弩。",
                "落瓦复鸣阶，浮沤如沸煮。",
                "崇朝已沛浃，枯渴顿清愈。",
                "田父喜过从，迎门好相语。",
                "蚕桑薄可具，豚酒与笔鼓。",
                "择吉谢丛祠，巫娘罢狂舞。",
                "晨炊饱丁壮，庇笠耕舄卤。",
                "少缓麦租期，庶将秋稼补。",
                "输入太仓中，蕃肥任黄鼠。"
            ]
        },
        {
            "title": "送鄂州刑狱掾王懋元功罢官还海陵兼简金陵和",
            "content": [
                "暖云芳草横塘路，送客何之官鄂渚。",
                "江皋暑淫气如蒸，别来何之还海陵。",
                "海陵鄂渚非吾土，每後君来先我去。",
                "人无根蔕本悠悠，况指沧波是舟路。",
                "君方少健我衰迟，局蹙辕间不自持。",
                "因行寄声雁门远，岁暮敢亡林下期。",
                "好去将无同语掾，行见春风花满县。",
                "隐显它年不我遗，为续白莲社中十八传。",
                "",
                ""
            ]
        },
        {
            "title": "重寄潘豳老",
            "content": [
                "轻舠蓦水帆如弓，一伸臂顷来江东。",
                "聊持美酒致吾子，方事彩衣娱汝翁。",
                "悬榻可容它客坐，闭关正与无月同。",
                "夙兴行乐竟何有，醒醉阴晴皆梦中。"
            ]
        },
        {
            "title": "再由赤埭有怀曹梦得",
            "content": [
                "江上颠风倒客樯，江豚舞浪卷浑黄。",
                "故人漂泊知何处，何日平安到故乡。",
                "野色苍茫春尚浅，梦魂惝怳夜仍长。",
                "可无百斛兵厨酝，此段离夏未易忘。"
            ]
        },
        {
            "title": "感兴六首",
            "content": [
                "扁舟彼何人，国霸始谋身。",
                "不知钓鱼翁，羞作故人臣。"
            ]
        },
        {
            "title": "京居春日遣怀",
            "content": [
                "青梅小叶柳长条，相对春风各动摇。",
                "物色依依如有待，人情忽忽自无聊。",
                "五陵剑侠知谁健，三径车工不我招。",
                "好去广津门下水，新秋稳送木兰桡。"
            ]
        },
        {
            "title": "西城马上",
            "content": [
                "烛冷尘消过上元，晴明风日柳初繁。",
                "偷闲偶到西城陌，喜见青山似故园。"
            ]
        },
        {
            "title": "广四愁寄李譓",
            "content": [
                "夜如何其夜未央，斗星灿兮河苍凉。",
                "微月入牖窥曲房，候虫刺促鸣我床。",
                "离忧欻来煎人肠，夜如何其夜何长。",
                "绿琴在荐兮，拟楚奏之沈湘。",
                "朱弦湿露兮，声戾指而不扬。",
                "屏琴浩歌兮，屑涕泗之浪浪。",
                "我有所思兮，在河之阳。",
                "僾而不见兮，衷难弭忘。",
                "騄骥腾跃兮，鸿鹄翱翔。",
                "明璫玉案兮，尔不我将。",
                "缄诚结惠兮，久莫汝偿。",
                "永如牛女兮，南北相望。",
                "昔燕处兮，灵芸之堂。",
                "纫兰为佩兮，集芰为裳。",
                "西风凄紧兮，淩百草以殒黄。",
                "兰萎芰裂兮，恐被服之不芳。",
                "念汝玉立兮，贱组绣之文章。",
                "玄节日厉兮，奈惨栗之冰霜。",
                "胡不乘白云兮，归来乎帝乡。",
                "尚何所徯兮，毕永岁而彷徉。"
            ]
        },
        {
            "title": "病暑",
            "content": [
                "早夏景延永，烈日天中央。",
                "欻欻燎原野，中人如探汤。",
                "病肺苦焦渴，吐舌生喉疮。",
                "蔗浆与茗饮，未易苏膏盲。",
                "稍惊气象变，云物来冥茫。",
                "仰枕视簷际，浩浩浮沧江。",
                "忽得灌顶偈，酒然心地凉。",
                "雷公未鼓怒，风伯何猖狂。",
                "扫荡太宇空，万影纔斜阳。",
                "俯辞楚台上，拱立齐鼎旁。",
                "一介命蝼蚁，敢干私雨晹。",
                "田夫信无罪，触热正驱蝗。"
            ]
        },
        {
            "title": "答陈传道五首之五",
            "content": [
                "倒橐黄金尽，方悲行路难。",
                "桂薪炊玉粒，可是乐长安。"
            ]
        },
        {
            "title": "檥舟当到港作",
            "content": [
                "为问溪头潮浅深，片帆长挂北归心。",
                "夜风吹雪晓尤怒，午日破云寒复阴。",
                "江淮行役殊未已，京洛朋游安事寻。",
                "何时稳坐饱麤饭，鼓腹东皋农父吟。"
            ]
        },
        {
            "title": "汴上留别李智父",
            "content": [
                "一马西投汴水滨，自惊秋鬓带尘纷。",
                "秋风尽日吹黄叶，心事经年寄白云。",
                "去矣尺书勤访我，醉来樽酒强酬君。",
                "北窗络纬寒声急，明夜伤心独自闻。"
            ]
        },
        {
            "title": "题永城县园水亭",
            "content": [
                "诘曲池塘碧玉流，褉亭孤占小汀洲。",
                "长纫座上芳兰佩，不系檐前画鷁舟。",
                "好泛羽觞修旧事，为书茧纸记清游。",
                "季真待得东还日，初见红蕖十亩秋。"
            ]
        },
        {
            "title": "送陈传道摄双沟戍商税",
            "content": [
                "墙外长川拥万舟，门前山色入南州。",
                "风来浦口客争发，日下庭阴印未收。",
                "乍厌折腰从吏役，屡应回首念朋游。",
                "病夫颇有东流兴，预约清樽为少留。"
            ]
        },
        {
            "title": "答陈传道五首之一",
            "content": [
                "客子厌京尘，长街风眯目。",
                "安得卧南阳，清潭渍寒菊。"
            ]
        },
        {
            "title": "怀寄潘孝本兼简其子言",
            "content": [
                "春色先梅岭，秋声後桂林。",
                "溪通五羊险，云近九疑阴。",
                "无雁难逢信，有猿能伴吟。",
                "一樽烧酒美，应对阿戎斟。"
            ]
        },
        {
            "title": "寄别秦观少游",
            "content": [
                "沔阳湖上小留连，疑是前时李谪仙。",
                "流向夜郎才半道，径还江夏乐当年。",
                "个侬生以才为累，阿堵官于老有缘。",
                "待得公归吾亦罢，春风先办两渔船。"
            ]
        },
        {
            "title": "将发彭城作",
            "content": [
                "四年吟笑老东徐，满目溪山不负渠。",
                "得米径须偿酒债，有田便拟卜吾庐。",
                "明朝门外扁舟雪，别夜灯前满纸书。",
                "会问怱怱解携客，相思命驾定何如。"
            ]
        },
        {
            "title": "送王西枢出镇郑圃八首之八",
            "content": [
                "衮绣行将复，沙堤百里东。",
                "病夫虽老矣，犹解赋豳风。"
            ]
        },
        {
            "title": "部兵之秋丘道中怀寄彭城社友",
            "content": [
                "驾马出北门，徒御何迟迟。",
                "日气方汹涌，霜阴亦纷披。",
                "役夫前驱行，少妇痛不随。",
                "分携仰天哭，声尽有余悲。",
                "虽非远行迈，要之为别离。",
                "顾我岂无家，从公难遂私。",
                "且怀二三友，缺此文酒期。",
                "临分各有赠，婉思见乎词。",
                "吟讽一回首，烟林失城池。",
                "相思肯相过，斗黍为君炊。"
            ]
        },
        {
            "title": "送汉阳刑狱掾邹永年解官归养",
            "content": [
                "高歌每忆故山薇，笑掷青衫换彩衣。",
                "竟为苍生安石起，本来男子次君归。",
                "脱冠弭棹兴非浅，戴笠乘车誓莫违。",
                "明日渡江聊赠别，武昌官柳尚依依。"
            ]
        },
        {
            "title": "怀寄周元翁十首",
            "content": [
                "周郎尘外人，冰甃立寒玉。",
                "去我千里余，炯炯长在目。",
                "有德且有言，可采篆缣竹。",
                "未为造物怜，方徇斗筲禄。",
                "司晨属群鸡，安事彼鸾鹄。",
                "聊自况疲驽，盐车不为辱。"
            ]
        },
        {
            "title": "兴龙节日渡江怀寄二友弟兼示同行",
            "content": [
                "燕庭冠佩拜炉香，丸剑纷纷想定场。",
                "江上烹鱼犹得信，座中惊雁已离行。",
                "浇愁酩酊一樽酒，破睡咿哑两橹床。",
                "不特赋诗怀二仲，故呈凡韵恼支郎。"
            ]
        },
        {
            "title": "怀寄彭城朋好十首之四张十七",
            "content": [
                "好在张居士，云龙寄梦频。",
                "西斋见风月，连榻复何人。"
            ]
        },
        {
            "title": "方明古免丧西上山阴贺铸方回以诗送行非敢赠",
            "content": [
                "西上迟迟谁挽留，了君方寸慕松楸。",
                "三年既尽亦当起，五斗有余非所求。",
                "早岁向风劳企羡，残生指日愿依投。",
                "得官傥近柴桑里，应许江边著钓舟。",
                "",
                ""
            ]
        },
        {
            "title": "登黄楼有怀苏眉山",
            "content": [
                "登黄楼，望黄州，",
                "黄州望不见，楼下水东流。",
                "水流何可留，浮云更悠悠。",
                "伤心泽畔客，憔悴楚兰秋。"
            ]
        },
        {
            "title": "闲情二首",
            "content": [
                "青窗隐夕曛，玉甃紫苔春。",
                "佳人久不见，翠被销檀薰。",
                "长巾拂绿绮，上有三年尘。",
                "聊弹别燕弄，寄谢阳壹云。"
            ]
        },
        {
            "title": "和邠老郎官湖怀古五首",
            "content": [
                "昔人泯黄壤，陈迹变沧波。",
                "劫火洞然坏，无如嘉句何。"
            ]
        },
        {
            "title": "题项羽庙三首之二",
            "content": [
                "楚都陈迹久灰埃，一曲虞兮尚寄哀。",
                "不作偷生渡江计，可须千里更西来。"
            ]
        },
        {
            "title": "题天清寺安上人北轩",
            "content": [
                "南城繁氏台，维昔孝王筑。",
                "歌吟寂无闻，万楹联佛屋。",
                "道人开北牖，俯就百乔木。",
                "八月鸣青蝉，槐蛾委平绿。",
                "客来借榻卧，吹睡俄顷足。",
                "疏雨隔斜阳，垂虹跨长陆。",
                "良游怅迟後，回谢三庚酷。",
                "瘦马尾华轩，江颜尘一掬。",
                "昨非忽复道，佳约犹可续。",
                "载酒定何时，新黄糁庭菊。"
            ]
        },
        {
            "title": "寄清凉和上人二首之二",
            "content": [
                "南国风流百不存，石头今是给孤园。",
                "山连雉堞犹侵路，潮送渔舟自到门。",
                "方丈定容居士病，贝多应待客儿翻。",
                "悬知後日逢迎际，桃李春风两不言。"
            ]
        },
        {
            "title": "和张谋父游石佛山观魏太武书",
            "content": [
                "中夏昔屯否，代邦天所开。",
                "鸿图属太武，不世英雄才。",
                "南洗洛阳血，西荡长安灰。",
                "毡车十万乘，略地驱风雷。",
                "一苇济长淮，筑宫瓜步隈。",
                "东邻拜牢饩，走使为婚媒。",
                "云旗即归路，览胜此悲徊。",
                "俯挥铁马鞭，顽石同陶坏。",
                "划成四大字，屹栗阴虹摧。",
                "沦精入崖壑，怒气羞蟠回。",
                "茫茫六百年，风雨生莓苔。",
                "伟迹寖销泯，威灵安在哉。",
                "生存贵无上，零落等尘埃。",
                "君为访古游，赋诗追七哀。",
                "人生谁不尔，莫负手中杯。"
            ]
        },
        {
            "title": "游云龙张氏山居",
            "content": [
                "昔闻张逸民，卜筑云龙山。",
                "东望结遐想，喜得彭城官。",
                "一语定襟契，宛如平生欢。",
                "招携属休沐，投此萝薜间。",
                "女仆候门巷，青袿双翠鬟。",
                "苏斋轩户明，饼火焚椒兰。",
                "宝墨鬼神护，清诗冰玉寒。",
                "森然拱檐溜，架石排琅玕。",
                "东趋放鹤亭，磴道披茅菅。",
                "指顾百村落，炊烟林莽间。",
                "日脚洒平陆，两山如断环。",
                "凄风振晚叶，坐怯衣裘单。",
                "引领紫霄极，飘颻如可干。",
                "缅怀眉山公，五马来游盘。",
                "酣兴走颠笔，苍崖即鑱刊。",
                "午年仲冬月，雪野云弥漫。",
                "扫石坐舒啸，惠泉烹凤团。",
                "当时诧盛集，千古陋逵安。",
                "俛仰迹遂陈，斯人久泥蟠。",
                "我来後千日，逸躅何由攀。",
                "遇胜不能赋，俯寻尘路还。",
                "山英移未勒，时款白云关。"
            ]
        },
        {
            "title": "江夏秋怀三首之二",
            "content": [
                "人物駸寻迫暮迟，秋风万里来如期。",
                "幽虫切切竟何道，羁燕怱怱将安之。",
                "洛下微吟聊拥鼻，西山爽气为支颐。",
                "肯将翰墨悲流落，寄语三闾彼一时。"
            ]
        },
        {
            "title": "迁家历阳江行夜泊黄泥潭怀寄冯善渊",
            "content": [
                "黄泥潭口檥征篷，回指东城祗眼中。",
                "半夜凫鷖先觉雨，连江葭菼自生风。",
                "青灯解作无眼伴，白酒难招一醉同。",
                "从此相思寖相远，便凭归框附诗筒。"
            ]
        },
        {
            "title": "题汉阳招真亭",
            "content": [
                "大别山颠清沔尾，飞亭迢嶢带云起。",
                "清狂使君初燕喜，拍手招呼黄鹤子。",
                "玄津炼出太阳酥，手葺胎发蒙头颅。",
                "每夸久落北酆籍，岂意齎恨归黄垆。",
                "越客登临兴何有，愁不能言病妨酒。",
                "残阳云梦窅然深，尚欲开襟吞八九。",
                "羽驾飘颻安在哉，使君余迹已尘埃。",
                "但见庾令楼横烟树杪，角声催月渡江来。"
            ]
        },
        {
            "title": "登乌江宝泉寺南山望金陵作",
            "content": [
                "我爱金陵望不厌，独寻微迳蹑晴岚。",
                "柔桑浅草三月尾，踊塔飞楼一水南。",
                "苒苒流云牵仿像，迟迟艳日助醺酣。",
                "何须拊手歌桃叶，已觉王郎思不堪。"
            ]
        },
        {
            "title": "访金陵王闲叟不遇留别",
            "content": [
                "歌成五噫赁舂者，药不二价夺牛翁。",
                "衰俗何知贵公子，清贫颇有昔人风。",
                "君方上冢渡沔去，我适乘舟投剡中。",
                "差池相失重回首，好住海鸥忘塞鸿。"
            ]
        },
        {
            "title": "同道通师之香林马上",
            "content": [
                "冰霜节候迟，淮楚早春时。",
                "白草风头急，黄云日脚垂。",
                "鸟声投古戍，马力倦长陂。",
                "吾有官箴畏，劳生尔浪为。"
            ]
        },
        {
            "title": "题任氏传德集",
            "content": [
                "钓鱼公子学屠龙，潦倒西班八品中。",
                "鼠目獐头登要地，鸡鸣狗盗策奇功。",
                "仪刑拔士无光禄，经术传家有圣童。",
                "慨想斯人安可作，九原松檟几秋风。"
            ]
        },
        {
            "title": "题项羽庙三首之一",
            "content": [
                "分张天下付群雄，回首咸阳卷地空。",
                "六国三秦随扰攘，锦衣何暇到江东。"
            ]
        },
        {
            "title": "江行写望",
            "content": [
                "斜照侵疏箔，微凉逗小窗。",
                "青蒲故依渚，白鸟屡横江。",
                "遣兴诗三百，煎愁橹一双。",
                "前舟定未远，叠鼓听逢逢。"
            ]
        },
        {
            "title": "中秋日怀寄潘邠老赋",
            "content": [
                "西戍角声清且哀，东城鼓动殷然雷。",
                "雨阑伏槛月可待，风横檥舟君不来。",
                "得酒未容欢独伯，把书端与睡为媒。",
                "雪堂歛谷急还舍，更约头陀黄菊开。"
            ]
        },
        {
            "title": "题陶靖节集後",
            "content": [
                "渊明不乐仕，解组归柴桑。",
                "遡风北窗下，坦腹傲羲皇。",
                "储粟既屡空，乞食何惶惶。",
                "有身即大患，斯语闻伯阳。",
                "顾我亦多忤，丘樊思退藏。",
                "慙无辟粒术，圭勺耗官仓。"
            ]
        },
        {
            "title": "黄鹤楼",
            "content": [
                "登真者谁子，昔有费公禕。",
                "白日玉书下，青天驾鹤飞。",
                "此地少留憩，神标怅依依。",
                "振裾谢尘浊，与尔方远违。",
                "层楼宠陈迹，江山长四围。",
                "登临美商素，雨气薄西晖。",
                "水落州觜嫩，风豪帆背肥。",
                "飘然起遐想，琳馆閟岩扉。",
                "明月识悠阔，白云疑是非。",
                "金桃未遽熟，薤露虞先曦。",
                "高树两华表，长招羽驾归。",
                "灵瓢五色剂，定与遗民挥。",
                "自顾乏仙质，延生犹可希。",
                "刀圭傥不吝，如饱首阳饥。"
            ]
        },
        {
            "title": "秋怀二首之二",
            "content": [
                "萧萧庭木落，格格鸡声恶。",
                "荒檐日影斜，饥猫捕黄雀。",
                "窗间养痾客，起念丘园乐。",
                "欲赋归去来，西风老藜藿。"
            ]
        },
        {
            "title": "答僧讷",
            "content": [
                "唐代衣冠高四姓，天宗之亚荥阳郑。",
                "不坠家声五百年，桂籍相望三叶庆。",
                "上人猛谢区中缘，破冠投栉还童颠。",
                "寸灰已灭五经笥，来入辨才无碍禅。",
                "我窃官粮众人後，相逢宛是平生旧。",
                "一闻南国白头吟，万媿西风碧云陋。",
                "老鹤终辞鸡鹜群，谁将断绠绊浮云。",
                "它日传衣度梅岭，解留何语与将军。"
            ]
        },
        {
            "title": "和人伤春",
            "content": [
                "人帘轻絮故依人，梦後题诗欲判春。",
                "纵使相思解销骨，此情终未作黄尘。"
            ]
        },
        {
            "title": "送李易初还汶阳",
            "content": [
                "客宦怆离群，徐方复得君。",
                "青衫初试吏，白面颇能文。",
                "画舸浮春水，清樽醉舞裙。",
                "它年会相访，分卧北山云。"
            ]
        },
        {
            "title": "江夏八咏之六右赵佗石",
            "content": [
                "西戍夕阳晴，东城石镜明。",
                "有山名八字，供作两眉横。"
            ]
        },
        {
            "title": "题汉阳寓舍老桑",
            "content": [
                "曾无沃若饱吴蚕，腹蠹聊供啄木馋。",
                "底事殷勤喭元绪，不应有意附炎炎。"
            ]
        },
        {
            "title": "过澶魏被水民居二首之二",
            "content": [
                "莫问居人溺与逃，破篱攲屋宿渔舠。",
                "中庭老树秋风後，鹳鹤将雏夺鹊巢。"
            ]
        },
        {
            "title": "酬别盱眙杜舆",
            "content": [
                "君希谢太傅，筑室卧东山。",
                "应携玉人去，为问何时还。",
                "扁舟欲之东，霜落江潮悭。",
                "难从京口渡，且转广陵湾。",
                "与君合复离，悦若愁梦间。",
                "婴疾再寒暑，医师怜我顽。",
                "颓龄未遽尽，解组誓投闲。",
                "幽岩有芳桂，晚岁约同攀。"
            ]
        },
        {
            "title": "王迥子高挽章五首",
            "content": [
                "已矣知无憾，贤愚共此途。",
                "白驹驰白日，黄发掩黄垆。",
                "和氏终还赵，干将不葬吴。",
                "驽疴如可强，犹拟奠生刍。"
            ]
        },
        {
            "title": "同王克慎宿清凉寺兼示和上人孙安之",
            "content": [
                "六代风流不可寻，石头胜概古犹今。",
                "疏钟答响江山迥，啼鸟忘形松竹深。",
                "借问白云谁卜筑。拟要明月共登临。",
                "终投逸少兴公社，蔬粥麻衣事道林。"
            ]
        },
        {
            "title": "得周元翁蕲春道中书",
            "content": [
                "离离赤枣墙东林，开窗下榻依墙阴。",
                "杖藜相顾赖之子，隐几忘言知我心。",
                "晚契初逢一东野，清诗屡掷双南金。",
                "官身为米自南北，世路亡羊无古今。",
                "梦泽草荒孤驿远，洞庭雨入沧江深。",
                "相思何以祝高韵，桂树秋风吟玉琴。"
            ]
        },
        {
            "title": "李固道中怀寄杜邯郸",
            "content": [
                "西望丛台百尺间，车轮无角不知还。",
                "大夫庭下长无讼，谁伴青堂整日闲。"
            ]
        },
        {
            "title": "送王西枢出镇郑圃八首之三",
            "content": [
                "公论由来重，高怀此去轻。",
                "吾非厚知己，感叹此苍生。"
            ]
        },
        {
            "title": "寓泊金陵寻王荆公陈迹",
            "content": [
                "晚泊扁舟一问津，依然节物思羁人。",
                "江山月照六朝梦，桃李风吹三月春。",
                "宅枕谢公墩下路，诗寻萧寺壁间尘。",
                "可须樽酒平生约，长望西州泪满巾。"
            ]
        },
        {
            "title": "追和杜仲观咏蝶",
            "content": [
                "黄蝶寻花日百回，荒庭多雨漫莓苔。",
                "老狂能似徽之辈，借宅犹应乞竹栽。"
            ]
        },
        {
            "title": "题赠芥堂老僧偶来",
            "content": [
                "岁计江边二顷田，不能多应世间缘。",
                "闭门密竹荒松里，杯粥炉香六十年。"
            ]
        },
        {
            "title": "野步",
            "content": [
                "津头微径望城斜，水落孤邨格嫩沙。",
                "黄草庵中疏雨湿，白头翁妪坐看瓜。"
            ]
        },
        {
            "title": "送人朝飨裕陵",
            "content": [
                "三年不见鼎湖龙，弓剑尘埃玉座空。",
                "白发孤臣心断绝，满山明月柏城风。"
            ]
        },
        {
            "title": "泊舟永城寄京都朋游",
            "content": [
                "正西千里是青门，桥下春流带雨浑。",
                "想见旧游芳草合，有谁楼上与销魂。"
            ]
        },
        {
            "title": "病后登快哉亭",
            "content": [
                "经雨清蝉得意鸣，征尘见处见归程。",
                "病来把酒不知厌，梦後倚楼无限情。",
                "鸦带斜阳投古刹，草将野色入荒城。",
                "故园又负黄昏约，但觉秋风发上生。"
            ]
        },
        {
            "title": "秦淮夜泊",
            "content": [
                "官柳动春条，秦淮生暮潮。",
                "楼台见新月，灯火上双桥。",
                "隔岸开朱箔，临风弄紫箫。",
                "谁怜远游子，心旆正摇摇。"
            ]
        },
        {
            "title": "宿芥塘佛祠",
            "content": [
                "青青麰麦欲抽芒，浩荡东风晚更狂。",
                "微径断桥寻古寺，短篱高树隔横塘。",
                "开门未扫杨花雨，待晓先烧柏子香。",
                "底许暂忘行役倦，故人题字满长廊。"
            ]
        },
        {
            "title": "题诸葛谼田家壁",
            "content": [
                "晚度孔明谼，林间访老农。",
                "行冲落叶径，坐听隔江钟。",
                "後舍灯犹织，前溪水自舂。",
                "无多游宦兴，卜隐幸相容。"
            ]
        },
        {
            "title": "题海陵寓舍二首之二",
            "content": [
                "池上雪初消，春鸦已占巢。",
                "自怜流寓迹，无地可诛茅。"
            ]
        },
        {
            "title": "清燕堂",
            "content": [
                "雀声啧啧燕飞飞，在得残红一两枝。",
                "睡思乍来还乍去，日长披卷下帘时。"
            ]
        },
        {
            "title": "送武桓之安阳",
            "content": [
                "黄金络征辔，之子待明发。",
                "樽酒少迟留，禅林见凉月。",
                "歌鬟结蛾黛，怨此佳期阔。",
                "去去柳堤风，青蝉催白发。"
            ]
        },
        {
            "title": "石州引/石州慢",
            "content": [
                "薄雨初寒，斜照弄晴，春意空阔。长亭柳色缠黄，远客一枝先折。烟横水际，映带几点归鸦，东风销尽龙沙雪。还记初关来，恰而今时节。将发。画楼芳酒，红泪清歌，顿成清别。已是经年，杳杳音尘多绝。欲知方寸，共有几许清愁，芭蕉不展丁香结。枉望断天涯，两厌厌风月。"
            ]
        },
        {
            "title": "伴云来/天香",
            "content": [
                "烟络横林，山沈远照，逦迤黄昏钟鼓。烛映帘栊，蛩催机杼，共苦清秋风露。不眠思妇，齐应和、几声砧杵。惊动天涯倦宦，駸駸岁华行暮。当年酒狂自负。谓东君、已春相付。流浪征骖北道，客墙南浦。幽恨无人晤语。赖明月曾知旧游处。好伴云来，还将梦去。"
            ]
        },
        {
            "title": "人南渡/感皇恩",
            "content": [
                "兰芷满芳洲，游思横路。罗袜尘生步。迎顾。整鬟颦黛，脉脉两情难语。细风吹柳絮。人南渡。回首旧游，山无重数。花底深朱户。何处。半黄梅子，向晚一帘疏雨。断魂分付与。春将去。"
            ]
        },
        {
            "title": "凌?/金人捧露盘",
            "content": [
                "控沧江。排青嶂，燕台凉。驻采仗、乐未渠央。岩花磴蔓，妒千门、珠翠倚新妆。舞闲歌悄，恨风流、不管馀香。繁华梦，惊俄顷，佳丽地，指沧茫。寄一笑、何与兴亡。量船载酒，赖使君、相对两胡床。缓调清管，更为侬、三弄斜阳。"
            ]
        },
        {
            "title": "天门谣",
            "content": [
                "牛渚天门险，限南北、七雄豪占。",
                "清雾敛，与闲人登览。",
                "",
                "待月上潮，平波滟滟，塞管轻吹新阿滥。",
                "风满槛，历历数、西州更点。"
            ]
        },
        {
            "title": "喋恋花",
            "content": [
                "几许伤春春复暮，杨柳清阴，偏碍游丝度。",
                "天际小山桃叶步，白菽花满湔裙处。",
                "",
                "竟日微吟长短句，帘影灯昏，心寄胡琴语。",
                "数点雨声风约住，朦胧淡月云来去。"
            ]
        },
        {
            "title": "减字木兰花",
            "content": [
                "冷香浮动。望处欲声胡蝶梦。晓日曈曨。愁见凝酥暖渐融。鼓催歌送。芳酒一尊谁与共。寂寞墙东。门掩黄昏满院风。"
            ]
        },
        {
            "title": "新念别/夜游宫",
            "content": [
                "湖上兰舟暮发。扬州梦断灯明灭。想见琼花开似雪。帽檐香，玉纤纤，曾为折。渔管吹还咽。问何意、煎人愁绝。江北江南新念别。掩芳尊，与谁同，今夜月。"
            ]
        },
        {
            "title": "试周郎/诉衷情",
            "content": [
                "乔家深闭郁金堂。朝镜事梅妆。云鬟翠钿浮动，微步拥钗梁。情尚秘，色犹庄。递瞻相。弄丝调管，时误新声，翻试周郎。"
            ]
        },
        {
            "title": "绿头鸭",
            "content": [
                "玉人家，画楼珠箔临津。托微风彩箫流怨，断肠马上曾闻。宴堂开、艳妆丛里，调琴思、认歌颦。麝蜡烟浓，玉莲漏短，更衣不待酒初醺。绣屏掩、枕鸳相就，香气渐暾暾。回廊影、疏钟淡月，几许消魂？",
                "　　翠钗分、银笺封泪，舞鞋从此生尘，任兰舟、载将离恨，转南浦、背西曛。记取明年，蔷薇谢后，佳期应未误行云。凤城远、楚悔香嫩，先寄一枝春。青门外，只凭芳草，寻访郎君。",
                ""
            ]
        },
        {
            "title": "摊破浣溪沙/山花子",
            "content": [
                "锦鞯未弦瑟瑟徽。玉纤新拟凤双飞。缥缈烛烟花暮暗，就更衣。约略整环钗影动，迟回顾步佩声微。宛是春风胡蝶舞，带香归。"
            ]
        },
        {
            "title": "画眉郎/好女儿",
            "content": [
                "雪絮雕章。梅粉华妆。小芒台、榧机罗湘素，鼓铜蟾砚滴，金雕琴写，玉燕钗梁。五马徘徊长路，漫非意、凤求凰。认兰情、自有怜才处，似题桥贵客，栽花潘令，真画眉郎。"
            ]
        },
        {
            "title": "簇水近",
            "content": [
                "一笛清风弄袖，新月梳云缕。澄凉夜色，缠过几点黄昏雨。侠少朋游，正喜九陌消尘土。鞭穗袅、紫骝花步。过朱户。认得宫妆，为谁重扫新眉妩。徘徊片响难问，桃李都无语。十二青楼下，指灯火章台路。不念人、肠断归去。"
            ]
        },
        {
            "title": "乌啼月/乌夜啼",
            "content": [
                "牛女相望处，星桥不碍东西。重墙未抵蓬山远，却恨画楼低。细字频传幽怨，凝缸长照单栖。城乌可是知人意，偏向月明啼。"
            ]
        },
        {
            "title": "小梅花/梅花引",
            "content": [
                "思前别。记时节。美人颜色如花发。美人归。天一涯。娟娟姮娥，三五满还亏。翠眉蝉鬓生离诀。遥望青楼心欲绝。梦中寻。卧巫云。觉来珠泪，滴向湘水深。愁无已。奏绿绮。历历高山与流水。妙通神。觉知音。不知暮雨朝云、何山岑。相思无计堪可比。珠箔雕阑集千里。漏将分。月窗明。一夜梅花忽开、疑是君。"
            ]
        },
        {
            "title": "蝶恋花",
            "content": [
                "几许伤春春复暮。杨柳清阴，偏碍游丝度。天际小山桃叶步。白苹花满湔裙处。竟日微吟长短句。帘影灯昏，心寄胡琴语。数点雨声风约住。朦胧淡月云来去。"
            ]
        },
        {
            "title": "望湘人",
            "content": [
                "厌莺声到枕，花气动帘，醉魂愁梦相半。被惜余薰，带惊剩眼，几许伤春春晚。泪竹痕鲜，佩兰香老，湘天浓暖。记小江风月佳时，屡约非烟游伴。",
                "　　须信鸾弦易断，奈云和再鼓，曲中人远。认罗袜无踪，旧处弄波清浅。青翰棹舣，白蘋洲畔，尽目临皋飞观。不解寄、一字相思，幸有归来双燕。",
                ""
            ]
        },
        {
            "title": "南柯子/南歌子",
            "content": [
                "斗酒才供泪，扁舟只载愁。画桥青柳小朱楼。犹记出城车马、为迟留。有恨花空委，无情水自流。河阳新鬓尽禁秋。萧散楚云巫雨、生此休。"
            ]
        },
        {
            "title": "凤栖梧/蝶恋花",
            "content": [
                "为问宛溪桥畔柳。拂水倡条，几赠行人手。一样叶眉偏解皱。白绵飞尽因谁瘦。今日离亭还对酒。唱断青青，好去休回首。美阴向人疏似旧。何须更待秋风後。"
            ]
        },
        {
            "title": "减字木兰花",
            "content": [
                "簪花照镜。客鬓萧萧都不整。拟倩东□。化作尊前如梦云。风香月影。信是瑶台清夜永。深闭重门。牵绊刘郎别後魂。"
            ]
        },
        {
            "title": "失调名",
            "content": [
                "风头梦、吹无迹。"
            ]
        },
        {
            "title": "失调名",
            "content": [
                "罗帷映月，玉研生冰。"
            ]
        },
        {
            "title": "石州慢",
            "content": [
                "薄雨收寒，斜照弄晴，春意空阔。长亭柳色才黄，倚马何人先折？烟横水漫，映带几点归鸿，平沙消尽龙荒雪。犹记出关来，恰如今时节。",
                "　　将发，画楼芳酒，红泪清歌，便成轻别。回首经年，杳杳音尘都绝。欲知方寸，共有几许新愁？芭蕉不展丁香结。憔悴一天涯。两厌厌风月。",
                ""
            ]
        },
        {
            "title": "蝶恋花",
            "content": [
                "小院朱扉开一扇。内样新妆，镜里分明见。眉晕半深唇注浅。朵云冠子偏宜面。被掩芙蓉熏麝煎。帘影沈沈，祗有双飞燕。心事向人犹腼腆。强来窗下寻针线。"
            ]
        },
        {
            "title": "木兰花/玉楼春",
            "content": [
                "银黄雁柱香檀拨。镂板三声催细抹。舞腰轻怯绛裙长，羞按筑球花十八。东城柳岸匆匆发。画舫一篙烟水阔。可怜单枕欲眠时，还见尊前前夜月。"
            ]
        },
        {
            "title": "木兰花/玉楼春",
            "content": [
                "佩环声认腰肢软。风里麝熏知近远。此身常羡玉妆台，得见晓来梳画面。回廊几步通深院。一桁绣衣帘不卷。酒阑歌罢欲黄昏，肠断归巢双燕燕。"
            ]
        },
        {
            "title": "浪淘沙",
            "content": [
                "一叶忽惊秋。分付东流。殷勤为过白苹洲。洲上小楼帘半卷，应认归舟。回首恋朋游。迹去心留。歌尘萧散梦云收。惟有尊前曾见月，相伴人愁。"
            ]
        },
        {
            "title": "浣溪沙",
            "content": [
                "叠鼓新歌百样娇。铜丸玉腕促云谣。揭帘飞瓦雹声焦。九渠池边杨柳陌，香轮轧轧马箫箫。细风妆面酒痕销。"
            ]
        },
        {
            "title": "浣溪沙",
            "content": [
                "云母窗前歇绣针。低鬟凝思坐调琴。玉纤纤按十三金。归卧文园犹带酒，柳花飞度画堂阴。只凭双燕话春心。"
            ]
        },
        {
            "title": "浣溪沙",
            "content": [
                "翠縠参差拂水风。暖云如絮扑低空。丽人波脸觉春融。缨挂宝钗初促席，檀高微注玉杯红。芳醪何似此情浓。"
            ]
        },
        {
            "title": "江城子",
            "content": [
                "麝熏微度绣芙蓉。翠衾重。画堂空。前夜偷期，相见却匆匆。心事两知何处问，依约是，梦中逢。坐疑行听竹窗风。出帘栊。杳无踪。已过黄昏，缠动寺楼钟。暮雨不来春又去，花满地，月朦胧。"
            ]
        },
        {
            "title": "六州歌头",
            "content": [
                "少年侠气，交结五都雄。肝胆洞。毛发耸。立谈中。死生同。一诺千金重。推翘勇。衿豪踪。轻盖拥。聊飞鞚。斗城东。轰饮酒炉，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。似黄粱梦。辞丹凤。明月共。漾孤篷。官冗从。怀倥偬。落尘笼。薄书从。鶡弁如云众。共粗用。忽奇功。笳鼓动。渔阳弄。思悲翁。不请长缨，系取天娇种。剑吼西风。恨登山临水，手寄七弦桐。目送归鸿。"
            ]
        },
        {
            "title": "小重山",
            "content": [
                "飘径梅英雪未融。芳菲消息到，杏梢红。隔年欢事水西东。凝思久，不语坐书空。回想夹城中。采山箫鼓沸，绮罗丛。钿轮珠网玉花骢。香陌上，谁与斗春风。"
            ]
        },
        {
            "title": "鹤冲天",
            "content": [
                "冬冬鼓动，花外沈残漏。华月万枝灯，还清昼。广陌衣香度，飞盖影、相先後。个处频回首。锦房西去，期约武陵西口。当时早恨欢难偶。可堪流浪远，分携久。小畹兰英在，轻付与、何人手。不似长亭柳。舞枫眠雨，伴我一春销瘦。"
            ]
        },
        {
            "title": "思越人/朝天子",
            "content": [
                "怊怅离亭断采襟。碧云明月两关心。几行书尾情何限，一尺裙腰瘦不禁。遥夜半，曲房深。有时昵语话如今。侵窗冷雨灯生晕，泪湿罗笺楚调吟。"
            ]
        },
        {
            "title": "思越人/朝天子",
            "content": [
                "紫府东风放夜时。步莲秾李伴人归。五更钟动笙歌散，十里月明灯火稀。香苒苒，梦依依。天涯寒尽减春衣。凤凰城阕知何处，寥落星河一雁飞。"
            ]
        },
        {
            "title": "惜双双/惜分飞",
            "content": [
                "皎镜平湖三十里。碧玉山围四际。莲荡香风里。彩鸳鸯觉双飞起。明月多情随舵尾。偏照空床翠被。回首笙歌地。醉更衣处长相记。"
            ]
        },
        {
            "title": "摊破浣溪沙/山花子",
            "content": [
                "湖上秋深藕叶黄。清霜销瘦损垂杨。洲嘴嫩沙斜照暖，睡鸳鸯。红粉莲娃何处在，西风不为管馀香。今夜月明闻水调，断人肠。"
            ]
        },
        {
            "title": "摊破浣溪沙/山花子",
            "content": [
                "双凤箫声隔彩霞。朱门深闭七香车。何处探春寻旧约，谢娘家。旖旎细风飘水麝，玲珑残雪浸山茶。饮罢西厢帘影外，玉蟾斜。"
            ]
        },
        {
            "title": "清平乐",
            "content": [
                "小桃初谢。双燕还来也。记得年时寒食下。紫陌青门游冶。楚城满目春华。可堪游子思家。惟有夜来归梦，不知身在天涯。"
            ]
        },
        {
            "title": "清平乐",
            "content": [
                "阴晴未定。薄日烘云影。临水朱门花一径。尽日鸟啼人静。厌厌几许春情。可怜老去兰成。看取镊残双鬓，不随芳草重生。"
            ]
        },
        {
            "title": "献金杯/厌金杯",
            "content": [
                "风软香迟，花深漏短。可怜宵、画堂春半。碧纱窗影，卷帐蜡灯红，鸳枕畔。密写乌丝一段。采苹溪晚。拾翠沙空，尽愁倚、梦云飞观。木兰艇子，几日渡江来，心目断。桃叶青山隔岸。"
            ]
        },
        {
            "title": "相思引",
            "content": [
                "团扇单衣杨柳陌。花似春风□无迹。赖白玉香奁供汾泽。借秀色。添春色。借秀色。添春色。云幕华灯张绮席。半醉客。留醒客。半醉客。留醒客。渐促膝倾鬟琴差拍。问此夕。知何夕。问此夕。知何夕。"
            ]
        },
        {
            "title": "减字浣溪沙/浣溪沙",
            "content": [
                "楼角初销一缕霞。淡黄杨柳暗栖鸦。玉人和月摘梅花。笑拈粉香归洞户，更垂帘幕护窗纱。东风寒似夜来些。"
            ]
        },
        {
            "title": "减字浣溪沙/浣溪沙",
            "content": [
                "两点春山一寸波。当筵娇甚不成歌。动人情态可须多。金井露寒风下叶，画桥云断月侵河。厌厌此夜奈愁何。"
            ]
        },
        {
            "title": "减字浣溪沙/浣溪沙",
            "content": [
                "浮动花钗影鬓烟。浅妆浓笑有馀妍。酒醺檀点语凭肩。留不住时分钿镜，旧曾行处失金莲。碧云芳草恨年年。"
            ]
        },
        {
            "title": "减字浣溪沙/浣溪沙",
            "content": [
                "清浅陂塘藕叶乾。细风蔬雨鹭鸶寒。半垂帘幕倚阑干。惆怅窃香人不见，几回憔悴後庭兰。行云可是渡江难。"
            ]
        },
        {
            "title": "减字浣溪沙/浣溪沙",
            "content": [
                "青翰舟中祓禊筵。粉娥窥影两神仙。酒阑飞去作非烟。重访旧游人不见，雨荷风蓼夕阳天。折花临水思茫然。"
            ]
        },
        {
            "title": "减字浣溪沙/浣溪沙",
            "content": [
                "宫锦袍熏水麝香。越纱裙染郁金黄。薄罗依约见明妆。绣陌不逢携手伴，绿窗谁是画眉郎。春风十里断人肠。"
            ]
        },
        {
            "title": "减字浣溪沙/浣溪沙",
            "content": [
                "鹦鹉惊人促下帘。碧纱如雾隔香奁。雪儿窥镜晚蛾纤。乌鹊桥边河络角，鸳鸯楼外月西南。门前嘶马弄金衔。"
            ]
        },
        {
            "title": "减字浣溪沙/浣溪沙",
            "content": [
                "鹦鹉无言理翠襟。杏花零落昼阴阴。画桥流水半篙深。芳径与谁寻斗草，绣床终日罢拈针。小笺香管写春心。"
            ]
        },
        {
            "title": "减字浣溪沙/浣溪沙",
            "content": [
                "闲把琵琶旧谱寻。四弦声怨却沈吟。燕飞人静画堂深。欹枕有时成雨梦，隔帘无处说春心。一从灯夜到如今。"
            ]
        },
        {
            "title": "减字浣溪沙/浣溪沙",
            "content": [
                "莲烛啼痕怨漏长。吟蛩随月到回廊。一屏烟景画潇湘。连夜断无行雨梦，隔年犹有著人香。此情须信是难忘。"
            ]
        },
        {
            "title": "减字浣溪沙/浣溪沙",
            "content": [
                "梦想西池辇路边。玉鞍娇马小辎軿。春风十里斗婵娟。临水登山漂泊地，落花中酒寂寥天。个般情味已三年。"
            ]
        },
        {
            "title": "减字浣溪沙/浣溪沙",
            "content": [
                "烟柳春梢蘸晕黄。井阑风绰小桃香。觉时帘幕又斜阳。望处定无千里眼，断来能有几回肠。少年禁取恁凄凉。"
            ]
        },
        {
            "title": "减字浣溪沙/浣溪沙",
            "content": [
                "鼓动城头啼暮鸦。过云时送雨些些。嫩凉如水透窗纱。弄影西厢侵户月，分香东畔拂墙花。此时相望抵天涯。"
            ]
        },
        {
            "title": "减字浣溪沙/浣溪沙",
            "content": [
                "三扇屏山匝象床。背灯偷解素罗裳。粉肌和汗自生香。易失旧欢劳蝶梦，难禁新恨费鸾肠。今宵风月两相忘。"
            ]
        },
        {
            "title": "减字浣溪沙/浣溪沙",
            "content": [
                "秋水斜阳演漾金。远山隐隐隔平林。几家村落几声砧。记得西楼凝醉眼，昔年风物似如今。只无人与共登临。"
            ]
        },
        {
            "title": "小重山",
            "content": [
                "花院深疑无路通。碧纱窗影下，玉芙蓉。当时偏恨五更钟。分携处，斜月小帘栊。楚梦冷沈踪。一双金缕枕，半床空。画桥临水凤城东。楼前柳，憔悴几秋风。"
            ]
        },
        {
            "title": "烛影摇红",
            "content": [
                "波影翻帘，泪痕凝蜡青山馆。故人千里念佳期，襟佩如相款。惆怅更长梦短。但衾枕、馀芬剩暖。半窗斜月，照人肠断，啼鸟不管。"
            ]
        },
        {
            "title": "鸳鸯梦/临江仙",
            "content": [
                "午醉厌厌醒自晚，鸳鸯春梦初惊。闲花深院听啼莺。斜阳如有意，偏傍小窗明。莫倚雕阑怀往事，吴山楚水纵横。多情人奈物无情。闲愁朝复暮，相应两潮生。"
            ]
        },
        {
            "title": "雁後归/临江仙",
            "content": [
                "翡翠楼高帘幕薄，温家小玉妆台。画眉难称怯人催。羞从面色起，娇逐语声来。门外木兰花艇子，垂杨风扫纤埃。平湖一镜绿萍开。缓歌轻调笑，薄暮采莲回。"
            ]
        },
        {
            "title": "雁後归/临江仙",
            "content": [
                "巧翦合欢罗胜子，钗头春意翩翩。艳歌浅拜笑嫣然。愿郎宜此酒，行乐驻华年。未是文园多病客，幽襟凄断堪怜。旧游梦挂碧云边。人归落雁後，思发在花前。"
            ]
        },
        {
            "title": "念彩云/夜游宫",
            "content": [
                "流水苍山带郭。寻尘迹、宛然如昨。犹记黄花携手约。误重来，小庭花，空自落。不怨兰情薄。可怜许、彩云漂泊。紫燕西飞书漫托。碧城中，几青楼，垂画幕。"
            ]
        },
        {
            "title": "吴门柳/渔家傲",
            "content": [
                "啸度万松千步岭。钱湖门外非尘境。见底碧漪如眼净。岚光映。镜屏百曲新磨莹。好月为人重破瞑。云头艳艳开金饼。传语桂娥应奈静。堪乘兴。尊前听我游仙咏。"
            ]
        },
        {
            "title": "吴门柳/渔家傲",
            "content": [
                "窈窕盘门西转路。残阳映带青山暮。最是长杨攀折苦。堪怜许。清霜翦断和烟缕。春水归期端不负。依依照影临南浦。留取木兰舟少住。无风雨。黄昏月上潮平去。"
            ]
        },
        {
            "title": "楼下柳/天香",
            "content": [
                "满马京□，装怀春思，翩然笑度江南。白鹭芳洲，青蟾雕舰，胜游三月初三。舞裙溅水，浴兰佩、绿染纤纤。归路要同步障，迎风会卷珠帘。离觞未容半酣。恨乌樯、已张轻帆。秋鬓重来淮上，几换新蟾。楼下会看细柳，正摇落清霜拂画檐。树犹如此，人何以堪。"
            ]
        },
        {
            "title": "江南曲/踏莎行",
            "content": [
                "小苑浴兰，微波寄叶。石城回首山重沓。绮窗烟雨梦佳期，飞霞艇子雕檀楫。楼回披襟，廊长响屧。供愁麝月眉心帖。紫箫闲捻度新声，有人偷倚阑干掐。"
            ]
        },
        {
            "title": "江南曲/踏莎行",
            "content": [
                "鸦轧齐桡，□冬叠鼓。浮骖晚下金牛渚。莫愁应自有愁时，篷窗今夜潇潇雨。杜若芳洲。芙蓉别浦。依依艳笑逢迎处。随潮风自石城来，潮回好寄人传语。"
            ]
        },
        {
            "title": "江南曲/踏莎行",
            "content": [
                "蝉韵清弦，溪横翠縠。翩翩彩鷁帆开幅。黄帘绛幕掩香风，当筵灿灿人如玉。浅黛凝愁，明波转瞩。兰情似怨临行促。不辞寸断九回肠，殷勤更唱江南曲。"
            ]
        },
        {
            "title": "摊破浣溪沙/山花子",
            "content": [
                "曲磴斜阑出翠微。西州回首思依依。风物宛然长在眼，只人非。绿树隔巢黄鸟并，沧洲带雨白鸥飞。多谢子规啼劝我，不如归。"
            ]
        },
        {
            "title": "水调歌头",
            "content": [
                "彼美吴姝唱，繁会阖闾邦。千坊万井，斜桥曲水小轩窗。缥缈关山台观。罗绮云烟相半。金石压掁撞。痴信东归虏，黑自死心降。范夫子，高标韵，秀眉庞。功成长往，有人同载世无双。物外聊从吾好。赖尔工颦妍笑。伴醉玉连缸。尽任扁舟路，风雨卷秋江。"
            ]
        },
        {
            "title": "芳洲泊/踏莎行",
            "content": [
                "露叶栖萤，风枝袅鹊。水堂离燕褰珠箔。一声横玉吹流云，厌厌凉月西南落。江际吴边，山侵楚角。兰桡明夜芳洲泊。殷勤留语采香人，清尊不负黄花约。"
            ]
        },
        {
            "title": "金凤钩",
            "content": [
                "江南又叹流寓。指芳物、伴人迟暮。搅晴风絮。弄寒烟雨。春去更无寻处。石城楼观青霞举。想艇子、寄谁容与。断云荆渚。限潮湓浦。不见莫愁归路。"
            ]
        },
        {
            "title": "连理枝",
            "content": [
                "绣幌闲眠晓。处处闻啼鸟。枕上无情，斜风横雨，落花多少。想灞桥、春色老於人，恁江南梦杳。往事今何道。聊咏池塘草。怀县年来，萧萧壮发，可堪频照。赖醉乡、佳境许徜徉，惜归欤不早。"
            ]
        },
        {
            "title": "河满子",
            "content": [
                "每恨相逢薄处，可怜欲去迟回。犹记新声团扇□，殷勤再引馀杯。为问依依杨柳，秋风好住章台。疏雨忽随云断，斜阳却送潮回。桃叶青山长在眼，几时双楫迎来。如待碧阑红药，一年两度花开。"
            ]
        },
        {
            "title": "雁後归/临江仙",
            "content": [
                "鸦背夕阳山映断，绿杨风扫津亭。月生河影带疏星。青松巢白鸟，深竹逗流萤。隔水彩舟然绛蜡，碧窗想见娉婷。浴兰熏麝助芳馨。湘弦弹未半，凄怨不堪听。"
            ]
        },
        {
            "title": "御街行",
            "content": [
                "松门石路秋风扫。似不许、飞尘到。双携纤手别烟萝，红粉清泉相照。几声歌管，正须陶写，翻作伤心调。岩阴暝色归云悄。恨易失、千金笑。更逢何物可忘忧，为谢江南芳草。断桥孤驿，冷云黄叶，相见长安道。"
            ]
        },
        {
            "title": "忆秦娥",
            "content": [
                "著春衫。玉鞭鞭马南城南。南城南。柔条芳草，留驻金衔。粉娥采叶供新蚕。蚕饥略许携纤纤。携纤纤。湔裙淇上，更待初三。"
            ]
        },
        {
            "title": "忆秦娥",
            "content": [
                "风惊幕。灯前细雨檐花落。檐花落。玉台清镜，泪淹妆薄。良时不再须行乐。王孙莫负东城约。东城约。一分春色，为君留著。"
            ]
        },
        {
            "title": "忆秦娥",
            "content": [
                "晓朦胧。前溪百鸟啼匆匆。啼匆匆。凌波人去，拜月楼空。去年今日东门东。鲜妆辉映桃花红。桃花红。吹开吹落，一任东风。"
            ]
        },
        {
            "title": "醉春风",
            "content": [
                "楼外屏山秀。凭阑新梦後。归云何许误心期，候候候。到陇梅花，渡江桃叶，断魂招手。楚制汗衫旧。啼妆曾枕袖。东阳咏罢不胜情，瘦瘦瘦。隋岸伤离，渭城怀远，一枝烟柳。"
            ]
        },
        {
            "title": "怨三三",
            "content": [
                "玉津春水如蓝。宫柳毵毵。桥上东风侧帽檐。记佳节、约是重三。飞楼十二珠帘。恨不贮、当年彩蟾。对梦雨廉纤。愁随芳草，绿遍江南。"
            ]
        },
        {
            "title": "诉衷情",
            "content": [
                "半销檀粉睡痕新。背镜照樱唇。临风再歌团扇，深意属何人。轻调笑，浅凝颦。认情亲。最难堪酒，似不胜情，依样伤春。"
            ]
        },
        {
            "title": "诉衷情",
            "content": [
                "不堪回首卧云乡。羁宦负清狂。年来镜湖风月，鱼鸟两相忘。秦塞险，楚山苍。更斜阳。画桥流水，曾见扁舟，几度刘郎。"
            ]
        },
        {
            "title": "西江月",
            "content": [
                "携手看花深径，扶肩待月斜廊。临分少伫已伥伥。此段不堪回想。欲寄书如天远，难销夜似年长。小窗风雨碎人肠。更在孤舟枕上。"
            ]
        },
        {
            "title": "摊破木兰花/木兰花",
            "content": [
                "桂叶眉丛恨自成。锦瑟弦调，双凤和鸣。钗梁玉胜挂兰缨。帘影沈沈，月堕参横。屏护文茵翠织成。摘佩牵裾，燕样腰轻。清溪百曲可怜生。大抵新欢，此夜□情。"
            ]
        },
        {
            "title": "惜奴娇",
            "content": [
                "玉立佳人，韵不减、吴苏小。赋深情、华年韶妙。叠鼓新歌，最能作、江南调。缥缈。似阳台、娇云弄晓。有客临风，梦後拟、池塘草。竟装怀、□愁多少。绿绮芳尊，映花月、东山道。正要。个卿卿、嫣然一笑。"
            ]
        },
        {
            "title": "玉连环/一落索",
            "content": [
                "别酒更添红粉泪。促成愁醉。相逢浅笑合微吟，撩惹到、缠绵地。花下解携重附耳。佳期深记。青翰舟稳绣衾香，谁禁断、东流水。"
            ]
        },
        {
            "title": "木兰花/玉楼春",
            "content": [
                "罗巾粉汗和香浥。纤指留痕红一捻。离亭再卜和欢期，寻见石榴双翠叶。危楼欲上危肠怯。纵得鸾胶难寸接。西风燕子会来时，好付小笺封泪帖。"
            ]
        },
        {
            "title": "清平乐",
            "content": [
                "沈侯销瘦。八咏新题就。惆怅酒醒兼梦後。带眼如何复旧。几时一叶兰舟。画桡鸦轧东流。新市小桥西畔，有人长倚妆楼。"
            ]
        },
        {
            "title": "清平乐",
            "content": [
                "林皋叶脱。楼下清江阔。船里琵琶金捍拨。弹断么弦再抹。夜潮州渚生寒。城头星斗阑干。忍话旧游新梦，三千里外长安。"
            ]
        },
        {
            "title": "小重山",
            "content": [
                "一叶西风生嫩凉。彩舟旗影动，背斜阳。溪流几曲似回肠。高城远，今夜为谁长。正节号清狂。苎萝标韵美，倚新妆。月华歌调转清商。尊酒畔，好住伴刘郎。"
            ]
        },
        {
            "title": "南歌子",
            "content": [
                "心蹙黄金缕，梢垂白玉团。孤芳不怕雪霜寒。先向百花头上、探春□。傍水添新韵，横墙露粉颜。夜来和月起凭阑。认得暗香微度、有无间。"
            ]
        },
        {
            "title": "南歌子",
            "content": [
                "绣幕深朱户，熏炉小象床。扶肩醉被冒明珰。绣履可怜分破、两鸳鸯。梦枕初回雨，啼钿半□妆。一钩新月渡横塘。谁认凌波微步、袜尘香。"
            ]
        },
        {
            "title": "点绛唇",
            "content": [
                "一幅霜绡，麝煤熏腻纹丝缕。掩妆无语。的是销凝处。薄暮兰桡，漾下苹花渚。风留住。绿杨归路。燕子西飞去。"
            ]
        },
        {
            "title": "罗敷歌/采桑子",
            "content": [
                "东山未办终焉计，聊尔西来。花苑平台。倦客登临第几回。连延复道通驰道，十二门开。车马尘埃。怅望江南雪後梅。"
            ]
        },
        {
            "title": "临江仙",
            "content": [
                "暂假临淮东道主，每逃歌舞华筵。经年未办买山钱。筋骸难强，久坐沐猴禅。行拥一舟称浪士，五湖春水如天。越人相顾足嫣然。何须绣被，来伴拥蓑眠。"
            ]
        },
        {
            "title": "南乡子",
            "content": [
                "柳岸舣兰舟。更结东山谢氏游。红泪清歌催落景，回头。□出尊前一段愁。东水漫西流。谁道行云肯驻留。无限鲜飙吹芷若，汀洲。生羡鸳鸯得自由。"
            ]
        },
        {
            "title": "南乡子",
            "content": [
                "秋半雨凉天。望後清蟾未破圆。二十四桥游冶处，留连。携手娇饶步步莲。眉宇有馀妍。初破瓜时正妙年。玉局弹棋无限意，缠绵。肠断吴蚕两处眠。"
            ]
        },
        {
            "title": "摊破木兰花/木兰花",
            "content": [
                "南浦东风落暮潮。祓禊人归，相并兰桡。回身昵语不胜娇。犹碍华灯，扇影频摇。重泛青翰顿寂寥。魂断高城手漫招。佳期应待鹊成桥。为问行云，谁伴朝朝。"
            ]
        },
        {
            "title": "摊破木兰花/木兰花",
            "content": [
                "芳草裙腰一尺围。粉郎香润，清洒蔷薇。为嫌风日下楼稀。杨柳青阴，深闭朱扉。枉是尊前调玉徽。彩鸾何事逐鸡飞。楚台赋客莫相违。留住行云，好待郎归。"
            ]
        },
        {
            "title": "减字木兰花",
            "content": [
                "多情多病。万斛闲愁量有剩。一顾倾城。惟觉尊前笑不成。探香幽径。好住东风谁主领。多谢流莺。欲别频啼四五声。"
            ]
        },
        {
            "title": "减字木兰花",
            "content": [
                "南园清夜。临水朱阑垂柳下。从坐莲花。潋滟觥船泛露华。酒阑歌罢。双□前愁东去也。回想人家。芳草平桥一径斜。"
            ]
        },
        {
            "title": "减字木兰花",
            "content": [
                "闲情减旧。无奈伤春能作瘦。桂楫兰舟。几送人归我滞留。西门官柳。满把青青临别手。谁共登楼。分取烟波一段愁。"
            ]
        },
        {
            "title": "减字木兰花",
            "content": [
                "春容秀润。二十四番花有信。鸾镜佳人。得得浓妆样样新。情无远近。水阔山长分不尽。一断音尘。泪眼花前只见春。"
            ]
        },
        {
            "title": "木兰花/玉楼春",
            "content": [
                "朝来著眼沙头认。五两竿摇风色顺。佳期学取弄潮儿，人纵无情潮有信。纷纷花雨红成阵。冷酒青梅寒食近。漫将江水比闲愁，水尽江头愁不尽。"
            ]
        },
        {
            "title": "木兰花/玉楼春",
            "content": [
                "嫣然何啻千金价。意远态闲难入画。更无方便只尊前，说尽牵情多少话。别来乐事经春罢。枉度佳春抛好夜。如今触绪易销魂，最是不堪风月下。"
            ]
        },
        {
            "title": "清平乐",
            "content": [
                "厌厌别酒。更执纤纤手。指似归期庭下柳。一叶西风前後。无端不系孤舟。载将多少离愁。又是十分明月，照人两处登楼。"
            ]
        },
        {
            "title": "清平乐",
            "content": [
                "宋邻东畔。明月关深院。玉指金徽调旧怨。楚客归心欲断。城隅芳草初春。佳期重约临分。丽句漫题双带，也愁系住行云。"
            ]
        },
        {
            "title": "清平乐",
            "content": [
                "吴波不动。四际晴山拥。载酒一尊谁与共。回首江湖旧梦。长艚珠箔青篷。橹声鸦轧征鸿。泪□镂檀香枕，醉眠摇□春风。"
            ]
        },
        {
            "title": "思越人/朝天子",
            "content": [
                "京口瓜洲记梦间。朱扉犹想映花关。东风太是无情思，不许扁舟兴尽还。春水漫，夕阳闲。乌樯几转绿杨湾。红尘十里扬州过，更上迷楼一借山。"
            ]
        },
        {
            "title": "拥鼻吟/吴音子",
            "content": [
                "别酒初销，怃然弭棹蒹葭浦。回首不见高城，青楼更何许。大艑轲峨，越商巴贾。万恨龙锺，篷下对语。指征路。山缺处，孤烟起，历历闻津鼓。江豚吹浪，晚来风转夜深雨。拥鼻微吟，断肠新句。粉碧罗笺，封泪寄与。"
            ]
        },
        {
            "title": "定情曲",
            "content": [
                "沈水浓熏，眉粉淡妆，露华鲜映春晓。浅颦轻笑。真物外，一种闲花风调。可待合欢翠被，不见忘忧芳草。拥膝浑忘羞，回身就郎抱。两点灵犀心颠倒。念乐事稀逢，归期须早。五云闻道。星桥畔、油壁车迎苏小。引领西陵自远，携手东山偕老。殷勤制、双凤新声，定情永为好。"
            ]
        },
        {
            "title": "菱花怨",
            "content": [
                "叠鼓嘲喧，彩旗挥霍，苹汀薄晚，兰舟催解。别浦潮平，小山云断，十幅饱帆风快。回想牵衣，愁掩啼妆，一襟香在。纨扇惊秋，菱花怨晚，谁共蛾黛。何处玉尊空，对松陵正美，鲈鱼苽菜。露洗凉蟾，潦吞平野，三万顷非尘界。览胜情无奈。恨难招、越人同载。会凭紫燕西飞，更约黄鹂相待。"
            ]
        },
        {
            "title": "忆仙姿/如梦令",
            "content": [
                "彩舫解维官柳。楼上谁家红袖。团扇弄微风，如为行人招手。回首。回首。云断武陵溪口。"
            ]
        },
        {
            "title": "忆仙姿/如梦令",
            "content": [
                "莲叶初生南浦。两岸绿杨飞絮。向晚鲤鱼风，断送彩帆何处。凝伫。凝伫。楼外一江烟雨。"
            ]
        },
        {
            "title": "夜游宫",
            "content": [
                "江面波纹皱縠。江南岸、草和烟绿。初过寒食一百六。采苹游，□香裙，鸣佩玉。心事偷相属。赋春恨、彩笺双幅。今夜小楼吹凤竹。谢东风，寄情人，肠断曲。"
            ]
        },
        {
            "title": "浪淘沙",
            "content": [
                "雨过碧云秋。烟草汀洲。远山相对一眉愁。可惜芳年桥畔柳，不系兰舟。为问木兰舟。何处淹留。相思今夜忍登楼。楼下谁家歌水调，明月扬州。"
            ]
        },
        {
            "title": "浪淘沙",
            "content": [
                "潮涨湛芳桥。难渡兰桡。卷帘红袖莫相招。十二阑干今夜月，谁伴吹箫。烟草接亭皋。归思迢迢。兰成老去转无憀。偏恨秋风添鬓雪，不共魂销。"
            ]
        },
        {
            "title": "浪淘沙",
            "content": [
                "一十二都门。梦想能频。无言桃李几经春。艳粉鲜香开自落，还为何人。白纻别时新。苒苒征尘。镜中消瘦老於真。赖有天涯风月在，依旧相亲。"
            ]
        },
        {
            "title": "浪淘沙",
            "content": [
                "把酒欲歌骊。浓醉何辞。玉京烟柳欲黄时。明日景阳门外路，相背春归。敛泪复牵衣。私语迟迟。可怜谁会两心期。惟有画帘斜月见，应共人知。"
            ]
        },
        {
            "title": "雨中花/夜行船",
            "content": [
                "回首扬州，猖狂十载，依然一梦归来。但觉安仁愁鬓，几点尘埃。醉墨碧纱犹锁，春衫白纻新裁。认鸣珂曲里，旧日朱扉，闲闭青苔。人非物是，半晌鸾肠易断，宝勒空回。徒怅望、碧云销散，明月徘徊。忍过阳台折柳，难凭陇驿传梅。一番桃李，迎风无语，谁是怜才。"
            ]
        },
        {
            "title": "芳草渡/系裙腰",
            "content": [
                "留征辔，送离杯。羞泪下，拈青梅。低声问道几时回。秦筝雁促，此夜为谁排。君去也，远蓬莱。千里地，信音乖。相思成病底情怀。和烦恼，寻个便，送将来。"
            ]
        },
        {
            "title": "相思引",
            "content": [
                "终日怀归翻送客。春风祖席。南成陌。便莫惜。离觞频卷白。动管色。催行色。动管色。催行色。何处投鞍风雨夕。临水驿。空山驿。临水驿。空山驿。纵明月相思千里隔。梦咫尺。勤书尺。梦咫尺。勤书尺。"
            ]
        },
        {
            "title": "凤栖梧/蝶恋花",
            "content": [
                "挑菜踏青都过却。杨柳风轻，摆动秋千索。啼鸟自惊花自落。有人同在真珠箔。淡净衣裳妆□薄。闲凭银筝，睡鬓慵梳掠。试问为谁添瘦弱。娇羞只把眉颦著。"
            ]
        },
        {
            "title": "忆仙姿/如梦令",
            "content": [
                "江上潮回风细。红袖倚楼凝睇。天际认归舟，但见平林如荠。迢递。迢递。人更远於天际。"
            ]
        },
        {
            "title": "忆仙姿/如梦令",
            "content": [
                "何处偷谐心赏。促坐绮罗筵上。不记下楼时，醉□月侵书幌。怀想。怀想。清丽歌声妆样。"
            ]
        },
        {
            "title": "忆仙姿/如梦令",
            "content": [
                "梦想山阴游冶。深径碧桃花谢。曲水稳流觞，暖絮芳兰堪藉。萧洒。萧洒。月棹烟蓑东下。"
            ]
        },
        {
            "title": "忆仙姿/如梦令",
            "content": [
                "柳下玉骢双鞚。蝉鬓宝钿浮动。半醉倚迷楼，聊送斜阳三弄。豪纵。豪纵。一觉扬州春梦。"
            ]
        },
        {
            "title": "忆仙姿/如梦令",
            "content": [
                "雨後一分春减。深院落红如糁。柳外出秋千，度日彩旗风颭。销黯。销黯。门共宝奁长掩。"
            ]
        },
        {
            "title": "忆仙姿/如梦令",
            "content": [
                "罗绮丛中初见。理鬓横波流转。半醉不胜情，帘影犹招歌扇。留恋。留恋。秋夜辞巢双燕。"
            ]
        },
        {
            "title": "忆仙姿/如梦令",
            "content": [
                "相见时难别易。何限玉琴心意。眉黛只供愁，羞见双鸳鸯字。憔悴。憔悴。蜡烛销成红泪。"
            ]
        },
        {
            "title": "忆仙姿/如梦令",
            "content": [
                "日日春风楼上。不见石城双桨。鸳枕梦回时，烛泪屏山相向。流荡。流荡。门外白苹溪涨。"
            ]
        },
        {
            "title": "忆仙姿/如梦令",
            "content": [
                "白纻春衫新制。准拟采兰修禊。遮日走京尘，何啻分阴如岁。留滞。留滞。不似行云难系。"
            ]
        },
        {
            "title": "鹧鸪天",
            "content": [
                "轰醉王孙玳瑁筵。渴虹垂地吸长川。侧商调里清歌送，破尽穷愁直几钱。孤棹舣，小江边。爱而不见酒中仙。伤心两岸官杨柳，已带斜阳又带蝉。"
            ]
        },
        {
            "title": "风流子",
            "content": [
                "何处最难忘。方豪健，放乐五云乡。彩笔赋诗，禁池芳草，香鞯调马，辇路垂杨。绮筵上，扇偎歌黛浅，汗浥舞罗香。兰烛伴归，绣轮同载，闭花别馆，隔水深坊。零落少年场。琴心漫流怨，带眼偷长。无奈占床燕月，侵鬓吴霜。念北里音尘，鱼封永断，便桥烟雨，鹤表相望。好在後庭桃李，应记刘郎。"
            ]
        },
        {
            "title": "海月谣",
            "content": [
                "楼平叠巘。瞰瀛海、波三面。碧云扫尽，桂轮滉玉，鲸波张练。化出无边宝界，是名壮观。追游汗漫。愿少借、长风便。麻姑相顾，□然笑指，寒潮清浅。顿觉蓬莱方丈，去人不远。"
            ]
        },
        {
            "title": "品令",
            "content": [
                "怀彼美。愁与泪。分占眉丛眼尾。求好梦、闲拥鸳鸯绮。恨啼鸟、唤人起。目断清淮楼上，心寄长洲坊里。迢迢地。七百三十里。几重山，几重水。"
            ]
        },
        {
            "title": "浣溪沙",
            "content": [
                "双鹤横桥阿那边。静坊深院闭婵娟。五度花开三处见，两依然。水眄难禁频领□，歌云犹许小流连。破得尊前何限恨，不论钱。"
            ]
        },
        {
            "title": "于飞乐",
            "content": [
                "日薄云融。满城罗绮芳丛。一枝粉淡香浓。几销魂，偏健羡、紫蝶黄蜂。繁华梦断，酒醒来、扫地春空。武陵原、回头何处，情随流水无穷。寄两行清泪，想几许残红。惜花人老，年年奈、依旧东风。"
            ]
        },
        {
            "title": "菩萨蛮",
            "content": [
                "炉烟微度流苏帐。孤衾冷叠芙蓉浪。蟋蟀不离床。伴人愁夜长。玉人飞阁上。见月还相望。相望莫相忘。应无未断肠。"
            ]
        },
        {
            "title": "菩萨蛮",
            "content": [
                "朱甍碧树莺声晓。残醺残梦犹相恼。薄雨隔轻帘。寒侵白纻衫。锦屏人起早。惟见馀妆好。眉样学新蟾。春愁入翠尖。"
            ]
        },
        {
            "title": "菩萨蛮",
            "content": [
                "芭蕉衬雨秋声动。罗窗恼破鸳鸯梦。愁倚□帘栊。灯花落地红。枕横衾浪拥。好夜无人共。莫道粉墙东。蓬山千万重。"
            ]
        },
        {
            "title": "菩萨蛮",
            "content": [
                "虚堂向壁青灯灭。觉来惊见横窗月。起看月平西。城头乌夜啼。兰衾羞更入。敧枕偷声泣。肠断数残更。望明天未明。"
            ]
        },
        {
            "title": "菩萨蛮",
            "content": [
                "子规啼梦罗窗晓。开奁拂镜严妆早。彩碧画丁香。背垂裙带长。钿筝寻旧曲。愁结眉心绿。犹恨夜来时。酒狂归太迟。"
            ]
        },
        {
            "title": "菩萨蛮",
            "content": [
                "粉香映叶花羞日。窗间宛转蜂寻蜜。欢罢卷帘时。玉纤匀面脂。舞裙金斗熨。绛襭鸳鸯密。翠带一双垂。索人题艳诗。"
            ]
        },
        {
            "title": "菩萨蛮",
            "content": [
                "绿杨眠後拖烟穗。日长扫尽青苔地。香断入帘风。炉心檀烬红。兰溪修祓禊。上巳明朝是。不许放春慵。景阳临晓钟。"
            ]
        },
        {
            "title": "菩萨蛮",
            "content": [
                "绿窗残梦闻鶗鴂。曲屏映枕春山叠。梳□发如蝉。镜生波上莲。绛裙金缕褶。学舞腰肢怯。帘下小凭肩。与人双翠钿。"
            ]
        },
        {
            "title": "菩萨蛮",
            "content": [
                "曲门南与鸣珂接。小园绿径飞胡蝶。下马访婵娟。笑迎妆阁前。鹧鸪声几叠。艳艳金蕉叶。未许被香鞯。月生楼外天。"
            ]
        },
        {
            "title": "菩萨蛮",
            "content": [
                "章台游冶金龟婿。归来犹带醺醺醉。花漏怯春宵。云屏无限娇。绛纱灯影背。玉枕钗声碎。不待宿酲销。马嘶催早朝。"
            ]
        },
        {
            "title": "菩萨蛮",
            "content": [
                "彩舟载得离愁动，无端更借樵风送。波渺夕阳迟，销魂不自持。",
                "良宵谁与共，赖有窗间梦。可奈梦回时，一番新别离！",
                ""
            ]
        },
        {
            "title": "感皇恩",
            "content": [
                "歌笑见馀妍，情生眄睐。拥髻扬蛾黛。多态。小花深院，漏促离襟将解。恼人红蜡泪。啼相对。芳草唤愁，愁来难奈。兰叶犹堪向谁采。小楼妆晚，应念斑骓何在。碧云长有待。斜阳外。"
            ]
        },
        {
            "title": "渔家傲",
            "content": [
                "莫厌香醪斟绣履。吐茵也是风流事。今夜夜寒愁不睡。披衣起。挑灯开卷花生纸。倩问尊前桃与李。重来若个犹相记。前度刘郎应老矣。行乐地。兔葵燕麦春风里。"
            ]
        },
        {
            "title": "点绛唇",
            "content": [
                "见面无多，坐来百媚生馀态。後庭春在。折取残红戴。小小兰舟，荡桨东风快。何愁载。缠绵难解。不似罗裙带。"
            ]
        },
        {
            "title": "下水船",
            "content": [
                "芳草青门路。还拂京尘东去。回想当年离绪。送君南浦。愁几许。尊酒流连薄暮。帘卷津楼风雨。凭阑语。草草蘅皋赋。分首惊鸿不驻。灯火虹桥，难寻弄波微步。漫凝伫。莫怨无情流水，明月扁舟何处。"
            ]
        },
        {
            "title": "虞美人",
            "content": [
                "粉娥齐敛千金笑。愁结眉峰小。渭城才唱浥轻尘。无奈两行红泪、湿香巾。伤心风月南城道。几纵朱轓到。明年载酒洛阳春。还念淮山楼上、倚阑人。"
            ]
        },
        {
            "title": "蕙清风",
            "content": [
                "何许最悲秋，凄风残照。临水复登山，莞然西笑。车马几番尘，自古长安道。问谁是、後来年少。飞集两悠悠，江滨海岛。乘雁与双凫，强分多少。传语酒家胡，岁晚从吾好。待做个、醉乡遗老。"
            ]
        },
        {
            "title": "更漏子",
            "content": [
                "芳草斜曛。映画桥□□，翠阁临津。数阕清歌，两行红粉，厌厌别酒初曛。芳意赠我殷勤。罗巾双黛痕。便兰舟独上，洞府人闲，素手轻分。十里绮陌香尘。望紫云车远，已掩青门。迤逦黄昏，景阳钟动，临风隐隐犹闻。明朝水馆渔村。凭谁招断魂。恨不如今夜，明月多情，应待归云。"
            ]
        },
        {
            "title": "凤栖梧/蝶恋花",
            "content": [
                "独立江东人婉娈。粉本花真，千里依稀见。闲弄彩毫濡玉砚。缠绵春思□歌扇。爱我竹窗新句练。小砑凌笺、偷寄西风燕。乍可问名赊识面。十年多病风情浅。"
            ]
        },
        {
            "title": "玉京秋",
            "content": [
                "陇首霜晴，泗滨云晚，乍摇落。废榭苍苔，破台荒草，西楚霸图冥漠。记登临事，九日胜游，千载如昨。更想像，晋客□归，谢生能赋继高作。飘泊。尘埃倦客，风月羁心，潘鬓晓来清镜觉。蜡屐纶巾，羽觞象管，且追随、隼旟行乐。东山□，应笑个侬风味薄。念故园黄花，自有年年约。"
            ]
        },
        {
            "title": "侍香金童",
            "content": [
                "楚梦方回，翠被寒如水。尚想见、扬州桃李。姿秀韵闲何物比。玉管秋风，漫声流美。燕堂开，双按秦弦呈素指。宝雁参差飞不起。三五彩蟾明夜是。屈曲阑干，断肠千里。"
            ]
        },
        {
            "title": "河传",
            "content": [
                "华堂重厦，向尊前更听，碧云新怨。玉指钿徽，总是挑人心眼。恨随红蜡短。彩旗影动船头转。双桨凌波，惟念人留恋。江上暮潮，隐隐山横南岸。奈离愁、分不断。"
            ]
        },
        {
            "title": "河传",
            "content": [
                "华堂张燕。向尊前妙选，舞裙歌扇。彼美个人，的的风流心眼。恨寻芳来晚。曲街灯火香尘散。犹约晨妆，一觇春风面。惆怅善和坊里，平桥南畔。小青楼、帘不卷。"
            ]
        },
        {
            "title": "小重山",
            "content": [
                "月月相逢只旧圆。迢迢三十夜，夜如年。伤心不照绮罗筵。孤舟里，单枕若为眠。茂苑想依然。花楼连苑起，压漪涟。玉人千里共婵娟。清琴怨，肠断亦如弦。"
            ]
        },
        {
            "title": "小重山",
            "content": [
                "枕上阊门五报更。蜡灯香灺冷，恨天明。青苹风转彩帆轻。樯头燕，多谢伴人行。临镜想倾城。两尖愁黛浅，泪波横。艳歌重记遣离情。缠绵处，翻是断肠声。"
            ]
        },
        {
            "title": "小重山",
            "content": [
                "帘影新妆一破颜。玳筵回雪舞，小云鬟。琼枝擢秀望难攀。凝情处，千里望蓬山。歌断酒阑珊。画船箫鼓转，绿杨湾。坠钿残燎水堂关。斜阳里，双燕伴人闲。"
            ]
        },
        {
            "title": "小重山",
            "content": [
                "玉指金徽一再弹。新声传访戴，雪溪寒。两行墨妙破冰纨。牵情处，幽恨寄毫端。昵语强羞难。相逢真许似，镜中鸾。小梅疏影近杯盘。东风里，谁共倚阑干。"
            ]
        },
        {
            "title": "罗敷歌/采桑子",
            "content": [
                "东亭南馆逢迎地，几醉红裙。凄怨临分。四叠阳关忍泪闻。谁怜今夜篷窗雨，何处渔村。酒冷灯昏。不许愁人不断魂。"
            ]
        },
        {
            "title": "罗敷歌/采桑子",
            "content": [
                "自怜楚客悲秋思，难写丝桐。目断书鸿。平淡江山落照中。谁家水调声声怨，黄叶西风。罨画桥东。十二玉楼空更空。"
            ]
        },
        {
            "title": "罗敷歌/采桑子",
            "content": [
                "东南自古繁华地，歌吹扬州。十二青楼。最数秦娘第一流。季鹰久负鲈鱼兴，不住今秋。已办归舟。伴我江湖作胜游。"
            ]
        },
        {
            "title": "罗敷歌/采桑子",
            "content": [
                "高楼帘卷秋风里，目送斜阳。衾枕遗香。今夜还如昨夜长。玉人望月销凝处，应在西厢。半掩兰堂。惟有纱灯伴绣床。"
            ]
        },
        {
            "title": "梦相亲/玉楼春",
            "content": [
                "清琴再鼓求凰弄。紫陌屡盘骄马鞚。远山眉样认心期，流水车音牵目送。归来翠被和衣拥。醉解寒生钟鼓动。此欢只许梦相亲，每向梦中还说梦。"
            ]
        },
        {
            "title": "罗敷歌/采桑子",
            "content": [
                "河阳官罢文园病，触绪萧然。犀麈流连。喜见清蟾似旧圆。人生聚散浮云似，回首明年。何处尊前。怅望星河共一天。"
            ]
        },
        {
            "title": "弄珠英/蓦山溪",
            "content": [
                "楚乡新岁。不放残寒退。月晓桂娥闲，弄珠英、因风委坠。清淮铺练，十二玉峰前，上帘栊，招佳丽。置酒成高会。江南芳信，目断何人寄。应占镜边春，想晨妆、膏浓压翠。此时乘兴，半道忍回桡，五云溪，门深闭。碧月长相对。"
            ]
        },
        {
            "title": "更漏子",
            "content": [
                "酒三行，琴再弄。宛是和鸣双凤。罗斗帐，绣屏风。浓香夜夜同。去年欢，今夕梦。怊怅晓钟初动。休道梦，觉来空。当时亦梦中。"
            ]
        },
        {
            "title": "宴齐云/南歌子",
            "content": [
                "境跨三千里，楼侵尺五天。碧鸳鸯瓦昼生烟。未信西山台观、压当年。野色分禾黍，秋声入管弦。闲挥弹麈襞吟笺。三十万家风月、共流连。"
            ]
        },
        {
            "title": "江如练/蝶恋花",
            "content": [
                "睡鸭鲈寒熏麝煎。寂寂歌梁，无计留归燕。十二曲阑闲倚遍。一杯长待何人劝。不识当年桃叶面。吟咏佳词，想像犹曾见。两桨往来风与便。潮平月上江如练。"
            ]
        },
        {
            "title": "吹柳絮/瑞鹧鸪",
            "content": [
                "月痕依约到西厢。曾羡花枝拂短墙。初未识愁那得泪，每浑疑梦奈馀香。歌逢袅处眉先妩，酒半酣时眼更狂。闲倚绣帘吹柳絮，问何人似冶游郎。"
            ]
        },
        {
            "title": "荆溪咏/渔家傲",
            "content": [
                "南岳去天才尺五。荆溪笠泽相吞吐。十日一风仍再雨。宜禾黍。秋成处处宜禾黍。坊市万家连岛屿。长杨□□□□□。□□□□□□□。能歌舞。刘郎不□□□□。"
            ]
        },
        {
            "title": "想车音/兀令",
            "content": [
                "盘马楼前风日好。雪销尘扫。楼上宫妆早。认帘箔微开，一面嫣妍笑。携手别院重廊，窈窕花房小。任碧罗窗晓。间阔时多书问少。镜鸾空老。身寄吴云杳。想轣辘车音，几度青门道。占得春色年年，随处随人到。恨不如芳草。"
            ]
        },
        {
            "title": "要销凝/清商怨",
            "content": [
                "雕梁寻巢旧燕侣。似向人欲语。试问来时，逢郎郎健否。春风深闭绣户。尽便旋、一庭花絮。要自销凝，吟郎长短句。"
            ]
        },
        {
            "title": "东阳叹/清商怨",
            "content": [
                "流连狂乐恨景短。奈夕阳送晚。醉未成欢，醒来愁满眼。东阳消瘦带展。望日下、旧游天远。泪洒春风，春风谁复管。"
            ]
        },
        {
            "title": "望西飞/清商怨",
            "content": [
                "十分持酒每□□。□□□□□。□计留春，春随人去远。东流□□□□。□□□、好凭双燕。望断西风，高楼帘暮卷。"
            ]
        },
        {
            "title": "城里钟/菩萨蛮",
            "content": [
                "厌厌别酒商歌送。萧萧凉叶秋声动。小泊画桥东。孤舟月满篷。高城遮短梦。衾藉馀香拥。多谢五更风。犹闻城里钟。"
            ]
        },
        {
            "title": "舞迎春/迎春乐",
            "content": [
                "云鲜日嫩东风软。雪初融、水清浅。粉□舞按迎春遍。似飞动、钗头燕。深折梅花曾寄远。问谁为、倚楼凄怨。身伴未归鸿，犹顾恋、江南暖。"
            ]
        },
        {
            "title": "绮筵张/好女儿",
            "content": [
                "绮绣张筵。粉黛争妍。记六朝、旧数闺房秀，有长圆璧月，永新琼树，随步金莲。不减丽华标韵，更能唱、想夫怜。认情通、色受缠绵处，似灵犀一点，吴蚕八茧，汉柳三眠。"
            ]
        },
        {
            "title": "月先圆/好女儿",
            "content": [
                "才色相怜。难偶当年。屡逢迎、几许缠绵意，记秋千架底，摴蒲局上，祓禊池边。收贮一春幽恨，细书遍、砑绫笺。算蓬山、未抵屏山远，奈碧云易合，彩霞深闭，明月先圆。"
            ]
        },
        {
            "title": "九回肠/好女儿",
            "content": [
                "削玉销香。不喜浓妆。倚高楼、望断章台路，但垂杨永巷，落花微雨，芳草斜阳。赖有雕梁新燕，试寻访，武陵狂。小华笺、付与西飞去，印一双愁黛，再三归字，□九回肠。"
            ]
        },
        {
            "title": "国门东/好女儿",
            "content": [
                "车马匆匆。会国门东。信人间、自古销魂处，指红尘北道，碧波南浦，黄叶西风。堠馆娟娟新月，从今夜、与谁同。想深闺独守空床思，但频占镜鹊，悔分钗燕，长望书鸿。"
            ]
        },
        {
            "title": "凤求凰/声声慢",
            "content": [
                "园林幕翠，燕寝凝香。华池缭绕飞廊。坐按吴娃清丽，楚调圆长。歌阑横流美眄，乍疑生、绮席辉光。文园属意，玉觞交劝，宝色高张。南薰难销幽恨，金徽上，殷勤彩凤求凰。便许卷收行雨，不恋高唐。东山胜游在眼，待纫阑、拮菊相将。双栖安稳，五云溪是故乡。"
            ]
        },
        {
            "title": "寒松叹/声声慢",
            "content": [
                "鹊惊桥断，凤怨箫闲，彩云薄晚苍凉。难致祖州灵草，方士神香。寒松半敧涧底，恨女萝、先委冰霜。宝琴尘网，□□□□，□□□□。依□履綦行处，酸心□，□□□□□□。□□帘垂窣地，簟竟空床。伤春燕归洞户，更悲秋、月皎回廊。同谁消遣，一年年夜夜长。"
            ]
        },
        {
            "title": "念良游/满江红",
            "content": [
                "山缭平湖，寒飙扬、六英粉泊。清镜晓、倚岩琪树，挠云朱阁。窈窕缯窗褰翠募，尊前浩齿歌梅落。信醉乡、绝境待名流，供行乐。时易失，今犹昨。欢莫再，情何薄。扁舟幸不系，会寻佳约。想见徘徊华表下，个身似是辽东鹤。访旧游、人与物俱非，空城郭。"
            ]
        },
        {
            "title": "天香",
            "content": [
                "烟络横林，山沉远照，迤逦黄昏钟鼓。烛映帘栊，蛩催机杼，共苦清秋风露。不眠思妇，齐应和、几声砧杵。惊动天涯倦宦，骎骎岁华行暮。",
                "　　当年酒狂自负，谓东君、以春相付。流浪征骖北道，客樯南浦，幽恨无人晤语。赖明月曾知旧游处，好伴云来，还将梦去。",
                ""
            ]
        },
        {
            "title": "感皇恩",
            "content": [
                "兰芷满汀洲，游丝横路。罗袜尘生步迎顾，整鬟颦黛，脉脉两情难语。细风吹柳絮、人南渡。",
                "　　回首旧游，山无得数。花底深、朱户何处？半黄梅子，向晚一帘疏雨。断魂分付与、春将去。",
                ""
            ]
        },
        {
            "title": "横塘路/青玉案",
            "content": [
                "凌波不过横塘路。但目送、芳尘去。锦瑟华年谁与度。月桥花院，琐窗朱户。只有春知处。飞云冉冉蘅皋暮。彩笔新题断肠句。若问闲情都几许。一川烟草，满城风絮。梅子黄时雨。"
            ]
        },
        {
            "title": "伤春曲/满江红",
            "content": [
                "火禁初开，深深院、尽重帘箔。人自起、翠衾寒梦，夜来风恶。肠断残红和泪落。半随经雨飘池角。记采兰、携手曲江游，年时约。芳物大，都如昨。自怨别，疏行乐。被无情双燕，短封难托。谁念东阳销瘦骨。更堪白纻衣衫薄。向小窗、题满杏花笺，伤春作。"
            ]
        },
        {
            "title": "宛溪柳/六么令",
            "content": [
                "梦云萧散，帘卷画堂晓。残薰尽烛隐映，绮席金壶倒。尘送行鞭袅袅。醉指长安道。波平天渺。兰舟欲上，回首离愁满芳草。已恨归期不早。枉负狂年少。无奈风月多情，此去应相笑。心记新声缥缈。翻是相思调。明年春杪。宛溪杨柳，依旧青青为谁好。"
            ]
        },
        {
            "title": "念离群/沁园春",
            "content": [
                "宫烛分烟，禁池开钥，凤城暮春。向落花香里，澄波影外，笙歌迟日，罗绮芳尘。载酒追游，联镳归晚，灯火平康寻梦云。逢迎处，最多才自负，巧笑相亲。离群。客浣漳滨。但惊见、来鸿归燕频。念日边消耗，天涯怅望，楼台清晓，帘暮黄昏。无限悲凉，不胜憔悴，断尽危肠销尽魂。方年少，恨浮名误我，乐事输人。"
            ]
        },
        {
            "title": "潇湘雨/满庭芳",
            "content": [
                "一阕离歌，满尊红泪，解携十里长亭。木兰归棹，犹倚采苹汀。鸦噪黄陵庙掩，因想像、鼓瑟湘灵。渔村远，烟昏雨淡，灯火两三星。愁听。墙影外，繁声骤点，□□□□。□□□□□，浓睡香屏。入梦难留□□，□□□、□□□□。□窗晓，云容四敛，江上数峰青。"
            ]
        },
        {
            "title": "台城游/水调歌头",
            "content": [
                "南国本潇洒。六代浸豪奢。台城游冶。襞笺能赋属宫娃。云观登临清夏。璧月留连长夜。吟醉送年华。回首飞鸳瓦。却羡井中蛙。访乌衣，成白社。不容车。旧时王谢。堂前双燕过谁家。楼外河横斗挂。淮上潮平霜下。墙影落寒沙。商女篷窗罅。犹唱後庭花。"
            ]
        },
        {
            "title": "东吴乐/尉迟杯",
            "content": [
                "胜游地。信东吴绝景饶佳丽。平湖底，见层岚，凉月下，闻清吹。人如秾李。泛金袂、香润苹风起。喜凌波、素袜逢迎，领略当歌深意。鄂君被。双鸳绮。垂杨阴，夷犹画舲相舣。宝瑟弦调，明珠佩委。回首碧云千里。归鸿後、芳音难寄。念怀县、青鬓今无几。枉分将、镜里华年，付与楼前流水。"
            ]
        },
        {
            "title": "苗而秀/采桑子",
            "content": [
                "吴都佳丽苗而秀。燕样腰身。按舞华茵。促遍凉州、罗袜未生尘。□□□□□□透。歌怨眉颦。张燕宜频。□□□□、□□□□□。"
            ]
        },
        {
            "title": "伴登临/采桑子",
            "content": [
                "中吴茂苑繁华地。冠盖如林。桃李成阴。若个芳心、真个会琴心。高秋霁色清於水。月榭风襟。且伴登临。留与他年、尊酒话而今。"
            ]
        },
        {
            "title": "付金钗/更漏子",
            "content": [
                "付金钗，平斗酒。未许解携纤手。吟警句，写清愁。浮骖为少留。旧游赊，新梦後。月映隔窗疏柳。闲砚席，剩衾绸。今秋似去秋。"
            ]
        },
        {
            "title": "翻翠袖/更漏子",
            "content": [
                "绣罗垂，花蜡换。问夜何其将半。侵舃履，促杯盘。留欢不作难。令随阄，歌应弹。舞按霓裳前段。翻翠袖，怯春寒。玉阑风牡丹。"
            ]
        },
        {
            "title": "子夜歌",
            "content": [
                "三更月。中庭恰照梨花雪。梨花雪。不胜凄断，杜鹃啼血。王孙何许音尘绝。柔桑陌上吞声别。吞声别。陇头流水，替人呜咽。"
            ]
        },
        {
            "title": "断湘弦/万年欢",
            "content": [
                "淑质柔情，靓妆艳笑，未容桃李争妍。红粉墙东，曾记窥宋三年。不间云朝雨暮，向西楼、南馆留连。何尝信，美景良辰，赏心乐事难全。青门解袂，画桥回首，初沈汉佩，永断湘弦。漫写浓愁幽恨，封寄鱼笺。拟话当时旧好，问同谁、与醉尊前。除非是，明月清风，向人今夜依然。"
            ]
        },
        {
            "title": "秋风叹/燕瑶池",
            "content": [
                "琼钩褰幔。秋风观。漫漫。白云聊度河汉。长宵半。参旗烂烂。何时旦。命闺人、金徽重按。商歌弹。依稀广陵清散。低眉叹。危弦未断。肠先断。"
            ]
        },
        {
            "title": "忍泪吟/采桑子",
            "content": [
                "十年一觉扬州梦，雨散云沈。隔水登临。扬子湾西夕照深。当时玉管朱弦句，忍泪重吟。半取沾襟。餖飣西风□□□。"
            ]
        },
        {
            "title": "醉梦迷/采桑子",
            "content": [
                "深坊别馆兰闺小，障掩金泥，灯映玻璃。一枕浓香醉梦迷。醒来拟作清晨散，草草分携。柳巷鸦啼。又是明朝日向西。"
            ]
        },
        {
            "title": "步花间/诉衷情",
            "content": [
                "凭陵残醉步花间。风棹佩珊珊。踏青解红人散，不耐日长闲。纤手指，小金环。拥云鬟。一声水调，两点春愁，先占眉山。"
            ]
        },
        {
            "title": "偶相逢/诉衷情",
            "content": [
                "采山涌起翠楼空。箫鼓沸春风。桂娥唤回清昼，夹路宝芙蓉。长步障，小纱笼。偶相逢。艳妆宜笑，隐语传情，半醉醒中。"
            ]
        },
        {
            "title": "画楼空/诉衷情",
            "content": [
                "吴门春水雪初融。触处小桡通。满城弄黄杨柳，著意恼春风。弦管闹，绮罗丛。月明中。不堪回首，双板桥东，罨画楼空。"
            ]
        },
        {
            "title": "问歌颦/雨中花令",
            "content": [
                "清滑京江人物秀。富美发、丰肌素手。宝子馀妍，阿娇馀韵，独步秋娘後。奈倦客襟怀先怯酒。问何意、歌颦易皱。弱柳飞绵，繁花结子，做弄伤春瘦。"
            ]
        },
        {
            "title": "东邻妙/玉楼春",
            "content": [
                "张灯结绮笼驰道。六六洞天连夜到。韶华吹断紫云回，怊怅人间新梦觉。倾城犹记东邻妙。尊酒相逢留一笑。庐郎任老也多才，不数五陵狂侠少。"
            ]
        },
        {
            "title": "醉琼枝/定风波",
            "content": [
                "槛外雨波新涨，门前烟柳浑青。寂寞文园淹卧久，推枕援琴涕自零。无人著意听。绪绪风披芸幌，锓锓月到萱庭。长记合欢东管夜，与解香罗掩绣屏。琼枝半醉醒。"
            ]
        },
        {
            "title": "行路难/梅花引",
            "content": [
                "缚虎手。悬河口。车如鸡栖马如狗。白纶巾。扑黄尘。不知我辈，可是蓬蒿人。衰兰送客咸阳道。天若有情天亦老。作雷颠。不论钱。谁问旗亭，美酒斗十千。酌大斗。更为寿。青鬓常青古无有。笑嫣然。舞翩然。当垆秦女，十五语如弦。遗音能记秋风曲。事去千年犹恨促。揽流光。系扶桑。争奈愁来，一日却为长。"
            ]
        },
        {
            "title": "将进酒/梅花引",
            "content": [
                "城下路。凄风露。今人犁田古人墓。岸头沙。带蒹葭。漫漫惜时，流水今人家。黄埃赤日长安道。倦客无浆马无草。开函关。掩函关。千古如何，不见一人闲。六国扰。三秦扫。初谓商山遗四老。驰单车。致缄书。裂荷焚芰，接武曳长裙。高流端得酒中趣。深入醉乡安稳处。生忘行。死忘名。谁论二豪，初不数刘伶。"
            ]
        },
        {
            "title": "锦缠头/浣溪沙",
            "content": [
                "旧说山阴禊事休。漫书茧纸叙清游。吴门千载更风流。绕郭烟花莲茂苑，满船丝竹载凉州。一标争胜锦缠头。"
            ]
        },
        {
            "title": "最多宜/浣溪沙",
            "content": [
                "半解香绡扑粉肌。避风长下绛纱帷。碧琉璃水浸琼枝。不学寿阳窥晓镜，何烦京兆画新眉。可人风调最多宜。"
            ]
        },
        {
            "title": "杨柳陌/浣溪沙",
            "content": [
                "兴庆宫池整月开。□□□□缕金鞋。後庭芳草绿缘阶。祓禊归□杨柳陌，□□□落凤凰钗。细风抛絮入人怀。"
            ]
        },
        {
            "title": "掩萧斋/浣溪沙",
            "content": [
                "落日逢迎朱雀街。共乘青舫度秦淮。笑拈飞絮罥金钗。洞户华灯归别馆，碧梧红叶掩萧斋。愿随明月入君怀。"
            ]
        },
        {
            "title": "频载酒/浣溪沙",
            "content": [
                "金斗城南载酒频。东西飞观跨通津。漾舟聊送雨馀春。桃李趣行无算酌，桑榆收得自由身。酣歌一曲太平人。"
            ]
        },
        {
            "title": "负心期/浣溪沙",
            "content": [
                "节物侵寻迫暮迟。可胜摇落长年悲。回首五湖乘兴地，负心期。惊雁失行风翦翦，冷云成阵雪垂垂。不拼尊前泥样醉，个能痴。"
            ]
        },
        {
            "title": "思牛女/踏莎行",
            "content": [
                "楼角参横，庭心月午。侵阶夜色凉经雨。轻罗小扇扑流萤，微云渡汉思牛女。拥髻柔情，扶肩昵语。可怜分破□□□。□□□□有佳期。人间底事长如许。"
            ]
        },
        {
            "title": "换追风/浣溪沙",
            "content": [
                "掌上香罗六寸弓。雍容胡旋一盘中。目成心许两匆匆。别夜可怜长共月。当时曾约换追风。草生金埒画堂空。"
            ]
        },
        {
            "title": "晕眉山/踏莎行",
            "content": [
                "镜晕眉山，囊熏水麝。凝然风度长闲暇。归来定解鷫鸘裘，唤时应倍骅骝价。殢酒伤春，添香惜夜。依惜待月西厢下。梨花庭院雪玲珑，微吟独倚秋千架。"
            ]
        },
        {
            "title": "平阳兴/踏莎行",
            "content": [
                "凉叶辞风，流云卷雨。寥寥夜色沈钟鼓。谁调清管度新声，有人高卧平阳坞。草暖沧洲，潮平别浦。双凫乘雁方容与。深藏华屋锁雕笼，此生乍可输鹦鹉。"
            ]
        },
        {
            "title": "芳心苦/踏莎行",
            "content": [
                "杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。返照迎潮，行云带雨。依依伺与骚人语。当年不肯嫁春风，无端却被秋风误。"
            ]
        },
        {
            "title": "题醉袖/踏莎行",
            "content": [
                "浅黛宜颦，明波欲溜。逢迎宛似平生旧。低鬟促坐认弦声，霞觞艳艳持为寿。浓染吟毫，偷题醉袖。寸心百意分携後。不胜风月两厌厌，年来一样伤春瘦。"
            ]
        },
        {
            "title": "惜馀春/踏莎行",
            "content": [
                "急雨收春，斜风约水。浮红涨绿鱼文起。年年有子惜馀春，春归不解招游子。留恨城隅，关情纸尾。阑干长对西曛倚。鸳鸯俱是白头时，江南渭北三千里。"
            ]
        },
        {
            "title": "续渔歌/玉楼春",
            "content": [
                "中年多办收身具。投老归来无著处。四肢安稳一渔舟，祗许樵青相伴去。沧洲大胜黄尘路。万顷月波难滓污。阿侬原是个中人，非谓鲈鱼留不住。"
            ]
        },
        {
            "title": "归风便/玉楼春",
            "content": [
                "津亭薄晚张离燕。红粉□歌持酒劝。歌声煎泪欲沾襟，酒色□□□□□。□□会有归风便。休道相忘秋後□。□□□抵故人心，惆怅故人心不见。"
            ]
        },
        {
            "title": "呈纤手/玉楼春",
            "content": [
                "秦弦络络呈纤手。宝雁斜飞三十九。徵韶新谱日边来，倾耳吴娃惊未有。文园老令难堪酒。蜜炬垂花知夜久。更须妩媚做腰肢，细学永丰坊畔柳。"
            ]
        },
        {
            "title": "望长安/蝶恋花",
            "content": [
                "排办张灯春事早。十二都门，物色宜新晓。金犊车轻玉骢小。拂头杨柳穿驰道。莼羹鲈鲙非吾好。去国讴吟，半落江南调。满眼青山恨西照。长安不见令人老。"
            ]
        },
        {
            "title": "西笑吟/蝶恋花",
            "content": [
                "桃叶园林风日好。曲径珍丛，处处闻啼鸟。翠珥金丸委芳草。袜罗尘动香裙扫。片帆乘兴东流早。每话长安，引领犹西笑。离索年多故人少。江南有燕无书到。"
            ]
        },
        {
            "title": "桃源行/蝶恋花",
            "content": [
                "流水长烟何缥缈。诘□□□，□逗渔舟小。夹岸桃花烂□□。□□□□□□□。萧闲村落田畴好。避地移家，□□□□□。□□殷勤送归棹。闲边勿为他人道。"
            ]
        },
        {
            "title": "卷春空/定风波",
            "content": [
                "墙上夭桃簌簌红。巧随轻絮入帘栊。自是芳心贪结子。翻使。惜花人恨五更风。露萼鲜浓妆脸靓。相映。隔年情事此门中。粉面不知何处在。无奈。武陵流水卷春空。"
            ]
        },
        {
            "title": "陌上郎/生查子",
            "content": [
                "西津海鹘舟，径渡沧江雨。双橹本无情，鸦轧如人语。挥金陌上郎，化石山头妇。何物系君心，三岁扶床女。"
            ]
        },
        {
            "title": "愁风月/生查子",
            "content": [
                "风清月正圆，信是佳时节。不会长年来，处处愁风月。心将熏麝焦，吟伴寒虫切。欲遽就床眠，解带翻成结。"
            ]
        },
        {
            "title": "梦江南/忆江南",
            "content": [
                "九曲池头三月三。柳毵毵。香尘扑马喷金衔。涴春衫。苦笋鲥鱼乡味美，梦江南。阊门烟水晚风恬。落归帆。"
            ]
        },
        {
            "title": "替人愁/添声杨柳枝",
            "content": [
                "风紧云轻欲变秋。雨初收。江城水路漫悠悠。带汀洲。正是客心孤回处，转归舟。谁家红袖倚津楼。替人愁。"
            ]
        },
        {
            "title": "钓船归/添声杨柳枝",
            "content": [
                "绿净春深好染衣。际柴扉。溶溶漾漾白鸥飞。两忘机。南去北来徒自老，故人稀。夕阳长送钓船归。鳜鱼肥。"
            ]
        },
        {
            "title": "晚云高/添声杨柳枝",
            "content": [
                "秋尽江南叶未凋。晚云高。情山隐隐水迢迢。接亭皋。二十四桥明月夜，弭兰桡。玉人何处教吹箫。可怜宵。"
            ]
        },
        {
            "title": "花幕暗/添声杨柳枝",
            "content": [
                "绿绮新声隔坐闻。认殷勤。尊前为舞郁金裙。酒微醺。月转参横花幕暗，夜初分。阳台拼作不归云。任郎嗔。"
            ]
        },
        {
            "title": "绿罗裙/生查子",
            "content": [
                "东风柳陌长，闭月花房小。应念画眉人，拂镜啼新晓。伤心南浦波，回首青门道。记得绿罗裙，处处怜芳草。"
            ]
        },
        {
            "title": "唤春愁/添声杨柳枝",
            "content": [
                "天与多情不自由。占风流。云闲草远絮悠悠。唤春愁。试作小妆窥晚镜，淡蛾羞。夕阳独倚水边楼。认归舟。"
            ]
        },
        {
            "title": "艳声歌/添声杨柳枝",
            "content": [
                "蜀锦尘香生袜罗。小婆娑。个侬无赖动人多。是横波。楼角云开风卷幕，月侵河。纤纤持酒艳声歌。奈情何。"
            ]
        },
        {
            "title": "爱孤云/添声杨柳枝",
            "content": [
                "闲爱孤云静爱僧。得良朋。清时有味是无能。矫聋丞。况复早年豪纵过，病婴仍。如今痴钝似寒蝇。醉懵腾。"
            ]
        },
        {
            "title": "窗下绣/一落萦",
            "content": [
                "初见碧纱窗下绣。寸波频溜。错将黄晕压檀花，翠袖掩、纤纤手。金缕一双红豆。情通色授。不应学舞爱垂杨，甚长为、春风瘦。"
            ]
        },
        {
            "title": "醉厌厌/南歌子",
            "content": [
                "紫陌青丝鞚，红尘白纻衫。谁怜绣户闭香奁。分付一春心事、两眉尖。怯冷重熏被，羞明半卷帘。欢归斜□□□□。□□□□□□、醉厌厌。"
            ]
        },
        {
            "title": "望书归/捣练子",
            "content": [
                "边堠远，置邮稀。附与征衣衬铁衣。连夜不妨频梦见，过年惟望得书归。"
            ]
        },
        {
            "title": "翦征袍/捣练子",
            "content": [
                "抛练杵，傍窗纱。巧翦征袍斗出花。想见陇头长戍客，授衣时节也思家。"
            ]
        },
        {
            "title": "夜如年/捣练子",
            "content": [
                "斜月下，北风前。万杵千砧捣欲穿。不为捣衣勤不睡，破除今夜夜如年。"
            ]
        },
        {
            "title": "杵声齐/捣练子",
            "content": [
                "砧面莹，杵声齐。捣就征衣泪墨题。寄到玉关应万里，戍人犹在玉关西。"
            ]
        },
        {
            "title": "夜捣衣/捣练子",
            "content": [
                "收锦字，下鸳机。净拂床砧夜捣衣。马上少年今健否，过瓜时见雁南归。"
            ]
        },
        {
            "title": "捣练子",
            "content": [
                "楼上鼓，转□□。□□□□□□□。思妇想无肠可断，□□□□□□□。"
            ]
        },
        {
            "title": "花想容/武陵春",
            "content": [
                "南国家人推阿秀，歌醉几相逢。云想衣裳花想容。春未抵情浓。津亭回首青楼远，帘箔更重重。今夜扁舟泪不供。犹听隔江钟。"
            ]
        },
        {
            "title": "第一花/鹧鸪天",
            "content": [
                "豆蔻梢头莫漫夸。春风十里旧繁华。金缕玉蕊皆殊艳，别有倾城第一花。春雀舫，紫云车。暗期归路指烟霞。无端却似堂前燕，飞入寻常百姓家。"
            ]
        },
        {
            "title": "千叶莲/鹧鸪天",
            "content": [
                "闻你侬嗟我更嗟。春霜一夜扫秾华。永无清啭欺头管，赖有浓香著臂纱。侵海角，抵天涯。行云谁为不知家。秋风想见西湖上，化出白莲千叶花。"
            ]
        },
        {
            "title": "鹧鸪天",
            "content": [
                "留落吴门□□□。□□□□□□□。扁舟更入毗陵道，却□□□□□□。□□念，付清觞。樵青与我和沧浪。浮云□是无根物，南北东西不碍狂。"
            ]
        },
        {
            "title": "避少年/鹧鸪天",
            "content": [
                "谁爱松林水似天。画船听雨奈无眠。清风明月休论价，卖与愁人直几钱。挥醉笔，扫吟笺。一时朋辈饮中仙。白头□□江湖上，袖手低回避少年。"
            ]
        },
        {
            "title": "翦朝霞/鹧鸪天",
            "content": [
                "云弄轻阴谷雨乾。半垂油幕护残寒。化工著意呈新巧，翦刻朝霞飣露盘。辉锦绣，掩芝兰。开元天宝盛长安。沈香亭子钩阑畔，偏得三郎带笑看。"
            ]
        },
        {
            "title": "半死桐/鹧鸪天",
            "content": [
                "重过阊门万事非。同来何事不同归。梧桐半死清霜後，头白鸳鸯失伴飞。原上草，露初晞。旧栖新垅两依依。空床卧听南窗雨，谁复挑灯夜补衣。"
            ]
        },
        {
            "title": "清商怨",
            "content": [
                "扬州商女□□□。□□□□□。□寄扁舟，江南湖北道。津头龙祠屡□。□信指、半春前到。笑倚危樯，朝来风色好。"
            ]
        },
        {
            "title": "尔汝歌/清商怨",
            "content": [
                "劳生羁宦未易处。赖醉□□□。白眼青天，忘形相尔汝。□□□□□□。□□□，送君南浦。雪暗沧江，□□□□□。"
            ]
        },
        {
            "title": "辟寒金/迎春乐",
            "content": [
                "六华应腊妆吴苑。小山堂、晚张燕。赏心不厌杯行缓。待月度、银河半。缥缈郢人歌已断。归路指、玉溪南馆。谁似辟寒金，聊借与、空床暖。"
            ]
        },
        {
            "title": "攀鞍态/迎春乐",
            "content": [
                "逢迎一笑金难买。小樱唇、浅蛾黛。玉环风调依然在。想花下、攀鞍态。伫倚碧云如有待。望新月、为谁双拜。细语人不闻，微风动、罗裙带。"
            ]
        },
        {
            "title": "辨弦声/迎春乐",
            "content": [
                "琼琼绝艺真无价。指尖纤、态闲暇。几多方寸关情话。都付与、弦声写。三月十三寒食夜。映花月、絮风台榭。明月待欢来，久背面、秋千下。"
            ]
        },
        {
            "title": "小重山",
            "content": [
                "隔水桃花□□□。□□□□□，□□□。□妆飞鹊镜台前。□□□，□□□□□。□首已依然。断云疏雨後，更闻蝉。□□□叶付漪涟。驰寄与，人住玉溪边。"
            ]
        },
        {
            "title": "群玉轩/小重山",
            "content": [
                "群玉轩中迹已陈。江南重喜见，广陵春。纤秾合度好腰身。歌水钓，清啭□□□。团扇掩樱唇。七双胡蝶子，表□□。□□□复旧东邻。风月夜，怜取眼前人。"
            ]
        },
        {
            "title": "璧月堂/小重山",
            "content": [
                "梦草池南璧月堂。绿阴深蔽日，啭鹂黄。淡蛾轻鬓似宜妆。歌扇小，烟雨画潇湘。薄晚具兰汤。雪肌英粉腻，更生香。簟纹如水竟檀床。雕枕并，得意两鸳鸯。"
            ]
        },
        {
            "title": "鸳鸯语/七娘子",
            "content": [
                "京江抵、海边吴楚。铁瓮城、行胜无今古。北固陵高，西津横渡。几人携手分襟处。凄凉渌水桥南路。奈玉壶、难叩鸳鸯语。行雨行云，非花非雾。为谁来为谁还去。"
            ]
        },
        {
            "title": "七娘子",
            "content": [
                "□波飞□□□向。□□□、□□□□样。拥鼻微吟，捋须遐想。□□□□□□上。会须加数□□酿。□□□、□□□□涨。美满孤帆，轻便双桨。中分□□□□往。"
            ]
        },
        {
            "title": "天宁乐/金人捧露盘",
            "content": [
                "斗储祥，虹流祉，兆黄虞。未□□、□圣真符。千龄叶应，九河清、神物出龟图。□□□□，□盛时、朝野欢娱。靡不覆，旋穹□，□□□，□坤舆。致万国、一变华胥。霞觞□□，□□□、□□□宸趋。五云长在，望子□、□□□□。"
            ]
        },
        {
            "title": "天门谣·登采石蛾眉亭",
            "content": [
                "牛渚天门险，限南北、七雄豪占。清雾敛，与闲人登览。",
                "　　待月上潮平波滟滟，塞管轻吹新《阿滥》。风满槛，历历数、西州更点。",
                ""
            ]
        },
        {
            "title": "青玉案",
            "content": [
                "凌波不过横塘路，但目送、芳尘去。锦瑟年华谁与度？月桥花院，琐窗朱户，只有春知处。",
                "　　飞云冉冉蘅皋暮，彩笔新题断肠句。试问闲愁都几许？一川烟草，满城飞絮，梅子黄时雨。",
                ""
            ]
        },
        {
            "title": "醉中真/浣溪沙",
            "content": [
                "不信芳春厌老人，老人几度送余春，惜春行乐莫辞频。",
                "　　巧笑艳歌皆我意，恼花颠酒拚君瞋，物情惟有醉中真。",
                ""
            ]
        },
        {
            "title": "更漏子",
            "content": [
                "上东门，门外柳，赠别每烦纤手。",
                "一叶落，几番秋，江南独倚楼。",
                "曲阑干，凝伫久，薄暮更堪搔首。",
                "无际恨，见闲愁，侵寻天尽头。"
            ]
        },
        {
            "title": "浣溪沙",
            "content": [
                "楼角初消一缕霞，消淡黄杨柳暗栖鸦，玉人和月摘梅花。",
                "　　笑捻粉香归洞户，更垂帘幕护窗纱，东风寒似夜来些。",
                ""
            ]
        },
        {
            "title": "蝶恋花",
            "content": [
                "几许伤春春复暮，杨柳清阴，偏碍游丝度。天际小山桃叶步，白蘋花满湔裙处。",
                "　　竟日微吟长短句，帘影灯昏，心寄胡琴语。数点雨声风约住，朦胧淡月云来去。",
                ""
            ]
        },
        {
            "title": "薄幸",
            "content": [
                "淡妆多态，更的的、频回眄睐。便认得琴心先许，欲绾合欢双带。记画堂、风月逢迎，轻颦浅笑娇无奈。向睡鸭炉边，翔鸳屏里，羞把香罗暗解。",
                "　　自过了烧灯后，都不见踏青挑菜。几回凭双燕，丁宁深意，往来地恨重帘碍。约何时再，正春浓酒困，人闲昼永无聊赖。厌厌睡起，犹有花梢日在。",
                ""
            ]
        }
    ]
}