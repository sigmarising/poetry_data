{
    "dynasty": "宋",
    "author": "晁补之",
    "intro": "晁补之（1053-1110） 字无咎，号归来子，济州巨野（今属山东）人。神宗元丰二年（1079）进士。哲宗朝，累迁著作佐郎，后因事屡遭贬谪。徽宗立，复召为著作郎。官至吏部员外郎、礼部郎中兼国史编修、实录检讨官。党论起，出知河中府，徙湖州、密州、杲州，主管鸿庆宫。工书画，能诗词，善属文。与秦观、黄庭坚、张耒齐名，苏门四学士之一。与张耒并称“晁张”。其散文语言凝练、流畅，风格近柳宗元。诗学陶渊明。其词格调豪爽，语言清秀晓畅，近苏轼。但其诗词流露出浓厚的消极归隐思想。著有《鸡肋集》、《晁氏琴趣外篇》。",
    "items": [
        {
            "title": "陌上花八首",
            "content": [
                "荆王梦罢已春归，陌上花随暮雨飞。",
                "却唤江船人不识，杜秋红泪满罗衣。"
            ]
        },
        {
            "title": "送龙图范丈德孺帅庆",
            "content": [
                "君不见先君往在康定中，奉诏经略河西戎。",
                "大顺胡芦尽耕稼，贼书不到秦关东。",
                "边人咸识侍中子，至今犹说将军似。",
                "给事文武龙图贤，大冯小冯安足言。",
                "龆年书传有肝胆，二十起家车槛槛。",
                "蛟龙云雨时可用，麒麟图画功非晚。",
                "况闻驰传厌山谷，顷时河陇严飞挽。",
                "朝廷属休兰会兵，秦人倚庆为长城。",
                "时平斥候正须远，军闲留田未宜轻。",
                "东风浩浩吹榆柳，相劝西城古原酒。",
                "班春曷不问遗老，先公远谋尚多有。",
                "女郎山下万貔貅，部曲肥马身轻裘。",
                "比曹赏赐饱无用，谈话岂得希封侯。",
                "赵边今日须李牧，士无超距姑食肉。"
            ]
        },
        {
            "title": "胡戢秀才效欧阳公集古作琬琰堂",
            "content": [
                "君不见庐陵公，往为学士修书日。",
                "诏畀千金访遗逸，遗文逸字往往出。",
                "故都易姓几兵火，量臀鼎腹细诘诎。",
                "道人岣嵝空有闻。丘陵仙鬼事恍惚，",
                "共和十鼓记亡一。峄山肉在无复骨，",
                "云阳八体又瓜剖。至使汉童讹尉律，",
                "世儒诡正何足臧。公家安取千轴藏，",
                "仲尼犹及史之阙。有马借人吾敢忘，",
                "题签甲乙颍水阳。后来胡君癖膏肓，",
                "倾家自构琬琰堂。搜罗近出补厥亡，",
                "荒林圯冢见未尝。南观禹穴计渺茫，",
                "闭门睥睨在一床。常恨平生好古家无力，",
                "骑马蹊田观断刻。中郎二字烦走驿，",
                "率更三日劳野食。长年囊褚况易掷，",
                "儿作摹朱妇遮壁。愿从胡君丐无有，",
                "十百数中聊取仂。胡君今逸民，",
                "盱眙不见十五春。坐令鈆椠老壮士，",
                "朝廷岂无忧国人。曩时豪气今谁在，",
                "会面只谋千日醉。听君汗漫驰古先，",
                "世事无何付蝉蜕。"
            ]
        },
        {
            "title": "次韵提刑毅甫送茶",
            "content": [
                "炰羔煮饼渐宜秦，愁绝江南一味真。",
                "健步远梅安用插，鹧鸪金盏有余春。"
            ]
        },
        {
            "title": "酬李唐臣赠山水短轴",
            "content": [
                "大山宫，小山霍，欲识山高观石脚。",
                "大波为澜，小波为沦，欲知水深观水津。",
                "营丘于此意独亲，杜侯所与复有人。",
                "不见李侯今五载，苦向营丘有余态。",
                "齐纨如雪吴刀裁，小毫束笋缣囊开。",
                "经营初似云烟合，挥洒忽如风雨来。",
                "苍梧泱漭天无日，深岩老树洪涛入。",
                "榛林闇漠猿狖寒，苔藓侵淫螺蚌湿。",
                "纷纷禽散江干沙，有风北来吹蒹葭。",
                "前洲后渚相随没，行子渔人归径失。",
                "李侯此笔良已奇，我闻李侯家朔垂。",
                "跨河而北宁有之，曷不南游观禹穴。",
                "梅梁锁涩萍满皮，神物变化当若斯。",
                "元君画史虽天与，我论绝艺无今古。",
                "张颠草书要剑舞，得意可无山水助，",
                "他日李侯人益慕。"
            ]
        },
        {
            "title": "赠文潜甥杨克一学文与可画竹求诗",
            "content": [
                "与可画竹时，胸中有成竹。",
                "经营似春雨，滋长地中绿。",
                "兴来雷出土，万箨起崖谷。",
                "君今似与可，神会久已熟。",
                "吾观古管葛，王霸在心曲。",
                "遭时见毫发，便可惊世俗。",
                "文章亦技尔，讵可枝叶续。",
                "穿杨有先中，未发猿拥木。",
                "词林君张舅，此理妙观烛。",
                "君从问轮扁，何用知圣读。"
            ]
        },
        {
            "title": "祷雨宿九曲池上三首",
            "content": [
                "荒城孤绝处，犹指玉钩亭。",
                "凉月遍宜上，江南山更青。"
            ]
        },
        {
            "title": "次韵阎甥伯温池上八首",
            "content": [
                "物养有得失，瘠地江河隈。",
                "亭槛但小草，山林自奇材。",
                "我有八极兴，聊堪一席开。",
                "长啸本造适，悲风为谁来。"
            ]
        },
        {
            "title": "和王拱辰观梨花二首二",
            "content": [
                "压沙寺里万株芳，一道清流照雪霜。",
                "银阙森森广寒晓，仙人玉仗有天香。"
            ]
        },
        {
            "title": "寄怀八弟三首",
            "content": [
                "君好作官容我隐，我专筑室待君归。",
                "古来奇特俱安用，老去疏慵自不违。",
                "五府交书何怪密，双林白社未嫌稀。",
                "先君门户观之子，葵藿吾今遯益肥。"
            ]
        },
        {
            "title": "送曹子方福建转运判官二首二",
            "content": [
                "侏儒未用笑先生，孟博聊堪揽辔行。",
                "学有人民可尝试，诗须山水与逢迎。",
                "边夷岂识朝廷治，耕钓唯知吏政平。",
                "台阁时清多俊彦，萧生雅意未宜轻。"
            ]
        },
        {
            "title": "和答鲁复一高士",
            "content": [
                "四观以为邻，朝霞以为灶。",
                "赠我不知名，千古岩下草。"
            ]
        },
        {
            "title": "次韵答秦觏见赠",
            "content": [
                "修身贵日新，如草陈叶换。",
                "请看弦上矢，岁月不可玩。",
                "文章得蛙釜，虎以皮遘难。",
                "兹事从古然，吾党奚独惋。",
                "秦君好学勇，决胜百马汗。",
                "宵行委明月，屡得按剑盼。",
                "鄙夫晚更事，前猛窘新懦。",
                "怜君亦自喭，意满怀不散。",
                "谁为倾国媒，尚此琼英粲。",
                "期君似椓罝，无以无人慢。"
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "谢公文章余，幽事课伐岭。",
                "清诗如玄酒，胡乃淡而永。",
                "得无西堂梦，春草句弥胜。",
                "但使田野传，何须论铭鼎。",
                "",
                ""
            ]
        },
        {
            "title": "题惠崇画四首夏",
            "content": [
                "老柳无嘉色，红蕖羞脉脉，",
                "宛在水中洲，双鹅羽苍白，",
                "何须玩引颈，颠到写经墨，",
                "惟应一临流，当暑袗絺绤，"
            ]
        },
        {
            "title": "次韵阎甥伯温池上八首",
            "content": [
                "文饶论百揆，豪气阔天宇。",
                "归来坐平泉，草木何足数。",
                "只今和文弟，怪石几风雨。",
                "达生要忘累，人取应我与。"
            ]
        },
        {
            "title": "澶守谏议韩寿祷雨有应",
            "content": [
                "长蜺饮井井欲干，白鼍鸣窟凄风寒。",
                "公马未驾阴漫漫，公归湿幙濡旌幡。",
                "霜刀不染鹅颈殷，涂龙安享雩舞闲。隰桑有沃柔可攀，小麦青青大麦攒。",
                "拜公起舞公颜欢，明日空阶响夜阑。",
                "屋漏不复愁衣单，帡幪广厦安如山。"
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "雁以无能亨，鼠以有技穷。",
                "古来达生者，神不驰其胸。",
                "物或似而非，橐本夺芎藭。",
                "臧否何间然，吾师阮生风。",
                "",
                ""
            ]
        },
        {
            "title": "皖口寄怀前太平守陈公度",
            "content": [
                "常爱东陵早拂衣，我行曾不叩荆扉。",
                "凭君天柱峰头望，看我扁舟几日归。"
            ]
        },
        {
            "title": "自画山水寄正受题其上",
            "content": [
                "虎观它年青汗手，白头田亩未能闲。",
                "自嫌麦陇无佳思，戏作南斋百里山。"
            ]
        },
        {
            "title": "谢王立之送蜡梅五首",
            "content": [
                "未教落素混冰池，且看轻黄缀雪枝。",
                "越使可因千里致，春风元自未曾知。"
            ]
        },
        {
            "title": "送直阁杜君章守齐",
            "content": [
                "杜公文史不读律，平反世称徐有功。",
                "官为列卿位亦显，皋陶事与礼乐同。",
                "书生骫骳笑法令，弦歌不媿陵陂中。",
                "众贤和豫治乃举，但愿主圣朝廷公。",
                "白头典校汉天禄，未烦载酒如扬雄。",
                "自言臣老应报国，五马便去如飞鸿。",
                "京东耳闻事可数，似说振贷仓储空。",
                "裕民诚患力不足，措国岂与民俱穷。",
                "才难所要遇事了，仁厚未免无能蒙。",
                "囊中餐玉百未试，干越在匣光生虹。",
                "却嗟鈆椠坐弃日，伊我何补羞儿童。",
                "力能如虎安敢尔，鬓毛幸未成老翁。",
                "亦思一郡效尺寸，官卑未许伸喉咙。",
                "饱知世事秪坐啸，又看马鬣吹西风。",
                "平生放意在云水，落身尘土禽闭笼。",
                "经时无酒对佳客，借与歌舞开心胸。",
                "公行媌曼载双舸，谁与客劝琉璃锺。"
            ]
        },
        {
            "title": "次韵信守李秬二首一",
            "content": [
                "谁榜铃斋作面山，晦明终日卷帘看。",
                "赋成夜烛才销寸，衙退朝曦未半竿。",
                "柱渚孤吟愁旅雁，苏门双啸骇朱鸾。",
                "平生五裤何须咏，一借黄锺变谷寒。"
            ]
        },
        {
            "title": "次运都尉王晋卿天驷监邂逅作兼呈坐客",
            "content": [
                "平生杜元凯，学问光奕世。",
                "戚联帝室未要论，烜赫功高羊叔子。",
                "赤霄翔舞须威蕤，孔翠文章岂其累。",
                "崇台作山池作湖，富贵所要声名俱。",
                "酒樽诗句得过薄，小隐山城殊未疏。",
                "曹侯词翰诸公客，惯听清歌耳倾侧。",
                "天闲两骥看追风，晴轩忽下饮河虹。",
                "拳毛妙画不可见，颜公笔精如对面。",
                "邓张不醉无揽辔，烧烛林间鹊飞起。",
                "第语曹侯继张燕，邻榼如渑不忧浅。"
            ]
        },
        {
            "title": "拟古六首上鲜于大夫子骏其六生年不满百",
            "content": [
                "生年不满百，一日何三秋。",
                "花开苦多雨，何不张幕游。",
                "行乐时不再，春荣岂长在。",
                "古人轻尺璧，愚者昧所戒。",
                "君看龙与虎，飘忽不相待。"
            ]
        },
        {
            "title": "和关承议彦远水乐",
            "content": [
                "上盆五尺高，下盆二尺广。",
                "咿呦蚁穴间，飞瀑一线响。",
                "关侯初为此，避世挹萧爽。",
                "晁子亦欣然，闭户穿瓦盎。",
                "虚堂一亩静，纯白四隅敞。",
                "中央浑沌胚，鯈忽所求往。",
                "凿窍令语言，岂但一成两。",
                "危峰下俯瞰，石井黝然仰。",
                "奔泉决眦落，惨澹阴壑想。",
                "明珠溢盘盂，白露湿尘坱。",
                "声音通大道，断竹自谁赏。",
                "何曾戛击阑，缾缶日夜长。",
                "初疑风陨箨，骤雨来莽苍。",
                "乍似酒落槽，夜枕听惚恍。",
                "鸣禽杂啁哳，物魅乱肸蠁。",
                "相依欠林樾，见蔽赖帷幌。",
                "范侯惊侧耳，李令笑抵掌。",
                "张侯助我懒，不忆税归鞅。",
                "云间余仲弟，聊可乐吾党。",
                "中和非外物，此理未宜罔。",
                "相劝戒勿传，名字遍天壤。",
                "撞锺鼎食事，老罢不知飨。",
                "但怪一世狂，端如转车辋。",
                "能来解幅巾，为子濯泚颡。"
            ]
        },
        {
            "title": "赴广陵道中三首",
            "content": [
                "杨柳青青欲哺乌，一春风雨暗隋渠。",
                "落帆未觉扬州远，已喜淮阴见白鱼。"
            ]
        },
        {
            "title": "马当风涛中",
            "content": [
                "从祖昔为州别驾，上书尝欲径枞阳。",
                "乘危更觉思遗迹，惭愧篙师戒马当。"
            ]
        },
        {
            "title": "赠许体之",
            "content": [
                "楼下无心卧许公，求田已约暮年同。",
                "诗来正值花如雪，心事春风浩荡中。"
            ]
        },
        {
            "title": "大孤山祠",
            "content": [
                "江吞湖卷气俱豪，崛起孤峰百仞高。",
                "归为婵娟买丝屦，却应还我所忘刀。"
            ]
        },
        {
            "title": "题工部文侍郎周翰郭熙平远二首一",
            "content": [
                "渔村半落楚江边，林外秋原雨外天。",
                "谁倚竹楼邀大艑，天涯暮色已苍然。"
            ]
        },
        {
            "title": "巳卯六月赴上饶之谪醇臣以诗送行次韵留别",
            "content": [
                "小雅思深志不悲，反骚未与昔人违。",
                "五车谩苦君何益，三径都荒我未归。",
                "要过香垆双履步，却从彭蠡一帆飞。",
                "它年笑向张公子，应带烟霞满客衣。"
            ]
        },
        {
            "title": "送君",
            "content": [
                "送君上马时，不道朝垆燠。",
                "春风入木心，皮肌发红绿。",
                "春风良易暮，那得勤行路。",
                "且莫望南窗，胡蝶飞无数。"
            ]
        },
        {
            "title": "家池雨中二首一",
            "content": [
                "小池初凿新得雨，一部鼓吹从何来。",
                "有蟾正碧乱草色，时出汨没西南隈。",
                "井干跳梁百不少，洞庭鱼龙何有哉。",
                "能歌得胜莫入月，凉夜与尔俱忘回。"
            ]
        },
        {
            "title": "复用前韵赠祠部陈元舆",
            "content": [
                "行乐曾闻戒迟暮，人生波上飞凫聚。",
                "兰亭往事如过雨，山阴修竹空千古。",
                "陈侯挥翰少年时，三赋声名动人主。",
                "可是高才弃绳矩，自然采绣非针缕。",
                "五十天南把一麾，犹得无襦歌叔度。",
                "邂逅西城筑冶墟，王官继日车连户。",
                "自言春晚洞庭归，日落江南得佳句。",
                "倾盖何妨许如故，执鞭况是平生慕。",
                "但忧笔陈困攻坚，傥许寻盟解围去。"
            ]
        },
        {
            "title": "陪发运右司叔父集金山次韵",
            "content": [
                "报国身无用，还山计欲成。",
                "烟霞异尘世，江海慰高情。",
                "幸继阮咸集，恐惭疏受声。",
                "清诗逢绝景，未觉负平生。"
            ]
        },
        {
            "title": "省曹梦游山示无斁",
            "content": [
                "万里归来兄弟乐，百年多病井庐思。",
                "如何骑马穿靴地，只梦登山着屐时。"
            ]
        },
        {
            "title": "陌上花八首",
            "content": [
                "朝云暮雨山头宅，暖日晴风陌上花。",
                "绛幕何妨行缓缓，送春归尽妾还家。"
            ]
        },
        {
            "title": "次韵文潜馆中作",
            "content": [
                "蓬山前临九轨路，三日街晴案吹土。",
                "直庐凿牖面宫垣，青壁崭崭看垂雨。",
                "殿阁风斜碧瓦寒，翅湿苍鸢不能乳。",
                "却思穷巷亦可言，一埽蚊虻通昔苦。",
                "郁蒸书课未须忙，午漏传休听天语。",
                "平生豪气对樽酒，山鸡见镜犹能舞。",
                "城南寺近晚堪过，笙歌凉月闻千户。",
                "但忧伏日细君须，割肉无缘待归俎。"
            ]
        },
        {
            "title": "开先寺前望瀑布",
            "content": [
                "白虹昼下昆仑顶，半入青林久不回。",
                "下洞水轮穿地底，冰崖吼怒却重来。"
            ]
        },
        {
            "title": "漫成呈文潜五首",
            "content": [
                "花如怨人不近眼，深院一枝春得知。",
                "东风不是不爱惜，刚为花愁真是谁。"
            ]
        },
        {
            "title": "次韵金乡宰韩宗恕寺丞见赠三首",
            "content": [
                "公子翩翩出世贤，少时术业已成全。",
                "闲中道义轻三事，醉里文章敌八仙。",
                "客舍寒垆聊可拥，县楼昏鼓不须传。",
                "河阳花发期相过，即是新年换故年。"
            ]
        },
        {
            "title": "次韵王正甫马陵感事",
            "content": [
                "风雨关河浩荡愁，骚人憭栗对清秋。",
                "追君旧事何堪听，投我新诗不易酬。",
                "纸上安知百年后，酒中聊可一生浮。",
                "言归款段谁能约，正有疏顽马少游。"
            ]
        },
        {
            "title": "子固席上雪得芟字",
            "content": [
                "新霜一夜草如芟，午酌临轩雪点衫。",
                "不怕夷门清着骨，故教诗句耸巉岩。"
            ]
        },
        {
            "title": "题彭郎小姑祠",
            "content": [
                "山与矶名从地志，姑兼郎号出江民。",
                "世间称谓无真实，闻说双祠自有神。"
            ]
        },
        {
            "title": "过铜陵南望一山高出云上奇秀可骇余未尝至江",
            "content": [
                "云端忽露碧孱颜，如髻如簪缥缈间。",
                "惊骇舟中齐举首，不言知是九华山。",
                "",
                ""
            ]
        },
        {
            "title": "读易",
            "content": [
                "学不到忘言，崇朝守韦编",
                "使我能解化，此物为蛇蝉"
            ]
        },
        {
            "title": "次韵金乡宰韩宗恕寺丞见赠三首",
            "content": [
                "乘涛无意犯星躔，好在琴尊且乐全。",
                "彭泽孤吟成小隐，苏门双啸剧登仙。",
                "平时主父言多困，晚节扬雄学始传。",
                "鲍叔可能知管子，劳君相许寄忘年。"
            ]
        },
        {
            "title": "次韵邓正字慎思秋日同文馆九首",
            "content": [
                "高堂置书几，连幕与云齐。",
                "暑服犹便葛，秋盘已饤梨。",
                "官醪聊足醉，古锦不成题。",
                "空对灯花喜，重城隔夜闺。"
            ]
        },
        {
            "title": "答赵滋主簿",
            "content": [
                "我昔寻幽径山上，曾傍苕溪弄菱桨。",
                "南临天目指掌间，隔岭如闻笑言响。",
                "年来清血断征衣，碧发丹颜日夕非。",
                "便欲相期煮白石，与君晚入烟霞飞。"
            ]
        },
        {
            "title": "即事一首次韵祝朝奉十一丈",
            "content": [
                "平生交游情，独处不可乍。",
                "那为一马饮，浊水喷百马。",
                "弦歌高楼上，但恨知者寡。",
                "丈人遗世心，口语傥能借。",
                "不然抱幽璞，终岁裹幞帊。",
                "坐令青蝇繁，暂出刑两踝。",
                "儒冠成自误，归去无屋瓦。",
                "赖逢里中贤，筑室各萧洒。",
                "及时秫麦贱，樽酒得同把。",
                "安能效干没，肩与市人亚。",
                "居然邑里号，曾墨为还驾。",
                "况在灶奥间，欲耻王孙贾。",
                "东方钱二百，得米稚啼嗄。",
                "嘲笑坐穷辰，无肉饱伏假。",
                "尚闻剥啄声，聊复屣屐迓。",
                "子常妙工诗，苏李掩曹谢。",
                "有时醉酕醄，大笑翻盏斝。",
                "倒床鼻息恶，唤起对残灺。",
                "复古志尚奇，众竞方独暇。",
                "扪虱与人言，岂不逢谴讶。",
                "崇朝洁腹坐，往往食旁舍。",
                "子固业少成，议论媲风雅。",
                "尝闻庄生说，乃慕巨鱼化。",
                "平居似晏子，志念能自下。",
                "而我独迂疏，通人所讥骂。",
                "正赖觞咏中，得意自陶写。",
                "留连接清晤，欲起不能罢。",
                "是时春雨余，桑密鸠鸣野。",
                "城隅园圃近，款段亦时跨。",
                "便恐百卉阑，晼晚侵朱夏。",
                "人生形骸累，未免俗情诈。",
                "此理岂外求，犹烦詹尹卦。",
                "清风穆然在，如渴啖甘蔗。",
                "况我自散材，谷口躬耕者。",
                "去年秋不在，匏瓠缘庭架。",
                "低回迫荣利，妻子怜王霸。",
                "横经亦强颜，已取或人舍。",
                "但虑宰我愚，松柏谈三社。",
                "翛然一室内，黄卷开佳话。",
                "尺璧竞寸阴，宁复当论价。",
                "吟哦愁肝肾，蟋蟀吊长夜。",
                "鄙俚颇近情，持用自悲诧。",
                "功名与道义，熊掌偕鱼灸。",
                "二事良难兼，夫子贤点也。"
            ]
        },
        {
            "title": "同杨希仲吴子进李希孝张景良北关纳凉晚过大",
            "content": [
                "君不见少陵翁，昔时亦厌在泥滓。",
                "青鞋布袜翁自喜，上关流水入城来。",
                "青苹之末风未已，驾言出游我无酒。",
                "张侯为致尊中旨，可怜筑室宁封池。",
                "下有千房并万蕊，官曹十九民事聒。",
                "况乃坐堂环榜捶，扬波沐发安在哉。",
                "我曹官冷奚不来，日长飞鸟困塌翼。",
                "龟出仰喙鱼张腮，南箕不哆少女默。",
                "焦暍坐恐昆虫猜，杨君尝揽辔。",
                "独出无把袂，古藏大般若。",
                "中天立华厦，同游得吴李。",
                "张子亦予社，登临物色为我豪。",
                "长空吹雨来萧骚，原为起",
                "伏河出没。",
                "雾作吞吐山卑高，君不见幕中群公府曹掾。",
                "清谈接武金闺彦，平明趋府罢亭午。",
                "宁有食顷坐闲燕，我曹放意诚崛奇。",
                "王事鞅掌惭周诗，嵇康不堪章服裹。",
                "此事恐得通人嗤，李侯挽我未宜下。",
                "世间一笑如此寡，鄙夫敢慕从事贤。",
                "少日采薪勤两肩，草玄亦投阁。",
                "醉者坠不愕，安能学丁君。",
                "高举似黄鹤，一廛平生事。",
                "百壶中虑廓，且当俛仰宇宙间。",
                "子欲观海须观澜，所思安在良阻艰。",
                "李侯有嘉意，语若茧绪曳。",
                "不应开口烦睥睨，爱身为物太早计。",
                "",
                ""
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "叶公好画龙，龙固不可晤。",
                "安知下其室，惊骇暗楹雾。",
                "昭王亦贸骨，冀以得马故。",
                "相者竞举肥，终然驹远去。",
                "",
                ""
            ]
        },
        {
            "title": "立春日呈通守资中通直",
            "content": [
                "摇轩柳态未应还，正在凭高望远间。",
                "一夜春风吹北渚，清晨佳气满南山。",
                "动头乐事从今数，信手诗章莫放闲。",
                "但惜濉阳蔡公子，莺花烂漫向京关。"
            ]
        },
        {
            "title": "二十八舍歌",
            "content": [
                "戎菽有角原桑黄，客愁唧啧闻扈亢。",
                "转蓬无氐行役晚，蟋蟀在房思妇惋。",
                "男儿有心事弧矢，十年风光随马尾。",
                "长须舂米婢借箕，斗酒为君聊解颐。",
                "谁怜长夜饭牛苦，安能卧泣羞儿女。",
                "平生未入君此室，一庐翛然四壁立。",
                "文章奎躔动圆天，贫有余富黔娄贤。",
                "功名不羞烂羊胃，灭昴擒胡未能计。",
                "谁能简毕老此生，不用诹嘴招忿争。",
                "世事参商君此行，桂酒椒浆石井美。",
                "山鬼幽篁衣薜荔，暮江老柳系归船。",
                "蛟宫涵星动深渊，张帆自惯夕风恬。",
                "九折摧轮鹄翼短，他年君车当轸转。"
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "鼓吹出西羌，光华动眉额。",
                "鞑橐望酒泉，面有可怜色。",
                "念身匪兕虎，少日四方迹。",
                "百计等画蛇，老大悲故国。",
                "",
                ""
            ]
        },
        {
            "title": "陌上花八首",
            "content": [
                "临安城郭半池台，曾是香尘扑面来。",
                "不见当时翠軿女，今年陌上又花开。"
            ]
        },
        {
            "title": "饮酒二十首同苏翰林先生次韵追和陶渊明一",
            "content": [
                "少贱足可喜，险阻更尝之。",
                "为亲谋斗粟，无意出竞时。",
                "缅焉效一官，报国方在兹。",
                "宁当不恤纬，对酒怀忧疑。",
                "学道恨力浅，中遭世网持。"
            ]
        },
        {
            "title": "北山道中示公为",
            "content": [
                "吾方卖剑日，汝正抱孙归。",
                "昭代无官守，平生近钓矶。",
                "青山上野艇，白水到林扉。",
                "晒枣日犹烈，鸣枝风已威。",
                "荒陂民事少，迂径客行稀。",
                "伤雨蝉知默，违霜雁见几。",
                "卜居南县早，收课北庄微。",
                "行李牧儿识，生涯田叟讥。",
                "烝尝了岁事，簦屩息尘机。",
                "反舍从争席，行衢莫振衣。",
                "潜逃多落莫，放浪少歔欷。",
                "文字陪吾老，功名许汝非。"
            ]
        },
        {
            "title": "次韵彦远相州道中二首",
            "content": [
                "自君之出矣，吾居关昼横。",
                "尚有杨李来，时能出门迎。",
                "少日所忿慉，壮年瞀双睛。",
                "涉月在一床，几成小冠盲。",
                "夫子竹林趋，世固溷高明。",
                "尚喜鞍马间，经阿复缘泓。",
                "诗随晚雨堕，迫户有余清。",
                "便拟酿白黍，相邀饭青精。",
                "重惜吾杨李，徂秋各南征。"
            ]
        },
        {
            "title": "题周廉彦所收李甲画三首三鸭",
            "content": [
                "鸭急风吹雪满汀洲，迎腊淮南忆倦游。",
                "小鸭枯荷野艇冷，去年今日冻高邮。"
            ]
        },
        {
            "title": "呈毅父提刑",
            "content": [
                "不酌公荣有意哉，可能元亮此公侪。",
                "但读离骚政须酒，不应须为菊花来。"
            ]
        },
        {
            "title": "次韵金乡宰韩宗恕寺丞见赠三首",
            "content": [
                "蜀客高词诧割鲜，直吞云梦气仍全。",
                "自怜单阏穷为赋，不向元和共得仙。",
                "嘉论一朝倾盖合，新诗半夜叩关传。",
                "西窗却话巴山事，它日相逢忆此年。"
            ]
        },
        {
            "title": "东皋十首",
            "content": [
                "李君禅味诗情里，解作黄金不润身。",
                "目断白衣檐酒阒，何妨聊破一垆春。"
            ]
        },
        {
            "title": "次韵邓正字慎思秋日同文馆九首",
            "content": [
                "蔡侯南国秀，经纬耿昭回。",
                "文史蛙生甑，风云蛰起隈。",
                "吾君求助意，之子为时来。",
                "万缕防秋费，何如一士才。"
            ]
        },
        {
            "title": "送八弟无斁宰宝应",
            "content": [
                "穷邦迫秋成，霖雨厚土湿。",
                "邅吾上涞水，濞汹三峡疾。",
                "邦人送之子，岸潦饮马膝。",
                "凄凄属方升，澹澹惊并集。",
                "冲湍顺涂路，游波汇原隰。",
                "安知禾黍腐，转觉蛙黾急。",
                "何由干此潦，问天借九日。",
                "萧萧荆棘晚，亹亹霜霰密。",
                "之子向南州，铜章宰一邑。",
                "何须念宋远，古谓跂余及。",
                "扬舲堤柳尽，把醆淮山入。",
                "封圻吴楚徼，郡县秦汉袭。",
                "开门驵侩哄，辏浦篙帆翕。",
                "平旦书百函，交衢客三揖。",
                "新湖容鼓铸，甲令贵绥辑。",
                "之子搴词科，闻诗不读律。",
                "古来学为吏，颇自吾儒出。",
                "足民与知方，求由有政术。",
                "鞭笞麇鹿骇，亦恐日不给。",
                "先君卓鲁后，之子况早立。",
                "焚香闭合坐，啾耳从潗濈。",
                "官忙尚偷闲，文字要嶪岌。"
            ]
        },
        {
            "title": "孔雀院后蒙泉",
            "content": [
                "檐头山作屏当砌，石眼泉为镜照窗。",
                "我亦困蒙如可击，此泉从户到西江。"
            ]
        },
        {
            "title": "同刘景文登大安阁",
            "content": [
                "刘侯先将军，忠义当代显。",
                "喑噁指戎虏，却走自相践。",
                "西坡坐首鼠，势蹙不得免。",
                "天怜壮士穷，有子如此鲜。",
                "清时铸农器，文字正须勉。",
                "行吟畔牢愁，愤悱亦足遣。",
                "时来蹑云梯，仰视天宇展。",
                "下俯河两涯，牛马细不辨。",
                "达生匪行怪，未用惊邑犬。",
                "官闲尚数临，泑泽要清浅。"
            ]
        },
        {
            "title": "鱼沟怀家",
            "content": [
                "生涯身事任东西，药笥书囊偶自赉。",
                "柳嫩桑柔鸦欲乳，雪消冰动麦初齐。",
                "沙头晚日樯竿直，淮上春风雁鹜低。",
                "归去未应芳物老，桃花如锦遍松溪。"
            ]
        },
        {
            "title": "秋夜西岗联句",
            "content": [
                "城南远人迹，虫响最先秋。",
                "河汉横疑近，星辰烂不收。",
                "露浓枝上月，风驶苑中筹。",
                "下直身田野，相忘世马牛。",
                "市声城郭夜，遥色草茅幽。",
                "寂寞容还往，文章得献酬。",
                "天依阊阖转，斗直未央留。",
                "清洛东输海，夷门北拱州。",
                "寒灯知苦织，浊酒识穷愁。",
                "饱食容高议，苍颜媿薄游。",
                "黑貂寒事早，青史素心遒。",
                "附骥容吾钝，黄金试络头。"
            ]
        },
        {
            "title": "饮校理盛居中家次韵二首二",
            "content": [
                "一倒南斋玉宇醇，绝胜不醉楚江滨。",
                "骊驹且莫催归御，鸲鹆何妨属坐宾。",
                "我尚少年新白发，君须痛饮敌青春。",
                "未愁驱使无诗句，怕遣壶空花笑人。"
            ]
        },
        {
            "title": "送外舅杜侍御使陕西自徐州移作",
            "content": [
                "建隆以来论人物，得士与古相低昂。",
                "人才历数仁祖世，后生嵬琐无复望。",
                "老成寂莫典刑在，杜公玉立映班行。",
                "少时学问圣贤说，松柏岁寒观老节。",
                "得官乌府不须臾，正色空闻动帷闼。",
                "铄金众口未必然，天与名城慰萧屑。",
                "王师顷缚山西酋，朝廷却怀西顾忧。",
                "凉州旄钺何足恃，岐陇须公勤传邮。",
                "平生经国有雅意，乘流得坎惟所值。",
                "作官施设要近民，金马严徐等儿戏。",
                "诏书宽大人乐生，吏安为弛威不行。",
                "金城那可无粟守，尧舜与民宁并耕。",
                "茶盐资国何必古，俗儒徇名不知务。",
                "精神折冲在本强，要以雍容在苍遽。",
                "知无不为公自期，岂弟君子神所私。",
                "秦山渭水照车马，属城列县观威仪。",
                "此行属任良不恶，金鱼新佩明光墀。",
                "谁言直谏居内少，淮南盗铸烦抚绥。",
                "时平王度日金玉，岁晚汲公还见思。"
            ]
        },
        {
            "title": "复和定国惠竹皮枕谑句",
            "content": [
                "老来山水兴弥深，不在长安侠少林。",
                "它日只为林下计，不将锦被作呻吟。"
            ]
        },
        {
            "title": "谢王立之送蜡梅五首",
            "content": [
                "恐是凝酥染得黄，月中清露滴来香。",
                "定知何逊牵诗兴，借与穿帘一点光。"
            ]
        },
        {
            "title": "视田五首赠八弟无斁",
            "content": [
                "苏秦不愿印，乃在二顷田。",
                "东皋五十亩，力薄荆杞填。",
                "择高种苜蓿，不湿牛口涎。",
                "拙计安足为，朝往而暮旋。"
            ]
        },
        {
            "title": "再用前韵和答",
            "content": [
                "当时同赴饮城西，倾盖论心已恨迟。",
                "湖海可无年少气，雪霜还有岁寒枝。",
                "功传汗竹藏王府，诗入文弢动岛夷。",
                "不会书生安用此，眼前睫固未曾知。"
            ]
        },
        {
            "title": "松菊堂读史五首",
            "content": [
                "当年伏地全杨李，公亦何知爱恶间。",
                "千古论心许公近，百年归意与谁闲。"
            ]
        },
        {
            "title": "次韵邓正字慎思秋日同文馆九首",
            "content": [
                "忆卧蓬莱阁，同听午唱鸡。",
                "星辰望天北，簪组隔城西。",
                "几日宣鱼钥，长驱响月题。",
                "更凭催邓子，要剸玉如泥。"
            ]
        },
        {
            "title": "水龙吟 次歆林圣予惜春",
            "content": [
                "问春何苦匆匆，带风伴雨如驰骤。",
                "幽葩细萼，小园低槛，壅培未就。",
                "吹尽繁红，占春长久，不如垂柳。",
                "算春长不老，人愁春老，愁只是、人间有。",
                "",
                "春恨十常八九，忍轻孤、芳醪经口。",
                "那知自是、桃花结子，不因春瘦。",
                "世上功名，老来风味，春归时候。",
                "最多情犹有，尊前青眼，相逢依旧。",
                ""
            ]
        },
        {
            "title": "收麦呈王松龄秀才",
            "content": [
                "晁庄寂莫依东山，王庄负郭容往还。",
                "东山刺蓟深一尺，负郭家近饶盘餐。",
                "穿鞋戴笠随麦陇，旱日炎炎烟燎颜。",
                "贱贫辛苦事当尔，君屋鳞鳞三百间。"
            ]
        },
        {
            "title": "复答唐公并呈鲁直成季明略",
            "content": [
                "穷邦无以餬吾口，岁岁荒山收橡斗。",
                "商歌白石不胜寒，非为荆州三往还。",
                "天下无人知我意，得君相合一言间。",
                "三书丞相何烦上，再见客卿宁用赏。",
                "愿闻关中季布名，何得此声梁楚城。",
                "论心四子谁许我，百金一诺兹为荣。",
                "唐公才非今世士，不见圣人见君子。",
                "我今正似逃虚空，闻人跫然已心喜。",
                "君不见玉川月蚀诗律难，不独虾蟆遭骂弹。",
                "凭陵百怪付公等，青天蜀道宁容攀。",
                "它时邹湛名亦好，常在我知因岘山。"
            ]
        },
        {
            "title": "馆宿",
            "content": [
                "残雪封条未干，兰台幞被春寒。",
                "斜日房栊吏散，鸣鸠飞下栏干。"
            ]
        },
        {
            "title": "摸鱼儿 东皋寓居",
            "content": [
                "买陂塘、旋栽杨柳，依稀淮岸江浦。东皋嘉雨新痕涨，沙觜鸥来鹭聚。堪爱处。最好是、一川夜月光流渚。无人独舞。任翠幄张天，柔茵藉地，酒尽未能去。青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试覰。满青镜、星星鬓影今如许。功名浪语。便似得班超，封侯万里，归计恐迟春。",
                ""
            ]
        },
        {
            "title": "次韵文潜瞻启圣院旃檀像",
            "content": [
                "至人如幻千亿身，若以色观皆世人。",
                "大千初自一沤发，变化谁能知本因。",
                "移天宫殿着人世，断取无异陶家轮。",
                "当年紫磨已殊胜，后来浮海亦有神。",
                "缅怀此地初启圣，真人继出天下春。",
                "庄严事秘理莫测，万世镇守无陈新。",
                "宝坊千柱众八百，衣食随念何由贫。",
                "天寒急景过驹隙，坐稳不去同鸱蹲。",
                "归来想象发光影，一洗百虑无余尘。"
            ]
        },
        {
            "title": "自画山水寄无斁题其上",
            "content": [
                "湘吴昔穷览，怀抱自难忘。",
                "毫素开尘牖，江山入草堂。",
                "寄君花县里，虚我竹林傍。",
                "何物酬斯赠，清诗要一囊。"
            ]
        },
        {
            "title": "叙旧感怀呈提刑毅父并再和六首",
            "content": [
                "赋成庚子尚魂惊，往事如风未暇评。",
                "长乐钟前偶相对，凌烟图上等浮名。",
                "登车岂是君无意，幞被何妨我自行。",
                "更许心亲遗貌敬，老来尤见旧交情。"
            ]
        },
        {
            "title": "寄李成季",
            "content": [
                "闻驱传节向秦关，何日重来玉笋班。",
                "犹胜谯都拙司马，苦无官况不教闲。"
            ]
        },
        {
            "title": "及第东归将赴调寄李成季",
            "content": [
                "先辈观涛沧海口，长啸横槎拂牛斗。",
                "野人醉着梦游天，九门历尽惊复还。",
                "嘈嘈广乐犹盈耳，出门依旧重人间。",
                "不知先辈今何往，仙标玉骨天应赏。",
                "千里东归暮景清，桑麻暗地日衔城。",
                "黄金宫阙初回望，青草恩袍偶自荣。",
                "归来澣濯亲甘旨，却叹京尘误游子。",
                "家人饭黍慰辛勤，邻媪壶浆佐欢喜。",
                "君不见冯驩一剑星阑干，短歌慷慨不堪弹。",
                "男儿得意贵颖脱，功名有分劳跻攀。",
                "折腰正为五斗米，得饱约君寻故山。"
            ]
        },
        {
            "title": "感兴五首次韵和李希孝四",
            "content": [
                "不肯埽一室，顾欲天下清。",
                "少日又不羁，颇复乡党轻。",
                "长年始羞悔，耳目尚聪明。",
                "何须更市药，小女故知名。"
            ]
        },
        {
            "title": "西归七首次韵和泗州十五叔父四",
            "content": [
                "浮云如游尘，倏忽蔽白日，",
                "登高念摇落，岁暮一何疾，",
                "东陵种瓜事，富贵宁可必，",
                "人生无南北，行乐时易失，"
            ]
        },
        {
            "title": "直庐联句",
            "content": [
                "上合井泉甘若醴，蓬山点茶竹阴底。",
                "庚伏恩容午课休，宫殿初凉朝雨洗。",
                "身闲出饮官不嗔，日长睡足长精神。",
                "未惭便作蠹鱼老，拔毛济世知何人。"
            ]
        },
        {
            "title": "对雪和王仲至",
            "content": [
                "鸾凤交横逐雨华，玉城银涧共萦斜。",
                "且看雾散千峰瘴，未觉雷惊万谷芽。",
                "碧落高情元物外，金闺清梦自天涯。",
                "宁知夜半寒歌客，烟断邻墙四五家。"
            ]
        },
        {
            "title": "赠杨景平",
            "content": [
                "君不见华阴杨君汉孔子，君生其后无乃似。",
                "平居恐惧西北隅，力行发愤尚不媿。",
                "君今鸣橹下长淮，眼明清晓三楚开。",
                "扬州行矣勿濡滞，江南细雨收黄梅。",
                "我今正是鸟折翼，肺病三年广文直。",
                "昔时黄帽榜舟人，却向西湖当不识。",
                "寄声关子老渔樵，小山桂树不须招。",
                "乘槎东海未敢必，欲去天台观石桥。"
            ]
        },
        {
            "title": "次韵文潜病中作时方求补外",
            "content": [
                "贫炉初着灰，浊酒寒不温。",
                "邻张病未来，独负南窗暄。",
                "昨日往过之，欢喜能两餐。",
                "酲醲淟然解，愧无枚乘言。",
                "祝君抱虚一，邪气袭无门。",
                "今晨有起色，迎笑眉宇轩。",
                "扶掖两男儿，总丱佳弟昆。",
                "遣诵寄我诗，妙可白玉刊。",
                "平生俱豪气，见酒渴骥奔。",
                "赐休常苦稀，晨谒良不闲。",
                "约君向南邦，勿厌敲扑諠。",
                "公余未忘饮，何必釂十分。",
                "时平但行乐，卧治安足论。",
                "琵琶五十面，雷雨出昆弦。"
            ]
        },
        {
            "title": "题伯时画",
            "content": [
                "单于射获明妃笑，劝酌蒲萄跪小胡。",
                "不恨别宫昆莫老，应怜超乘子南夫。"
            ]
        },
        {
            "title": "泊舟山阳偶题",
            "content": [
                "五岁淮山一梦新，扁舟曾系市桥春。",
                "津亭石磴双垂柳，见我依依似故人。"
            ]
        },
        {
            "title": "次韵毅父户部兄游栖岩寺",
            "content": [
                "恐是初禅第一天，千秋龙象镇危巅。",
                "坐看玉井莲飘叶，绝胜香垆日照烟。",
                "点点蚁封知晋甸，纷纷雁背向秦川。",
                "要须浩荡奇言称，付与南华旧老仙。"
            ]
        },
        {
            "title": "秋夜古风",
            "content": [
                "瑶池始波县圃风，邓林飞叶云搅空。",
                "人间栎社几黄落，晓窗洗黛悲青铜。",
                "常嗟彭祖悔杖晚，不见王母桃花红。",
                "安知帝怒削龙伯，舆峤已没归墟中。",
                "楚人方复感时节，申旦不寐同秋虫。",
                "虚堂气入枕簟肃，熟寐不复闻嗈嗈。",
                "大言身塞不得仰，了语无异鸿毛烘。",
                "天如旋磨人蚁却，更千万日劳何功。",
                "汉南种柳人笑尔，江潭凄怆雕形容。",
                "小楼遐观午夜阒，凉月不尽山无穷。",
                "一身逆旅过万物，千古昨梦如惊蓬。",
                "胡床收虑蹔一息，杲杲已上扶桑东。"
            ]
        },
        {
            "title": "昨日雪已佳约李令希孝",
            "content": [
                "昨日雪已佳，今日雨亦好。",
                "冰肤解万木，洗濯见枯槁。",
                "思君对此坐，孤咏废幽讨。",
                "明日尚相期，春禽听清晓。"
            ]
        },
        {
            "title": "安陶舟中",
            "content": [
                "缭绕春堤去欲穷，参差烟坞到还通。",
                "依依润柳侵晨雨，细细吹花傍午风。"
            ]
        },
        {
            "title": "复用前韵遣怀呈鲁直唐公成季明略",
            "content": [
                "泾水为渠食万口，一石论功泥数斗。",
                "嗟泾独不似渭闲，安流赴海又西还。",
                "天下楩柟尽隆栋，何如栎社不材间。",
                "无能饱食犹天上，巧智忧劳缘利赏。",
                "我无懋功突厥名，横身为国作长城。",
                "又非石堡将军勍，带刀夺取紫袍荣。",
                "世上此身愚莫比，雾縠翻惭汉童子。",
                "壮心虽欲强自挽，凫足元悭续非喜。",
                "君不见西京对策济时难，羞死王嫱马上弹。",
                "时平鸟雀须食尔，鸿羽可用高难攀。",
                "从今识路窘捷径，求我莫傍终南山。"
            ]
        },
        {
            "title": "送石梁赴举",
            "content": [
                "鹤知半夜鸡知旦，岁晚淹留客心乱。",
                "功名识时贵及早，不忍饭牛衣至骭。",
                "家居负米有季弟，能视明星弋凫雁。",
                "男儿业就可以行，桃李荣时腰绶灿。"
            ]
        },
        {
            "title": "开梅山",
            "content": [
                "开梅山，梅山开自熙宁之五年。",
                "其初连峰上参天，峦崖盘崄阂群蛮。",
                "南北之帝凿混元，此山不圯藏云烟。",
                "跻攀鸟道出荟蔚，下视蛇脊相夤缘。",
                "相夤缘，穷南山。",
                "南山石室大如屋，黄闵之记盘瓠行迹今依然。",
                "高辛氏时北有大戎寇，国中下令购头首。",
                "妻以少女金盈斗，遍国无人有畜狗。",
                "厥初得之病耳妇，以盘覆瓠化而走。",
                "堪嗟吴将军，屈死狺狺口。",
                "帝皇下令万国同，事成违信道不容。",
                "竟以女妻之，狗乃负走逃山中。",
                "山崖幽绝不复人迹通，帝虽悲思深。",
                "往求辄遇雨与风，更为独力之衣短后裾。",
                "六男六女相婚姻，木皮草实五色文。",
                "武溪赤髀皆子孙，侏离其声异言语。",
                "情黠貌痴喜安土，自以吾父有功母帝女。",
                "凌夷夏商间，稍稍病侵侮。",
                "周宣昔中兴，方叔几振旅。",
                "春秋绝笔逮战国，一负一胜安可数。",
                "迩来梅山恃险阻，黄茅竹箭霪雾雨。",
                "南人颠踣毙溪弩，据关守隘类穴鼠。",
                "一夫当其厄，万众莫能武。",
                "欲知梅山开，谁施神禹斧。",
                "大使身服儒，宾客盈幕府。",
                "檄传傜初疑，叩马卒欢舞。",
                "坦然无障塞，土石填溪渚。",
                "伊川被发祭，一变卒为虏。",
                "今虽关梁通，失制后谁御。",
                "开梅山，开山易。",
                "防獠难，不如昔人闭玉关。"
            ]
        },
        {
            "title": "送吕承奉至山从吕龙图晋伯辟秦州机宜",
            "content": [
                "去日剧奔骥，新交非曩图。",
                "怜君事业长，蔚若颐生须。",
                "表东海者谁，君世有显儒。",
                "端委论百揆，鞭弭雄千夫。",
                "二陈诗礼伯，八荀纨绮雏。",
                "尝闻达大家，可以济八区。",
                "功名望圣世，忠孝自吾徒。",
                "我昔拜秦州，词林炳于菟。",
                "见谓可与言，锄荒而破觚。",
                "刳中不宿秽，味道因有腴。",
                "斯文望若人，颠沛一手扶。",
                "白头远绥边，狐兔安足驱。",
                "汲黯在朝廷，永绝淮南觎。",
                "平叔不斗羌，事正今日须。",
                "今君撰杖屦，还向府中趍。",
                "问讯不弃捐，寄声亦疏迂。",
                "何当质疑义，卖剑老樵苏。"
            ]
        },
        {
            "title": "扬州杂咏七首",
            "content": [
                "皁荚村南三里许，春江不隔一程遥。",
                "双堤斗起如牛角，知是隋家万里桥。"
            ]
        },
        {
            "title": "次韵韩求仁南台朝请晚过南湖见寄",
            "content": [
                "浮花浪蕊信东西，何许寻芳去自迟。",
                "流景不须惊石火，寸田应已长琼枝。",
                "想君清兴聊堪发，遣我忧心久欲夷。",
                "便作崔丞日临水，凫行擿尾不须知。"
            ]
        },
        {
            "title": "栽花招泗州叔父",
            "content": [
                "春园移春栽，芽孽粳粒大。",
                "东风日日吹，喷吐不暇裹。",
                "杨梢青犹未，桃萼红尚可。",
                "田蔬美已最，村醑醇亦颇。",
                "少年慕立事，幸得能几个。",
                "艰难合归来，茅屋聊共佐。"
            ]
        },
        {
            "title": "拟古六首上鲜于大夫子骏其三庭前有奇树",
            "content": [
                "庭前有奇树，好鸟鸣喈喈。",
                "朱荣被紫萼，采掇以忘怀。",
                "弃置而不省，秋风凄以摧。",
                "不惜朝华暮，君行殊未来。"
            ]
        },
        {
            "title": "题宗室大年画扇四首",
            "content": [
                "柳动燕初来，波生雁将去。",
                "惟有小崧高，苍苍自如故。"
            ]
        },
        {
            "title": "寄怀寿光主簿四叔父",
            "content": [
                "我初就学首未冠，叔父不以童儿看。",
                "我今生年二十一，叔父晚作东州官。",
                "侧身西望不得见，泪下两脸何丸澜。",
                "青春白日不照贫士屋，使我四壁长年寒。",
                "六年两岁从进士，晚学扬雄识难字。",
                "贷钱乞米出都门，鼓腹吹篪入吴市。",
                "读书击剑老死终，何为古来慷慨无人知。",
                "上有九重之青天，下有百尺之黄泥。",
                "收声藏热等雷火，白杨蔓草秋风悲。",
                "生亦不可料，死亦不可量。",
                "荆山长号刖两足，何如船尾歌沧浪。",
                "我不能钩章抉句攀俊造，又不能赤鸡白狗追年少。",
                "矫首翻肠无一言，归去吴松学渔钓。",
                "主簿卑官何所施，秋来两鬓应生丝。",
                "阿宜已冠无成事，犹忆它年冬至诗。"
            ]
        },
        {
            "title": "遐观栖辞",
            "content": [
                "窘墙堵之伏潜兮，登斯栖以遐观。",
                "匪吾居之为隘兮，乾坤曶其盂盘。",
                "仰攀甍而拊楯兮，宇旷旷而益宽。",
                "彼何大而能舒兮，吾何眇而莫闲。",
                "霜肃垄而木枯兮，潦收窦而泽干。",
                "蓬鸣野而相追兮，呑海水而天寒。",
                "左睇兮城闉，右盼兮林坰。",
                "商贾纷其书合兮，陶冶蓊其烟兴。",
                "之罘杳以在东，双柏近而青青。",
                "物暇遽之不同兮，余亦不知其何情。",
                "聊浮游以相羊兮，初怫郁而中清。",
                "彼坱圠之无垠兮，人驹隙之暂更。",
                "道本夷而世险兮，夸夺餍而卒平。",
                "周垣兀其跨衍兮，逝千古于樵耕。",
                "春与秋之不淹兮，岁忽忽其峥嵘。",
                "招摇指于北陆兮，澹黄宫之阳生。",
                "固天道之反覆兮，气默会而孤萌。",
                "朝卷箔而极望兮，稍雾廊而日晶。",
                "及旸景之方中兮，晞余发乎南荣。",
                "浮云起而景翳兮，四暝合而覩星。",
                "风摵摵而感轩兮，雀啾啾而赴楹。",
                "收百为以清虑，施余裯而榻横。",
                "漠汹汹而非声兮，邈冉冉而非征。",
                "形欺魄而若存兮，神无亏而靡成。",
                "目瞳垅而罔觌兮，坐待日之方升。",
                "夜寥寥而未央兮，羌不寐而无营。"
            ]
        },
        {
            "title": "新城塔山对雨二首一",
            "content": [
                "山外圆天一镜开，山头云起似浮埃。",
                "松吟竹舞水纹乱，坐见溪南风雨来。"
            ]
        },
        {
            "title": "西归七首次韵和泗州十五叔父二",
            "content": [
                "霏雨晚沾裳，零霜晓被路，",
                "驱车叹时迈，所遇一无故，",
                "悠悠天地宇，万物各有聚，",
                "閟我冰雪姿，幽居从可住，"
            ]
        },
        {
            "title": "东皋十首",
            "content": [
                "小阁高原最上头，下床莫遣许公羞。",
                "如今老罢栏边意，不是元龙百尺楼。"
            ]
        },
        {
            "title": "次韵钱济明赠感慈长老",
            "content": [
                "我闻栖禅人，一念超十地。",
                "云何别影事，未免依缘气。",
                "譬如幻男女，机废根随废。",
                "不然怖头走，此病穷三世。",
                "邦公狮子吼，曾使诸天喜。",
                "广说无说时，俱成甘露味。",
                "不知室久如，当有天来侍。",
                "城隅竹坞近，梵刹开严閟。",
                "以彼穴中空，清风自来萃。",
                "我生久更事，求愚不求慧。",
                "清风已说法，不用重宣偈。",
                "开祖照人姿，沧波白苹际。",
                "居然九奏妙，往往鱼龙戏。",
                "济明经世才，雕松识寒岁。",
                "怀宝竟迷邦，此岂非良计。",
                "名山寻胜士，投老终深诣。",
                "我自所蕲廉，蝉叶真堪蔽。"
            ]
        },
        {
            "title": "仲光寄纻袍",
            "content": [
                "手裁白纻制新袍，犊鼻应怜犬子劳。",
                "倚仗衡门聊服此，良人身不属临洮。"
            ]
        },
        {
            "title": "题僧昙秀锺山杂咏二十首后",
            "content": [
                "明珠出袖四百琲，坐有烟霞草木香。",
                "断取锺山擎石掌，那知不下净名床。"
            ]
        },
        {
            "title": "和王仲甫病暑",
            "content": [
                "吴邦惮暑如蜂虿，河曲还遭长日晒。",
                "蔗浆金碗赖蠲烦，内托潜阴数为败。",
                "黄昏乍快风吹发，驱拊蚊虻坐明发。",
                "青衫主簿气如云，茂陵无事悲消渴。",
                "茫洋河伯何为者，两涘无因辨牛马。",
                "何生狂梦涸归墟，喉舌汤汤未劳泻。",
                "能来一嗽华池津，七碗清风立有神。",
                "更寻齿下微妙诀，遣君体适仍魂平。",
                "案头白纸如堆雪，人事纷纷日将月。",
                "与君未遇尤四时，利害相磨生内热。"
            ]
        },
        {
            "title": "闻慎思说豪塘居",
            "content": [
                "闻在豪塘饮，松林日百回。",
                "当年鹿何往，异世鹤归来。",
                "未许茅斋并，终期蜡屐陪。",
                "丹留杉不死，夜气看星魁。"
            ]
        },
        {
            "title": "春雨呈文潜",
            "content": [
                "倦将鸟帽障黄日，一雨新开春已融。",
                "忽惊宫瓦出新碧，更喜海棠舒小红。",
                "爱酒邻张不可奈，听歌老谢无由同。",
                "春如行客祗欲去，若为挽取须壶空。"
            ]
        },
        {
            "title": "出城三首",
            "content": [
                "堆案文书无了毕，并堤船舫且萦回。",
                "非关董役年年事，自为春郊得得来。"
            ]
        },
        {
            "title": "压沙观梨",
            "content": [
                "邺城旁缺通清沟，城南之水城中流。",
                "白沙涨陆最宜果，万梨压树当高秋。",
                "去年花开往独晚，不见琼苞肠欲断。",
                "隆冬骑马傍高原，却恨枯枝寒日短。",
                "忽然变化何处来，一夜东风吹雪满。",
                "晴川极望百亩开，三山银阙正崔嵬。",
                "杂花不容一朵间，照眼冷艳云为堆。",
                "堂中置酒对已好，千葩万蕊谁能绕。",
                "暖景氤氲一片忙，蝴蝶飞来落青草。",
                "人间浩荡看春光，岂徒田猎心发狂。",
                "向人惨澹迫归兴，落日岘山催羽觞。",
                "故园桃李春蹊没，惜哉拔去无奇术。",
                "明日重寻傥可期，暴雨流阶不能出。"
            ]
        },
        {
            "title": "题宗室大年画扇四首",
            "content": [
                "鸲之仍鹆之，尔名今是非。",
                "人言不踰济，何事满苔矶。"
            ]
        },
        {
            "title": "长安行赠郭法曹思聪",
            "content": [
                "越罗作衫乌纱帻，长安青云少年客。",
                "梁门门西狭斜陌，飞阁氤氲多第宅。",
                "南威十五桃花色，萧管哀吟动魂魄。",
                "银槽压酒倾琥珀，青丝络头飞赭白。",
                "韩狗胡鹰快多获，少年意气区中窄。",
                "金昆玉季盈十百，君独飘翩异风格。",
                "十岁铅丹事书册，岂徒新丰困寒厄。",
                "能犯龙头请恩泽。送君此行无怆恻，",
                "努力功名传烜赫。它年寻我吴山侧，",
                "踯躅盈山禽磔磔。"
            ]
        },
        {
            "title": "复用前韵并答鲁直明略且道见招不能往",
            "content": [
                "铜斗承糟醉张口，口和渔阳拍铜斗。",
                "去年抛却青竹竿，女嬃婵媛呼我还。",
                "我初不解世中语，淡面那久王侯间。",
                "未须头出千人上，要有廖君黄子赏。",
                "竹林清风前日生，豫章冥冥云拥城。",
                "二人不来草木长，带铗陆离谁与荣。",
                "步行夺马从此起，谈笑封侯谁氏子。",
                "平生不识笳鼓悲，虚读君诗舍然喜。",
                "君不见大贤远抱与俗难，何须酒盘柔指鸣哀弹。",
                "二人高韵已寥廓，黄鹄之飞那得攀。",
                "绳桥可度见可喜，家贫马骨高三山。"
            ]
        },
        {
            "title": "次韵两苏公讲筵唱和四首",
            "content": [
                "李公素誉压朝端，曾泝龙门鬣未干。",
                "虽愧彭宣惟赐食，未惭贡禹亦弹冠。"
            ]
        },
        {
            "title": "上马",
            "content": [
                "上马笑属君，归期在十日。",
                "来时草白芽，归时青郁郁。",
                "来嗔马蹄急，归嗔马蹄缓。",
                "人心自如此，马蹄终不变。"
            ]
        },
        {
            "title": "景修二十岁褒为乡举之首晚乃尉青田无不遇色",
            "content": [
                "一尉三千五百里，昔人尝已叹沈英。",
                "陆机文赋成童妙，梅福官资向老清。",
                "尽说江山多胜事，且临风月慰高情。",
                "它年见我长安道，货药无心更避名。",
                "",
                ""
            ]
        },
        {
            "title": "饮酒二十首同苏翰林先生次韵追和陶渊明五",
            "content": [
                "一眼异青白，口语来啾喧。",
                "酌一不酌一，用意何其偏。",
                "谁似子孙子，高栖苏门山。",
                "时随岭云出，又与林鸟还。",
                "平生但长啸，独为嵇生言。"
            ]
        },
        {
            "title": "和雒酒十二弟见降羌赴阙",
            "content": [
                "二鸟蒙恩岂有知，车书混一是昌期。",
                "知君不化伊川祭，右倚门墙恐见麾。"
            ]
        },
        {
            "title": "身世谩悠哉",
            "content": [
                "身世谩悠哉，田园首重回。",
                "春来亦何事，忽忽叹庭槐。"
            ]
        },
        {
            "title": "八音歌二首答黄鲁直",
            "content": [
                "金丹妙通灵，子有遗世术。",
                "石髓不成餐，闵予多滞骨。",
                "丝声纺事暮，捣声寒事来。",
                "竹叶将菊花，及时同一杯。",
                "匏器祀天地，贵质不贵华。",
                "土缘井渠繁，生气泄大和。",
                "革面固非性，小人变丹青。",
                "木鸡本无心，风雨安所能。"
            ]
        },
        {
            "title": "漫成呈文潜五首",
            "content": [
                "无心看春只欲坐，偶骑马傍春街行。",
                "可怜愁以草得暖，一寸心从何处生。"
            ]
        },
        {
            "title": "北京学直舍对客",
            "content": [
                "鸟声落檐间，竹色在户外。",
                "解屦置几前，放杖当椅背。",
                "默然仰栋时，往与古初会。",
                "有时遗坐客，十问不一对。",
                "尚因呼乃觉，笑自谢顽昧。",
                "知非慕籧子，事去等蜩蜕。",
                "一生所未免，饮食与眠睡。",
                "所以更颓然，可乐本非内。",
                "有心欲何用，桥起则形累。",
                "赖客同门生，旷荡乃不愧。"
            ]
        },
        {
            "title": "用无斁八弟永城相迎韵寄怀",
            "content": [
                "平生殚千金，术似刘累僻。",
                "春风九轨道，无我迷阳迹。",
                "呼来着冠紞，野貌不改昔。",
                "易衣怜介弟，犹有布一尺。",
                "身惭崔浩短，胸次俨列戟。",
                "中天翥鸾凤，我自无六翮。",
                "何曾客权贵，见谓贫盗璧。",
                "堂堂涑水翁，我在此人籍。",
                "不诋曲江贤，宁羞九年谪。",
                "艰难累吾母，鬓发白一夕。",
                "独此负吾心，敢言忠抱石。",
                "方时半千运，异昔阳九厄。",
                "譬驰羊肠阪，双任臣子责。",
                "帝王所张弛，乾坤有阖辟。",
                "君敷皇极言，人咏蓼萧泽。",
                "鸢鱼竞飞跃，风俗凛移易。",
                "已开公府合，又置四郊驿。",
                "搜求逮田野，欣喜到僮役。",
                "虽微携手上，颇似破笯释。",
                "川涂见吾弟，薪木询我宅。",
                "怜君如我固，不叹玄尚白。",
                "薄饮尽余醅，凝尘振鹿席。",
                "我醉易成狂，欲起须君掖。"
            ]
        },
        {
            "title": "饮酒二十首同苏翰林先生次韵追和陶渊明十二",
            "content": [
                "东汉有两士，才智炫一时。",
                "三公往访事，卧痾亦见辞。",
                "伟明独不然，小道安取兹。",
                "斯人似水镜，与世破昏疑。",
                "忧国不为身，百世那可欺。",
                "举杯相欢属，是事亦置之。"
            ]
        },
        {
            "title": "十月九日初谒卫真太清宫二首",
            "content": [
                "帷间角麈千年白，庭下髯羱一点青。",
                "当日乘云无马迹，只今遗木尽龙形。"
            ]
        },
        {
            "title": "次韵张着作文潜休日不出二首",
            "content": [
                "张侯经济术，见遇未容心。",
                "扬子执戟老，蒋生开径深。",
                "予亦拙造请，素怀爱园林。",
                "闭门鸟雀喜，朝日上骎骎。"
            ]
        },
        {
            "title": "题谷熟驿舍二首二",
            "content": [
                "一官南北鬓将华，数亩荒池净水花。",
                "扫地开窗置书几，此生随处便为家。"
            ]
        },
        {
            "title": "次韵杜天达见寄",
            "content": [
                "冷屋寒舟两处怀，一封归信隔年开。",
                "愁容顿与河冰泮，佳思先随岸柳来。",
                "射雉便甘忘我矢，画蛇何怪夺君杯。",
                "端知雪里清吟好，未减山阴兴尽回。"
            ]
        },
        {
            "title": "春雪监中即事二首二",
            "content": [
                "白云自非桃李族，阳春且止听黄竹。",
                "江风吹苇暗天地，鸥鸟纷纷起追逐。",
                "请看万瓦变璠玙，平日尘寰无此屋。",
                "闲居幽事亦堪论，小迳苗生土增沃。"
            ]
        },
        {
            "title": "陌上花八首",
            "content": [
                "郊外金軿步帐随，道边游女看王妃。",
                "内官走马传书报，陌上花开缓缓归。"
            ]
        },
        {
            "title": "答李令",
            "content": [
                "知音惭李令，问我复何为。",
                "道义惟添睡，功名只有诗。"
            ]
        },
        {
            "title": "锁试呈同舍三首",
            "content": [
                "天街初月映天河，拜敕东华走马过。",
                "解榻暂如龟遇木，闭帘还似雉婴罗。",
                "倦依书册工催睡，闷倚诗篇足当歌。",
                "可待纷纷厌朱墨，昼闲唯有饮无何。"
            ]
        },
        {
            "title": "游华岳归道中望仙掌",
            "content": [
                "深岩踏遍寻归路，仙掌依然在碧虚。",
                "无限游人重驻马，岂惟狂客倒骑驴。",
                "挂图天汉朝霞上，落影秦关夕照余。",
                "千古全生才一士，可怜登览尽丘墟。"
            ]
        },
        {
            "title": "叙旧感怀呈提刑毅父并再和六首",
            "content": [
                "亲见扬雄自不惊，吾人要使后人评。",
                "白圭未可轻三复，小草须防得二名。",
                "太华耸天如剑立，黄河蹙野似军行。",
                "栖迟自忆衡门后，可是登楼不称情。"
            ]
        },
        {
            "title": "东皋十首",
            "content": [
                "登登策策不须呼，时动圆荷触短蒲。",
                "五步濠梁亦堪乐，相忘何必是江湖。"
            ]
        },
        {
            "title": "送刘景文两浙西路都监",
            "content": [
                "刘侯八尺力如虎，遣守黄河千里堤。",
                "闭门寒郊似深隐，虫响秋巷墙悬梨。",
                "我官北门四换岁，访饮屡过城濠西。",
                "雁飞不到建章阙，欲往何异车无輗。",
                "诗篇惊人众侧耳，蚤有高誉无卑栖。",
                "诏绥兵马吴八郡，画船下汴光生蜺。",
                "西湖灵隐天下冠，幽人释子多招提。",
                "松林竹坞我行地，拂拭定有尘埃题。",
                "山堂清酒小泥赤，吴歌白纻双蛾低。",
                "少年放意入云水，只今块坐愁冠笄。",
                "君行日夜向佳景，洞庭霜落羞鰅夷。",
                "莫夸能饭便鞍马，闽琛海赆通蛮溪。",
                "时平游宦行乐耳，属有佳客须频携。",
                "明年我亦丐一邑，扁舟江上随凫鹥。"
            ]
        },
        {
            "title": "玉溪归逢外甥李相如汴中",
            "content": [
                "蛮乡俟天形，畏蠚复惮暑。",
                "梦甥来万里，竹响风动宇。",
                "如今真似梦，相对别恨吐。",
                "平生窘执辔，白面力如虎。",
                "谁令斗指日，江使堕渔罟。",
                "桃僵李为仆，遗佩满江渚。",
                "常忧抱石死，无复脚踏土。",
                "哪知徼时愿，起废遇明主。",
                "旷调已远迹，未用矜杜举。",
                "但忧世议隘，亡弓不亡楚。",
                "吾甥学孔子，况乃父母鲁。",
                "如闻四门闢，未信遡洄沮。",
                "上书闵魃旱，膏以神灵雨。",
                "北海自有人，高丘岂无女。",
                "尔壮观尔能，吾归固吾所。",
                "期甥二儿上，馀子不足数。",
                "何以喻我心，酌此湘吴醑。"
            ]
        },
        {
            "title": "泊思禅寺呈廖明略其地盖干越寺在琵琶洲上",
            "content": [
                "迟君干越思禅寺，弥月忘归住翠岚。",
                "忽见琵琶洲上月，始惊全室在天南。"
            ]
        },
        {
            "title": "次韵无极以道寄金山寺佛监五绝二",
            "content": [
                "不应无手是无拳，且看毛端现四天。",
                "似向吾家得消息，鼓山余响尚轰然。"
            ]
        },
        {
            "title": "赠送澶州监酒税刘铨殿直",
            "content": [
                "顿丘淇水雄朔方，官收榷算资公藏。",
                "晨朝百贩罗庭堂，望门逆鼻闻椒浆。",
                "惜哉刘子气方刚，峨冠凛凛颀而扬。",
                "丈夫有志固难量，短袖不足供倡佯。",
                "黄河七月鸣浮梁，风埃瘦马景山长。",
                "刘子何之魏北乡，悲歌弹铗邀孟常。",
                "冯驩一语惊齐王，况如刘子足自强。",
                "读书满腹钳尔吭，酆城埋宝夜则光。",
                "士惟不用久乃彰，不见将军家平阳，",
                "遭时有用名焜煌。"
            ]
        },
        {
            "title": "和王拱辰观梨花二首一",
            "content": [
                "海棠十韵诧芬芳，惭愧梨花冷似霜。",
                "赖有乐天春雨句，寂寥从此亦馨香。"
            ]
        },
        {
            "title": "皖口遭风",
            "content": [
                "欻起惊涛渺去程，扁舟三日滞长汀。",
                "无心坐使群鸥舞，莽眇吾知未可乘。"
            ]
        },
        {
            "title": "祷雨宿九曲池上三首",
            "content": [
                "微月淡芜城，飞萤纵复横。",
                "蛙鱼凉亦乐，跳港触荷声。"
            ]
        },
        {
            "title": "谯都对酒忆玉函山",
            "content": [
                "不遣西楼对玉函，宋谯频缀副车衔。",
                "今年重污花前酒，犹是扬州别驾衫。"
            ]
        },
        {
            "title": "次韵李秬赏花",
            "content": [
                "天香国色竞新奇，初过清明未觉稀。",
                "困舞尚迎风袅袅，醉妆犹弄日晖晖。",
                "飘零洛下千金价，惭愧江南百草非。",
                "谢守多才最怜尔，百篇能伴羽觞飞。"
            ]
        },
        {
            "title": "将别历下二首一",
            "content": [
                "来见红蕖隘渚香，归涂未变柳梢黄。",
                "殷勤趵突溪中水，相送扁舟向汶阳。"
            ]
        },
        {
            "title": "次韵范翰林淳夫送秦王薄觏",
            "content": [
                "高词自班马，短句亦阴何。",
                "输写无穷已，怀山赴壑波。",
                "深耕待铚艾，疗饥乃嘉禾。",
                "机云共一时，未信来者多。",
                "老病愧群豪，鱼山临东阿。",
                "苏公门下客，事业皆不磨。",
                "孙宝暂主簿，灵槎会穷河。",
                "它年九功叙，当使睦者歌。",
                "业虡置牙羽，筦箫复森罗。",
                "镛钟欠一铎，未害大乐和。",
                "却欲从浮海，珊瑚烂红柯。",
                "龙门虽箭驶，此志未蹉跎。",
                "丹沙还黑发，流景尔则那。",
                "仇池出一派，分江定有沱。"
            ]
        },
        {
            "title": "拟古六首上鲜于大夫子骏其一西北有高楼",
            "content": [
                "西北有高楼，缥缈齐紫清。",
                "周栏十二折，飞鸾结丹楹。",
                "上有弦歌女，充耳以黄瑛。",
                "当窗弄白日，颜若苕之荣。",
                "阳阿奋哀响，梁欐有遗声。",
                "不惜厉清商，零霜飞园英。",
                "谁为听之者，皎皎自知明。",
                "幸承遗褋眷，同车以遐征。"
            ]
        },
        {
            "title": "祷雨宿九曲池上三首",
            "content": [
                "同辇笙歌地，荒池风露天。",
                "无心更怀古，凉夜正甘眠。"
            ]
        },
        {
            "title": "求仁复示怨句次韵",
            "content": [
                "闻说高情久沉寥，絷维谁与永今朝。",
                "五车犹累方书好，万物先从辩说雕。",
                "已向季咸心独醉，更缘顺子意都消。",
                "清秋璧月凉如水，莫遣纤云翳紫霄。"
            ]
        },
        {
            "title": "和胡戢七首",
            "content": [
                "时平未用入山深，岁晚何妨木秀林。",
                "闻说熊罴参后乘，可容牛下有哀吟。"
            ]
        },
        {
            "title": "饮谢公辅家",
            "content": [
                "皇天于春自着意，安排未遣东皇家。",
                "朝雨已教润压土，晓风更将寒约花。",
                "诗篇驱使到老得，酒船拍浮即生涯。",
                "四年逢春今日好，可是芳物年年加。"
            ]
        },
        {
            "title": "东皋十首",
            "content": [
                "尺五城南未足高，只今小杜更飘飖。",
                "暮烟疏雨从君胜，玉子文楸听我饶。"
            ]
        },
        {
            "title": "晚春二首一",
            "content": [
                "春呼群艳与偕藏，残英风劝作清狂。",
                "消愁贤圣酬酢寡，破睡枪旗幽兴长。"
            ]
        },
        {
            "title": "和洛笋小发",
            "content": [
                "叔夜青山肯长往，不应石髓化山坚。",
                "君会箨龙才小发，恐君心未老伊川。"
            ]
        },
        {
            "title": "叔与戏云谓我穷我尝伤食从而嘲之",
            "content": [
                "羊踏胸中昨夜蔬，不应扪腹怪如壶。",
                "妇家得餔犹须忍，莫索槟榔笑尔臞。"
            ]
        },
        {
            "title": "次韵张着作文潜饮王舍人才元家时坐客户部李",
            "content": [
                "霜雪埋百花，及时斗春阳。",
                "城南有高士，买屋入花藏。",
                "经时不出门，为花日日忙。",
                "我居在何许，近止东数坊。",
                "亦有佳公子，连车换帷裳。",
                "隔墙蜂蝶諠，开户草木香。",
                "仙人朱桃椎，发绿童脸芳。",
                "此公不可见，此画来远方。",
                "竹欹屠苏坞，柳拂辘轳床。",
                "素儿虽小小，亦足侑客觞。",
                "尚书廊庙具，气若冰壶凉。",
                "忘年此宾主，吾党有辉光。",
                "人生走尘土，岁月颜鬓苍。",
                "曷不休沐暇，过此熏修房。",
                "宴坐二十年，非痴实难量。",
                "张侯不出家，在家说缘忘。",
                "尚拟问两卿，携肴借红妆。",
                "妍歌听黄子，不饮亦清狂。",
                "",
                ""
            ]
        },
        {
            "title": "虹县逢无斁二首一",
            "content": [
                "清河掺执汴河逢，万里悲欢一梦中。",
                "不作常情问京雒，鱼山好在故园松。"
            ]
        },
        {
            "title": "冰玉堂辞",
            "content": [
                "论世以观士兮，集羲以为词。",
                "所非正而敢从兮，日可罣而东之。",
                "嗟若士之弗获兮，羌何忿而负石。",
                "繄圣贤之出处兮，惟遵道而守徳。",
                "凤览辉而乃下兮，雏犹耻乎腐吓。",
                "非九方之为使兮，夫何足以得马。",
                "庐岑岑以镇楚兮，汹大江之东涹。",
                "分阴阳之晦明兮，钟斯人以正直。",
                "惟天道与地宝兮，非所求其犹爱。",
                "与之全而不用兮，怀斯美以固在。",
                "大固不可以适兮，方固不可以圆。",
                "试回功谢于土谷兮，夫乃同道于禹稷。",
                "譬人生犹吹吷兮，无得丧之可齐。",
                "纷吾何指以为正兮，服吾初其庶几。"
            ]
        },
        {
            "title": "同鲁直和普安院壁上苏公诗",
            "content": [
                "畏暑聊寻寺，追凉故遶池。",
                "雨园鸠唤妇，风径燕将儿。",
                "散篆萦帘额，留云暗井眉。",
                "龙蛇动屋壁，知有长公诗。"
            ]
        },
        {
            "title": "阎子常求琴弦",
            "content": [
                "先生三尺琴，断绝弦上音。",
                "欲求凤喙胶，弱水毛犹沉。"
            ]
        },
        {
            "title": "甘雨",
            "content": [
                "晻晻轰轰有物催，端如鬼驾北溟来。",
                "百昌一种得甘雨，蛇不耆干苕卵摧。"
            ]
        },
        {
            "title": "滨州道中四首",
            "content": [
                "身随符檄塞垒，家与琴书邺都。",
                "白酒清谈忆汝，黄花佳节愁予。"
            ]
        },
        {
            "title": "赠常州感慈邦长老",
            "content": [
                "君不见大通方丈空无物，亦不拈椎并竖拂。",
                "本原自性未出喉，已向顶门遭一咄。",
                "感慈神骏渥洼流，壁上高僧莫遣酬。",
                "霹雳一声龙破柱，此中何处有裴休。"
            ]
        },
        {
            "title": "喜文潜自淮南归招饮西冈呈坐客",
            "content": [
                "春回三楚冰生漪，银台春梦归心驰。",
                "莫言上水百丈苦，淮渚东风一月期。",
                "都城经春雪蔽地，百花不放须君至。",
                "清晨一纸国门书，走马蓬壶下直初。",
                "保康桥头灯照夜，我马鸣嘶向君马。",
                "得君岂但官局同，卜邻况近南城下。",
                "文词翊善知名久，丈人令德于公后。",
                "同年廖李芸省郎，吴门隐尉身姓张。",
                "平时花发值此客，随分东墙有春色。",
                "宫壶赐酒玉流卮，请君但作留春诗，",
                "人生身外安所知。为君借舞杜廷尉。",
                "对花有酒那不醉。"
            ]
        },
        {
            "title": "荳叶黄",
            "content": [
                "蒹葭苍，荳叶黄。",
                "南村不见冈，北村十顷强。",
                "东家车满箱，西家未上场。",
                "荳叶黄，野离离。",
                "鼠窟之，兔入畦。",
                "豕母从豚儿，豕啼豚咿咿。",
                "衔角复衔萁。荳叶黄，谷又熟。",
                "翁媪衰，餔糜粥。",
                "荳叶黄，叶黄不独荳。",
                "白黍堪作酒，瓠大枣红皱。",
                "荳叶黄，穰穰何膴膴。",
                "腰镰独健妇，大男往何许。",
                "官家教弓刀，要汝杀贼去。"
            ]
        },
        {
            "title": "和胡戢七首",
            "content": [
                "相逢樽酒未辞深，握手盱眙十载心。",
                "车马凄凉人夜别，出门落月与横参。"
            ]
        },
        {
            "title": "题惠崇画四首冬",
            "content": [
                "天高霭霭云昏，江阔霏霏雪繁。",
                "渚下鸭方远泛，枝间雀不闻喧。",
                "鄙夫此志相依，生涯稊稗同微。",
                "欲具沙边短艇，波涛岁晚人稀。"
            ]
        },
        {
            "title": "将行陪贰车观灯",
            "content": [
                "行歌红粉满城欢，犹作常时五马看。",
                "忽忆使君身是客，一时挥泪逐金鞍。"
            ]
        },
        {
            "title": "扬州杂咏七首",
            "content": [
                "雷陂新作麦田荒，曾说风兴没两郎。",
                "谁似当年李刺史，春波还引句城塘。"
            ]
        },
        {
            "title": "送昙秀师归庐山梦斋",
            "content": [
                "扁舟又过楚江东，庐阜霜晴翠扫空。",
                "四海五湖皆逆旅，千岩万壑正秋风。",
                "会观沙界无华处，何必茅斋是梦中。",
                "已悟三生旧知识，不因天竺寺前逢。"
            ]
        },
        {
            "title": "次韵鲁直试院赠奉议李伯时画诗",
            "content": [
                "东房携卷绕幕行，西房卷作堕地声。",
                "纸山间出笔阵横，李侯画若禅眼透。",
                "观鱼玄沙骨竦瘦，舟中渊明细若豆。",
                "归心秪爱玉花骢，不须棘针学痴翁，",
                "恼渠愁作眉斗红。"
            ]
        },
        {
            "title": "送吴黯赴阙",
            "content": [
                "我初官此君未来，君今去此我未往。",
                "翻飞岂不慕缅邈，留滞何能悲鞅掌。",
                "学道平生昧蹊径，半世端如走榛莽。",
                "古人曾病田甫田，切磋安可去吾党。",
                "东风消雪送鸿雁，南国连山生筱簜。",
                "为当归梦五湖中，会有高名百寮上。"
            ]
        },
        {
            "title": "东坡公以种松法授都梁杜子师并为作诗子师求",
            "content": [
                "长锥散子岩岩遍，短竹扶条岁岁添。",
                "待得烹茶有松叶，不应更课木奴缣。",
                "",
                ""
            ]
        },
        {
            "title": "复用前韵答唐公唐公有一日纸贵传都城之句且",
            "content": [
                "诸公辩壮悬河口，唾落纷纷珠百斗。",
                "井陉酣战我已悭，赤帜忽立无由还。",
                "唐公断后不容北，腹背未殊秦宛间。",
                "明光侯印悬天上，下有死夫缘重赏。",
                "书生懦志安足惊，饥死索米长安城。",
                "献君赐帛等优笑，覆酱未知传纸荣。",
                "泮宫先生诚国士，可是同年予二子。",
                "杂吟未减听匏竹，能使穷愁发孤喜。",
                "君不见新声欲至旧声难，十指劳君千万弹。",
                "平生不遇感知己，过此身外谁能攀。",
                "它年常侍幸见访，不因豆落悲南山。",
                "",
                ""
            ]
        },
        {
            "title": "滨州道中四首",
            "content": [
                "三径蒋生里第，再见虞君客卿。",
                "多病增予归思，少年许子高名。"
            ]
        },
        {
            "title": "拟古六首上鲜于大夫子骏其五涉江采芙蓉",
            "content": [
                "涉江采芙蓉，江上零露滋。",
                "方舟不能度，日暮白苹悲。",
                "清波有鸣鸿，荡漾安可期。",
                "幸因南风逝，寄言钦所思。"
            ]
        },
        {
            "title": "东坡公以种松法授都梁杜子师并为作诗子师求",
            "content": [
                "佩牛未敢邀君出，射虎何当许我从。",
                "要看堂堂冠剑叟，苍然十万甲夫中。",
                "",
                ""
            ]
        },
        {
            "title": "连日顺风",
            "content": [
                "昔日肩吾上国行，鱼龙黑浪自堪惊。",
                "我今憔悴西风稳，却是江神不世情。"
            ]
        },
        {
            "title": "谯国嘲提壶",
            "content": [
                "何处提壶鸟，荒园自叫春。",
                "夕阳深樾里，持此劝何人。"
            ]
        },
        {
            "title": "返迷辞",
            "content": [
                "五逹跂，行者迷。",
                "茨菉蹊，蚖蜴嬉。",
                "杳凄凄，莽离离。",
                "赫隆曦，可环时。",
                "日黯西，与谁期。",
                "往不思，逢诡期。",
                "死犭禺}貔，安可知，亟反之。",
                "大道夷，都邑差。",
                "车马驰，冠剑祇。",
                "志可持，能足施。",
                "贵名垂，好爵靡。",
                "俨罇卮，餍粱肥。",
                "窈室帷，安厥妃。",
                "观盈亏，浩浩移。",
                "逝不迟，咸若斯。",
                "何绥绥，不返为。",
                "从魈夔，神索衰。",
                "今狐疑，后当悲。",
                "我此词，如泰龟。"
            ]
        },
        {
            "title": "家池雨中二首二",
            "content": [
                "不作太白梦日边，还同乐天赋池上。",
                "池上今年有荷叶，细雨游鱼噞轻浪。",
                "教儿读易不应举，幽人一爻吾得尚。",
                "此池便可当长江，欲榜茅斋来荡漾。"
            ]
        },
        {
            "title": "追和陶渊明归去来辞",
            "content": [
                "归去来兮，吾无以归奚以归。",
                "既身不足以任责，畏首尾而心悲。",
                "慕往昔之经世，嗟吾力之莫追。",
                "彼辞位而灌园，岂吾今之独非。",
                "雨冥冥而荷笠，榛莽莽厕褰衣。",
                "我行野而视天，觉宇大而身微。",
                "乃矜虻蚷，止驱息奔。",
                "背隍筑室，面坂植门。",
                "三绶从褫，图书尚存。",
                "忘瓠落之可忧，比浮海之为樽。",
                "跞太初而游意，弊无极而雕颜。",
                "反国蜗而自足，俯巢幕而亦安。",
                "解予辔之沃濡兮，脱予牵之间关。",
                "识鸟鸣而物华，陶阳气以流观。",
                "悟息渊而消枝，亦墐户而俱环。",
                "惟文字之幼工，则虽老而桓桓。",
                "归去来兮，彼河滨之善游。",
                "或往学而丧生，复里粮其安求。",
                "善陶生之逹情，不与世兮同忧。",
                "实迷途其已远，惧斯人之莫畴。",
                "或待兔守株，或遗剑刻舟。",
                "虽成事之不说，聚悔踰于山丘。",
                "庶西方之至言，聊反闻而逆流。",
                "守一静而为君，亦何往而不休。",
                "已焉哉，一书一夜成四时。",
                "子之叹川逝不留，颓光不可使东之。",
                "韩终王子乔，汗漫难与期。",
                "俯寸田之荆棘，曷不旦耘而暮耔。",
                "悲在堂之蟋蟀，惭不乐于唐诗。",
                "悟死生之如梦，亘今古而无疑。"
            ]
        },
        {
            "title": "复用前韵呈明略鸡肋集卷十四",
            "content": [
                "茅焦逆讦磨虎口，何似淳于饮一斗。",
                "终军乘傅惊汉关，何似富春投组还。",
                "天下同心乖出处，岂徒黄白马毛间。",
                "鄙夫纷纷烦觖望，负日可堪希国赏。",
                "竹林居士亦何营，江花无限老江城。",
                "那知桥上驷马宠，能作山间蕙帐荣。",
                "兴国寺中四月尾，海棠雪落生红子。",
                "呼门日午醉不应，昨夜君恩赐闻喜。",
                "君不见卒然佳会高欢难，幸值野王聊一弹。",
                "人生歧路易南北，明发云散何由攀。",
                "知君未试餐玉法，我亦欲返焦城山。"
            ]
        },
        {
            "title": "次韵无极以道寄金山寺佛监五绝三",
            "content": [
                "鹙子犹应昧此缘，室中那有久如天。",
                "饶师掷过三千界，浮玉西津故俨然。"
            ]
        },
        {
            "title": "次韵苏注承议天钵元长老像前捻香",
            "content": [
                "萧然方丈病仪成，蓑笠忘来一境清。",
                "应作是观宁有相，实无得度即非情。",
                "日常居士行时午，月在生公讲处明。",
                "能识微言只夫子，可怜惟我最初程。"
            ]
        },
        {
            "title": "栖贤寺三峡桥",
            "content": [
                "绝壁秋标天外剑，深溪冬吼地中雷。",
                "上宫未信无人到，朱阁飞从顶上来。"
            ]
        },
        {
            "title": "再用韵和陈伯比二首二",
            "content": [
                "筑台危可瞰垧牧，朝来小雨犹十上。",
                "虽无峻岭有修竹，不减山阴同放浪。",
                "青门正尔堪邵平，云中何必须魏尚。",
                "小池更广勿近墙，畏与浊渠同滉漾。"
            ]
        },
        {
            "title": "赠王顺之歌",
            "content": [
                "王郎见若不胜衣，眇然儒者未有奇。",
                "我知王郎有奇处，议论涛海拏蛟螭。",
                "由周而来逮五季，故事本朝能尽知。",
                "不惟知之业有用，斟酌成败中无疑。",
                "我闻昔时崔浩亦复尔，所怀百万非熊罴。",
                "人才如此后来少，朝廷水镜区妍媸。",
                "胡为五十尚尘土，长翮似剑犹差池。",
                "愀然对我数白发，追风逐日无由羁。",
                "三书自荐应不暇，五府交辟终何为。",
                "邢侯胸中有王霸，不但游谈汉终贾。",
                "勇于吾道一臂扶，往不畏难忧助寡。",
                "似闻诗有云龙期，云何计出柏马下。",
                "岂非事君难进从古然，不然富贵终在天。",
                "堆金买玉患无玉，玉至自骇无因前。",
                "君不见东秦逐守拙难似，木石当前以身抵。",
                "接淅去齐未敢言，退飞过宋聊堪比。",
                "神形自问还自答，因拙得全方至此。",
                "少狂干世等画蛇，老罢食功同履豨。",
                "向长毕事渐可涯，彭泽弃官从此始。",
                "山林不着一物随，平生万卷付群儿。",
                "收光牛背看屋壁，更不刮膜烦金鎞。",
                "遭时有用君当起，丹青宛转麒麟里。",
                "我行此计无赢输，世事从来弈棋耳。"
            ]
        },
        {
            "title": "题文潜诗册后",
            "content": [
                "君诗容易不着意，忽似春风开百花。",
                "上苑离宫曾绝艳，野墙荒径故幽葩。",
                "惬心刍豢非杂俎，垂世江河自一家。",
                "头白昏昏醉眠处，忆君频夜梦天涯。"
            ]
        },
        {
            "title": "饮酒二十首同苏翰林先生次韵追和陶渊明十五",
            "content": [
                "幼闻锦江春，欲访子云宅。",
                "叩门问奇字，便埽四方迹。",
                "青云看一鹗，凡毛愧累百。",
                "劳公谕伯业，齿坚头未白。",
                "何当摆俗累，岁月可惋惜。"
            ]
        },
        {
            "title": "饮酒二十首同苏翰林先生次韵追和陶渊明十一",
            "content": [
                "苏公士冠冕，复似郭有道。",
                "知士未达间，趣操保耆老。",
                "精钢试九火，劳倦容不槁。",
                "为州弟饮酒，况此年岁好。",
                "藏锋避世故，轻敌丧吾宝。",
                "时来用毫末，勋业自世表。"
            ]
        },
        {
            "title": "书周开祖子抱一发愿文后",
            "content": [
                "欲爱生诸秽，俱盛一草囊。",
                "应从持犯入，当发紫金光。"
            ]
        },
        {
            "title": "次韵李秬新移牡丹二首一",
            "content": [
                "史君着意与深培，为向吴宫好处来。",
                "得地且从三月暖，明年应更十分开。",
                "溱傍芍药羞香骨，江里芙蓉妒艳腮。",
                "云雨鸿龙摠非比，沉香亭北漫相猜。"
            ]
        },
        {
            "title": "元符戊寅与无斁弟卜居缗城东述情",
            "content": [
                "四海一居何处卜，北窗祗取见家山。",
                "要无名利来心曲，便有园林世出间。",
                "拙宦莫兴三黜叹，老归未厌百年闲。",
                "先君余庆期之子，吾驾如今不可还。"
            ]
        },
        {
            "title": "缀古诗语送无斁弟赴举",
            "content": [
                "鲜民之生，靡瞻匪父。",
                "母氏劬劳，宁不我顾。",
                "兄弟无远，惟予与女。",
                "执子之手，此夕何夕。",
                "我心蕴结兮，嗟予弟行役。",
                "二之日栗烈，飘风发发。",
                "子之清扬，麻衣如雪。",
                "载驰载驱，出宿于干。",
                "揆之以日，体无咎言。",
                "既差我马，远送于野。",
                "敦彼独宿，于林之下。",
                "无衣无褐，不念昔者。",
                "陟彼高冈，或降于阿。",
                "瞻望弗及，独寐晤歌。",
                "展转反侧，不平谓何。",
                "显允君子，洵美且异。",
                "温其如玉，干禄岂弟。",
                "春日载阳，薇亦作止。",
                "睍睆黄鸟，嘤其鸣矣。"
            ]
        },
        {
            "title": "扬州杂咏七首",
            "content": [
                "蜀冈茶味图经说，不贡春芽向十年。",
                "未惜青青藏马鬣，可能辜负大明泉。"
            ]
        },
        {
            "title": "题袁耕道所收小飞来",
            "content": [
                "藏山常恐负而走，壶中九华安在哉。",
                "忆似冷泉亭畔见，为君题作小飞来。"
            ]
        },
        {
            "title": "游栖岩寺呈提刑学士毅夫兄",
            "content": [
                "飞楼压城城跨野，黄河逶迤避条华。",
                "城南鸟道拱高岩，入谷车箱不容马。",
                "解鞍初步石苔青，细泉鸣遶竹间亭。",
                "肩舆直上十八折，维以采丝双巨緪。",
                "我行枉矢复蛇蹙，三步一呼劳我仆。",
                "前旌已作鹤穿云，后队方如蚁缘木。",
                "千条倒涧淙大壑，百丈层冰冻垂瀑。",
                "无云而云苍翠横，无风而风乔亢}虛亢}声。",
                "崖穷东转路忽平，长杨老柏森成城。",
                "朱栏碧砌上窈冥，莲花三峰只对面。",
                "仙人玉女如相迎，却临北岭望吾郭。",
                "万瓦一垤令人惊，孔侯翛然顾我语。",
                "高真之居隔风雨，下视人寰如此许。",
                "此中岂但蛮触微，千古纷争几是非。",
                "我言人处世，此见释氏义。",
                "人食地上谷，足固不离地。",
                "我今正在阿堵中，与君安得生两翅。",
                "却忆隋文驾六龙，意比姬满朝河宗。",
                "当时万骑留山麓，登临已卷长江东。",
                "翠微宫里亦如此，依然古殿对乔松。",
                "何况山中携妓裴御史，犹唱当时霜月空。",
                "与君江南厌山水，香垆双剑俱梦中。",
                "异乡同宦对绝景，令我不指东飞鸿。",
                "立戒兵厨酿春酒，要看雪尽山花红。",
                "不须堕泪似羊守，且可骑马同山公。"
            ]
        },
        {
            "title": "送赵正夫京东漕",
            "content": [
                "朝持使者节，骑出大明宫。",
                "霜拂蓬壶外，春生海岱东。",
                "清时忧国事，白首问民风。",
                "我亦何为者，丹鈆点勘中。"
            ]
        },
        {
            "title": "阎子常携琴入村",
            "content": [
                "阎夫子，通古今。",
                "家徒四壁犹一琴，今年二月雨霖霪。",
                "喜君垄麦如人深，屋间幽默咸池音。",
                "高山流水我非听，听我说君辛苦吟。",
                "薛老村西十里地，旱日燎原无柳林。",
                "芒鞋曳杖逐镰笼，当午未食饥烧心。",
                "芸芸麦田翻黄波，蝻虫盘穗如蜗螺。",
                "麦未收打催种豆，屋下迹少田间多。",
                "阎夫子，时我过。",
                "我与夫子良同科，四体虽勤口餔众。",
                "煮豆然萁穷奈何，人谓君琴语辛苦。",
                "此曲无乃伤天和，君不见夫子宋围不糁犹弦歌。"
            ]
        },
        {
            "title": "次韵李秬双头牡丹",
            "content": [
                "寒食春光欲尽头，谁抛两两路傍球。",
                "二乔新获吴宫怯，双隗初临晋帐羞。",
                "月底故应相伴语，风前各是一般愁。",
                "使君腹有诗千首，为尔情如篆印缪。"
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "吾期瑶之圃，玉英良可采。",
                "昆仑在万里，积石更磊磈。",
                "学经傥无用，诗礼发含琲。",
                "丛台尚何为，袨服若烟海。",
                "",
                ""
            ]
        },
        {
            "title": "东皋十首",
            "content": [
                "郭外朝阳一巷斜，青槐厅事带丘麻。",
                "路逢扶辔双童问，不是城东太尉家。"
            ]
        },
        {
            "title": "跋遮曲",
            "content": [
                "君不见鲁中群儿歌跋遮，跋遮跋遮何语耶。",
                "吴歈越吟初不省，恐自塞北传胡笳。",
                "跋遮胡为乐中华，试歌河涨水渐车。河中耕泥春种麻，麻生三岁不开花。",
                "腰菱两角黑如鸦，渔父笑且语。",
                "谁能跋遮舞，君不见前年大旱河草黄。",
                "草中鱼子化飞蝗，又不见往年大雨雨决渠。",
                "渠中朽瓜生老鱼，蝗飞食场榖。",
                "击鼓烦趁扑，我家家具如笋束。",
                "今年梁山挠浊淤，儿无锄麻姑来渔。",
                "荷锄往卖锄，买网空市无。",
                "丁丁斲船斲屋栌，艇子如星唤施罛。",
                "夜唱跋遮曲，群鸣起白凫。"
            ]
        },
        {
            "title": "题惠崇画四首春",
            "content": [
                "东风回，江上渚，",
                "何处来，双白鹭。",
                "灼灼岸间桃，依俙兰杜苗。",
                "一衔湍濑鳞，一下青林梢。",
                "潇湘绿水春迢迢。"
            ]
        },
        {
            "title": "叙旧感怀呈提刑毅父并再和六首",
            "content": [
                "儿童豪气自堪惊，未入乡人月旦评。",
                "叔向亦闻呼使上，子将一见便知名。",
                "平生兰省追高步，老去秦川共此行。",
                "赖有蒲城桑落酒，高楼条华慰人情。"
            ]
        },
        {
            "title": "守蒲过洛思十岁时侍先君寓居泣涕成诗二首一",
            "content": [
                "建春门外柳依依，迸泪当年彩服嬉。",
                "穷子更无逢父日，匿王空记看河时。"
            ]
        },
        {
            "title": "及第后将谒告先归留赠成甫",
            "content": [
                "还家消息约蔷薇，眼看蔷薇日日稀。",
                "不踏龙头游碧落，君恩许伴晚莺归。"
            ]
        },
        {
            "title": "次韵阎甥伯温池上八首",
            "content": [
                "平生惟亲旧，相得怀抱敞。",
                "宁知老田里，三径得还往。",
                "结庐在人境，此意陶令赏。",
                "但话北窗凉，何必羲皇上。"
            ]
        },
        {
            "title": "呈曹子方",
            "content": [
                "曹子金门等陆沉，壮年裘马四方心。",
                "檄傅白羽从沙井，诗写红巾遍武林。",
                "兵甲胸中无敌国，丝桐世外有知音。",
                "相逢不饮何为者，祗作寒厅拥鼻吟。"
            ]
        },
        {
            "title": "赴齐道中",
            "content": [
                "淮南蒙召鬓毛斑，乞得东秦慰病颜。",
                "晓整轻鞍汶阳北，却冲微雨看青山。"
            ]
        },
        {
            "title": "次韵棠美述志",
            "content": [
                "仲子甘心织屦避万锺，渊明不肯折腰为五斗。",
                "一年鸿雁识来往，终日沐猴何去取。",
                "甥诗意慕两君闲，读书要在存心久。",
                "平生所谈性命奥，长弃不忧金石朽。",
                "我今颇习鹙子定，犹复晨朝怖头走。",
                "刳心先拟谢声名，不作羊邹凄岘首。",
                "云梯雨矢集无方，我已心灰同墨守。",
                "恐甥自是禹门鳞，未可潜逃入吾薮。",
                "琢磨晚觉孟光贤，畏我放言时被肘。",
                "甥能锄我青门瓜，正午时来休老手。"
            ]
        },
        {
            "title": "汤村逢陈安性",
            "content": [
                "束装清晓来江浦，瘦马羸童犯山雨。",
                "解鞍入寺闻钟声，堂上僧斋日初午。",
                "故人聆我足音喜，纱帽相逢坐东庑。",
                "别来几日颔生须，相见惊疑更问语。",
                "念昨与君俱随书，贫贱不为人比数。",
                "侍郎门馆乏容悦，举子文章惭莽卤。",
                "瞽言强献亦何有，君去东州我之楚。",
                "可怜今日江头路，草草逢君具鸡黍。",
                "我贫无策未容饱，君禄虽微不犹愈。",
                "如今未可计得失，且作新诗致醇醑。"
            ]
        },
        {
            "title": "乐哉侯之邦兮乐哉侯之堂兮",
            "content": [
                "乐哉侯之邦兮，封楚宫与复关。",
                "美哉洋洋水兮，昆仑始乎并川。",
                "桐离夫其实兮，绿竹兑于丘园。",
                "三年庶夫有成兮，蹇吾师其永叹。",
                "营室壁而建墉兮，参国一其可观。",
                "涂椒丘吾驾车兮，揽予騑之啴啴。",
                "袭予旆之悠悠兮，侯降观其于田。",
                "春阳满其亲天兮，乃物作而芄兰。",
                "来吾省夫在畴兮，介黍稷之有年。",
                "侯宁般于游兮，无非事而不烦。",
                "羌信修而好我兮，曷怀归而翩翩。",
                "信侯邦之可乐兮，蹇携手其同行。",
                "乐哉侯之堂兮，高门桀兮兰锜。",
                "切云冠之峨峨兮，四牡矫兮戾止。",
                "夜悠悠其未晨兮，纷侯庭之徒履。",
                "云容容而承楣兮，日澹澹兮阶戺。",
                "雨雪晛其将流兮，黄宫动乎子美。",
                "爰俶生之煌煌兮，又尙兹夫介祉。",
                "严若植其姣服兮，侯何须兮堂际。",
                "进蕙峙予称觥兮，芬予席之兰茝。",
                "朱颜忽其满堂兮，五音昌兮来会。",
                "藐姑射之绰约兮，愿悫保而为使。",
                "洵侯堂之可乐兮，与日月其无圮。"
            ]
        },
        {
            "title": "赠关浍关沼",
            "content": [
                "君不见杜侯昔为歌行赠徐侯，大儿色清澈，",
                "小儿气食牛。往有关尹官仕周，",
                "其人有道其泽流。会稽竹箭无名久，",
                "文采关侯二儿秀，不然安取关尹后。",
                "何用黄雀青鷇蓬间飞，长嘴饱满短嘴饥。",
                "何用城乌嗷嗷八九雏，端坐秦氏桂扶疏。",
                "渊也诗足兴，功也礼足立。",
                "三年不见冠岌岌，何用春耕投种叹粟粒。",
                "功成裘氏九里湿君家，会稽山头松树清江枫。",
                "乃翁行采薪，所愿溪上风。男儿封侯食肉勋业须少壮，勿学乃翁呻吟萧屑所愿在溪上。"
            ]
        },
        {
            "title": "次韵太学宋学正遐叔考试小疾见寄",
            "content": [
                "萧然如裴叔则，颊毛疏复长。",
                "邈然如王夷甫，高致宜庙廊。",
                "功名四皓云泉外，诗赋三闾草木香。",
                "君莫夸熙宁登科面玉雪，只今未老鬓发苍。",
                "不应弹琴酒炉坐，消渴还有禅病缚。",
                "不忘相抛白社一岁长，浮我杜举须十觞。",
                "结交齐东李文叔，自倚笔力窥班扬。",
                "谈经如市费雌黄，冰炭何用置我肠。",
                "胜游独不思迎祥，漾舟荷陼水中央。"
            ]
        },
        {
            "title": "建除体二首答黄鲁直教授",
            "content": [
                "建鼓求亡子，初昧学所之。",
                "除去日月多，及此岁未迟。",
                "满国和巴人，若士谁与知。",
                "平陆不推舟，客行当来兹。",
                "定居厌屋庐，风雨劳所思。",
                "执鞭慕昔人，孰与并此时。",
                "破裘不御冬，要假完腋裨。",
                "危言则来诟，慎密又逢讥。",
                "成德尚如是，薄志安能期。",
                "收声复藏热，雷火忽然微。",
                "开口且复欢，是事置勿推。",
                "闭眼可内视，独复不自为。"
            ]
        },
        {
            "title": "题惠崇画四首秋",
            "content": [
                "一雁孤风乍临渚，",
                "两雁将飞未成举，三雁群行依宿莽。",
                "芦花已倒江上风，云间分飞那可同。"
            ]
        },
        {
            "title": "再用发字韵谢毅父送茶",
            "content": [
                "开门睹雉不敢发，滞思霾胸须澡雪。",
                "烦君初试一枪旗，救我将隳半轮月。",
                "不应种木便甘棠，清风自是万夫望。",
                "未须乘此蓬莱去，明日论诗齿颊香。"
            ]
        },
        {
            "title": "和关彦远雪",
            "content": [
                "春雨翻成雪，朝垆未觉炎。",
                "拂檐惊乍响，缀袖喜初沾。",
                "庭薄宁堪迹，空繁讵可瞻。",
                "正怜风共起，终恨雨同渐。",
                "疏箔光来细，重扉气入严。",
                "形容樗栎隐，意象岱嵩添。",
                "孤洁怜墙仞，虚明快屋檐。",
                "栖枯偶猜蝶，穿隙暂疑蟾。",
                "诗案闲飘楮，妆帷误洒奁。",
                "萦盈仙缕结，琐屑女针铦。",
                "屐上长干足，颐间角里髯。",
                "手龟良欠药，肤粟重遭爓。",
                "池忆秦龙死，河怀汉马潜。",
                "三章满尝吊，两骑望能占。",
                "有德群污化，无威众动恬。",
                "坚凝我无必，皎洁尔何嫌。",
                "僵卧安非介，甘餐武亦廉。",
                "妍辞太子简，拙兴客儿盐。",
                "搏作隋珠灿，垂为纣箸尖。",
                "公车贫笑跣，洹水梦忧歼。",
                "氅鹤清宜绕，衣狐寠莫兼。",
                "且当除讽渴，未暇怯樵痁。",
                "戒婢当迟埽，呼奴更出觇。",
                "揽来真可数，消去岂堪拈。",
                "便洗埋灰釜，行操割亩镰。",
                "它时玄尚白，今岁突应黔。",
                "漕府君黄绶，儒宫我绛幨。",
                "寒吟无与律，贫病不须砭。",
                "玉饭流脂滑，金羹割尾纤。",
                "山阴子猷兴，归去为谁淹。"
            ]
        },
        {
            "title": "村居即事",
            "content": [
                "十载京尘化客衣，故园榆柳识春归。",
                "深村芳物无由觅，蝴蝶双寻麦陇飞。"
            ]
        },
        {
            "title": "采石李白墓",
            "content": [
                "客星一点太微傍，谈笑青蝇玉失光。",
                "载酒五湖狂到死，只今天地不能藏。"
            ]
        },
        {
            "title": "和缙云守关彦远浮山作",
            "content": [
                "广陵形胜昔所闻，昆冈作轴江为门。",
                "西来蜀道从万里，伏堆藏阜争崩奔。",
                "盘挐蹙踏得江住，精铁一亩岿然存。",
                "半潜屋牖半出户，鼍龟见背熊罴蹲。",
                "我行平地是绝顶，叹息但以指爪扪。",
                "谁言一水限南北，壅遏势极逾腾骞。",
                "不然安得江南之山踊跃出，中流浮玉犹崷崒。",
                "操权高视竞瓜分，岛夷索虏何烦述。",
                "木兰水调更凄凉，延和小语尤苍猝。",
                "周公卜雒贵坦平，亦言有德易以兴。",
                "真人龙飞狐兔窘，御营周堑压芜城。",
                "大明寺中老竹在，九曲池上新荷生。",
                "君胡闻此不数往，地中顽矿烦嘲评。",
                "自言家世西湖侧，惯闻洗土开南屏。",
                "欲空息壤发幽秘，河曲定笑劳精诚。",
                "君不见珊瑚玲珑石上吐，海底有山那可睹。"
            ]
        },
        {
            "title": "谪宋徙毫初闻周璠琵琶",
            "content": [
                "枣园憭栗桧厅寒，醉倚琵琶倒鹖冠。",
                "不似江州白司马，只成怨恨不成欢。"
            ]
        },
        {
            "title": "次韵毅父提刑将至蒲见寄",
            "content": [
                "骑报山云见旗脚，吏趋原雪没靴翁。",
                "朅来定坐玄犹白，捷去还忧易又东。",
                "他日江湖空白首，只今关陇有清风。",
                "登瀛契分南迁梦，十五年来事事同。"
            ]
        },
        {
            "title": "东皋十首",
            "content": [
                "四海萍逢两弟兄，百年胶漆几张陈。",
                "红尘陌上相逢子，华发林间偶坐身。"
            ]
        },
        {
            "title": "感兴五首次韵和李希孝二",
            "content": [
                "人生须富贵，如俟河之清。",
                "草木竞荣华，春服亦已轻。",
                "桑田自足乐，未可居高明。",
                "君子顺天道，小人眷时名。"
            ]
        },
        {
            "title": "怀缗居",
            "content": [
                "自种双桐已四年，秋来匏瓠小篱穿。",
                "上床不怕陈登叹，我欲归求许汜田。"
            ]
        },
        {
            "title": "赠段万顷",
            "content": [
                "美人窈窕家南国，可与副笄亲黍稷。",
                "平生寂莫凤将雏，惭愧木桃犹报璧。",
                "石城三桨为谁催，万里清江凌不测。",
                "王门酒肉傲胜诡，岂有邹阳仍下客。",
                "危词欲洗大夫冤，千载独怀吾祖贤。",
                "不量腹小文籍博，颇似井蜺轻饮川。",
                "丈夫趣舍无南北，情亲非为墙屋连。",
                "子真正用卧谷口，乃有高名諠日边。",
                "胸中傀磊契何所，自笑柴愚得参鲁。",
                "借令好问忘足茧，狐腋岂堪黄犬补。",
                "吾身栎社真寄耳，趣取无用安足数。",
                "无心俎几彘盘辱，拳曲不羞人厌睹。",
                "土山出火石为融，羲和当午车隆隆。",
                "通渠束带过者寡，乃独葛巾终日同。",
                "倾囷倒廪用饷我，我为牙羽陈编锺。",
                "蝉声入耳廪节改，别我整骖无愧容。"
            ]
        },
        {
            "title": "和二叔父少监入馆见赐诗",
            "content": [
                "楩楠要是晚方成，雄朔遗风世共惊。",
                "屑去未惊容必去，逃名还自得高名。",
                "歌行元白辞涛壮，书画锺王笔势精。",
                "乘马辎车何足算，不将稽古愧桓荣。"
            ]
        },
        {
            "title": "东坡公以种松法授都梁杜子师并为作诗子师求",
            "content": [
                "不学栽橙业种松，未惭履狶笑屠龙。",
                "许君尽得东坡术，已与先生一事同。",
                "",
                ""
            ]
        },
        {
            "title": "晓发楼子庄",
            "content": [
                "晓发楼子庄，淮山自兹近。",
                "春风似恼客，浪稳舟不进。",
                "长安一回首，堤柳千里润。",
                "念当整帆席，快若冬蛰奋。",
                "微生谢拘窘，末路嗟鄙吝。",
                "林花一迎笑，岩鸟相借问。",
                "尘埃改颜鬓，坚白畏缁磷。",
                "江海慰高情，飘蓬自吾分。"
            ]
        },
        {
            "title": "芳仪怨",
            "content": [
                "金陵宫殿春霏微，江南花发鹧鸪飞。",
                "风流国主家千口，十五吹箫粉黛稀。",
                "满堂侍酒皆词客，拭汗争看平叔白。",
                "后庭一曲时事新，挥泪临江悲去国。",
                "令公献籍朝未央，敕书筑第优降王。",
                "魏俘曾不输织室，供奉一官奔武强。",
                "秦淮潮水锺山树，塞北江南易怀土。",
                "双燕清秋梦柏梁，吹落天涯犹并羽。",
                "相随未是断肠悲，黄河应有却还时。",
                "宁知翻手明朝事，咫尺人生不可期。",
                "苍黄三鼓滹沱岸，良人白马今谁见。",
                "国亡家破一身存，薄命如云信流转。",
                "芳仪加我名字新，教歌遣舞不由人。",
                "采珠拾翠衣裳好，深红退尽惊胡尘。",
                "阴山射虎边风急，嘈杂琵琶酒阑泣。",
                "无言遍数天河星，只有南箕近乡邑。",
                "当时千指渡江来，同苦不知身独哀。",
                "中原骨肉又零落，寄诗黄鹄何当回。",
                "生男自有四方志，女子那知出门事。",
                "君不见李君椎髻泣穷年，丈夫飘泊犹堪怜。"
            ]
        },
        {
            "title": "别关景晖二首二",
            "content": [
                "笔陈云横未易陪，雁门端见压城摧。",
                "栎中麋出君搏饭，地上蛇成我夺杯。",
                "好在田园心事懒，罢休簪组鬓毛催。",
                "稽山为有知章否，欲泛扁舟定却回。"
            ]
        },
        {
            "title": "廷贤求赋先春亭",
            "content": [
                "筑圃名亭尽可人，东皋百卉故先春。",
                "丘原满目皆安在，桃李成蹊又一新。",
                "薙草烦君开蒋径，漱醪容我着陶巾。",
                "青门瓜好平生事，欲遣朱轓便卜邻。"
            ]
        },
        {
            "title": "次韵信守李秬二首二",
            "content": [
                "爱山何必俟归山，簿领忙时拨置看。",
                "阊阖自应行发轫，珊瑚终未拂垂竿。",
                "樽中屡许陪文举，庑下犹堪寄伯鸾。",
                "便作功成同范蠡，白鸥盟誓不教寒。"
            ]
        },
        {
            "title": "再用治桥韵奉送毅夫按部将行",
            "content": [
                "降羌当有甲齐山，叛虏应无马量谷。",
                "莫忧斗米千钱贵，自可航河一苇足。",
                "绣衣不但捕群偷，赦书蠲租亡者复。",
                "知君劳倦神亦充，白发何妨面如玉。"
            ]
        },
        {
            "title": "次韵苏翰林厩马好头赤",
            "content": [
                "君不见昆仑龙种非凡肉，不但蹄高耳批竹。",
                "区区吴蜀有二骏，跳过断桥飞出谷。",
                "万蹄纵牧原野赤，汧陇收驹日复日。",
                "未须天厩惊好头，冀北未空聊一历。"
            ]
        },
        {
            "title": "缀古诗怀家",
            "content": [
                "二月已破三月来，蝴蝶忽然满芳草。",
                "正是归时君不归，及至君来花又少。"
            ]
        },
        {
            "title": "蠖轩孤坐寄曹南教授八弟",
            "content": [
                "畏暑经旬不涉街，蠖轩孤坐壁生苔。",
                "出檐碧笋犹争长，映户丹榴故后开。",
                "双蝶风前愁夜去，一蝉雨外送秋来。",
                "曹南瘦弟应相忆，白首迁兄未放回。"
            ]
        },
        {
            "title": "送欧诚发",
            "content": [
                "春风共载扬州路，屈指都疑梦夜阑。",
                "可是重来俱白发，只堪归去却黄冠。",
                "为郎我赖文书少，作邑君逢政令宽。",
                "自古江山胜尘土，莫轻故步爱邯郸。"
            ]
        },
        {
            "title": "东皋十首",
            "content": [
                "壁间最好营丘笔，卧看三峰忆旧过。",
                "梦入幽林小溪去，绝胜千骑向南柯。"
            ]
        },
        {
            "title": "八声甘州 扬州次韵和东坡钱塘作",
            "content": [
                "谓东坡、未老赋归来，天未遣公归。向西湖两处秋波一种，飞蔼澄辉。又拥竹西歌吹，僧老木兰非。一笑千秋事，浮世危机。应倚平山栏槛，是醉翁饮处，江雨霏霏。送孤鸿相接，今古眼中稀。念平生、相从江海，任飘蓬、不遣此心违。登临事，更何须惜，吹帽淋衣。",
                ""
            ]
        },
        {
            "title": "题段吉先小景三首",
            "content": [
                "人生何事踏尘埃，闲处胸襟足自开。",
                "不作终南养高价，小山幽桂好归来。"
            ]
        },
        {
            "title": "郑彦能求拟江亭诗",
            "content": [
                "亭下流泉三亩隘，谁拟西江晴一派。",
                "桃李佳名闻昔人，此言虽小可喻大。",
                "宁非逐楚憔悴身，当是羊裘傲汉人。",
                "避世墙东王君公，五经纷纶井大春。",
                "端然养鱼废车马，一身环堵观天下。",
                "吾人郑子诗句新，高堂素壁开萧洒。",
                "何当湛湛见青枫，白苹落日慰相逢。",
                "一亭两槛更何有，波涛风雨船前后。",
                "莫忆乘槎犯汉津，莫忆楼船下石城。",
                "尽醉渔阳无好曲，短蓑铜斗平生足。"
            ]
        },
        {
            "title": "谢王立之送蜡梅五首",
            "content": [
                "上林初就诏群臣，紫蒂同心各自新。",
                "谁见小园深雪里，破春一萼更惊人。"
            ]
        },
        {
            "title": "题周廉彦所收李甲画三首一鹊",
            "content": [
                "鹊上林花妥逐莺飞，愁绝江南雪里时。",
                "嚄唶何须旁檐喜，毰毸相对两寒枝。"
            ]
        },
        {
            "title": "题宗室大年画扇四首",
            "content": [
                "王孙蕴奇意，纨素澹云烟。",
                "借与王摩诘，含毫思邈然。"
            ]
        },
        {
            "title": "罢蒲干濠道中寄府教授之道弟",
            "content": [
                "冲寒到郡待花开，花未开时却遣回。",
                "敢意三年容我隐，只如千里访君来。",
                "二崤毂击何为者，五老云霾安在哉。",
                "更约劖诗猿虎谷，它年重过扫莓苔。"
            ]
        },
        {
            "title": "以苍陵谷引水记呈毅父惠诗次韵",
            "content": [
                "与君暮从栖岩东，有泉锵然发深谷。",
                "人言祥符行幸城无水，跨野疏泉此山足。",
                "后来修废吴与李，谁其记者江休复。",
                "我欲重铭章圣功，借君巨笔錾寒玉。"
            ]
        },
        {
            "title": "次韵阎秀才汉臣食兔",
            "content": [
                "兔诚中山族，中古稍分裂。",
                "唐虞用大牲，虽有目未瞥。",
                "兔孙能飞仙，飘忽天汉决。",
                "不逢易牙试，厥胄几泯灭。",
                "羿弧殒阳乌，曾不弋在穴。",
                "王良马慢忌，扑握几奔掣。",
                "初遭赳赳子，鼎饪饫毛血。",
                "中逢宋鹊窘，饥吻啄原雪。",
                "叔世削格多，星迸失行列。",
                "蹄穷不得逸，如鼠限高闑。",
                "应怜蚌潜水，曝腹想江月。",
                "唇亡欲谁语，竟死犹结舌。肩尻弱易解，狼藉腥尺铁。",
                "抽毫置筠管，复苦蠹鱼啮。",
                "论功在册府，微物推尔杰。",
                "剡藤光夺缣，抄记良琐屑。",
                "北邻阎夫子，尚忍资杯啜。",
                "得诸韩卢口，实以强曝劣。",
                "作诗夸芳美，此誉宁所悦。",
                "不如狐膏臊，质贱甘弃绝。",
                "冢妖老通数，藤索夜空设。",
                "尔曾不及彼，就获徒内热。",
                "聆声无耸耳，当学缩颈鳖。",
                "吾君阜万物，沛若泽未竭。",
                "谁能复古初，此味傥可缺。"
            ]
        },
        {
            "title": "欲求闲局理旧学作一",
            "content": [
                "莫求致仕且分司，此等刘伶笑妇儿。",
                "投老寸阴如寸玉，从君了事只名痴。"
            ]
        },
        {
            "title": "次韵苏中丞喜文潜病间",
            "content": [
                "携筇过子约朝朝，况是门无百步遥。",
                "午卧檐曦茶可煮，夜谈窗霰栗堪烧。",
                "范鱼何用惊生釜，郑鹿应知梦覆蕉。",
                "试作文殊问居士，从今一饭久如消。"
            ]
        },
        {
            "title": "累得周同年锷书",
            "content": [
                "谯都司马拙依然，翻手为云绝可怜。",
                "惟有凤翔周录事，手书连月寄同年。"
            ]
        },
        {
            "title": "同文潜送况之谏议十四丈守潞过成季作",
            "content": [
                "午投李同年，下马汗如洗。",
                "城南迫送客，虽懒聊尔耳。",
                "出门缭陂陼，白鸟起深苇。",
                "佛宫横晚霁，窈窕间一水。",
                "借问客何人，谏垣有直气。",
                "吾人浮丘伯，聊可与把袂。",
                "如此邂逅何，得酒亦佳事。",
                "官闲犹有守，旋折窘六辔。",
                "可怜千红蕖，的皪奼晚市。",
                "便当夙驾行，秋风如箭驶。"
            ]
        },
        {
            "title": "再寄定国",
            "content": [
                "河南少君古臞僊，销尽新缘窘旧缘。",
                "草字更无千载圣，谈言自有一家天。",
                "远游轻世唯何甚，少贬求容否不然。",
                "选壮坐狂俱龃龉，社樗元自可忘年。"
            ]
        },
        {
            "title": "祝家墩阻水旦起舟人云天上风花顺矣作一绝",
            "content": [
                "依依牛马辨平沙，三日扁舟近祝家。",
                "明日扬颿应复驶，蒸云散乱作风花。"
            ]
        },
        {
            "title": "寄题宝应无斁凫舄堂二首一",
            "content": [
                "宾戏令晁子，名堂无乃迂。",
                "何为仍负弩，秪合便飞凫。",
                "彭泽且市隐，太丘犹世儒。",
                "解嘲吾亦倦，系雁一相娱。"
            ]
        },
        {
            "title": "和东坡先生梅花三首",
            "content": [
                "梅花落尽上饶村，肠断子规啼月魂。",
                "慰人独有白玉蕊，不到窗前只醉昏。",
                "坐垆环瓮不举首，浮花浪蕊空满园。",
                "海山有客心似水，挥麈自散炎洲温。",
                "松风亭下亦如梦，不见枝雪流初暾。",
                "孙登一弦百韵足，有山便足同苏门。",
                "似闻对客但长啸，独谓此花终日言。",
                "一篇尚可三致志，听人酌去如衢樽。"
            ]
        },
        {
            "title": "与昙秀师别垂二十年而后相会于金山作",
            "content": [
                "诗笔多生习气牵，老来经呗亦随缘。",
                "何妨偶入东坡梦，未害闲依北固禅。",
                "万里波涛凭槛语，一山风雨并窗眠。",
                "未甘白首尘埃地，更约相逢二十年。"
            ]
        },
        {
            "title": "弋阳道中",
            "content": [
                "千日千程不厌行，一丘一壑可邻生。",
                "常忧束缚名缰死，闻健寻山却称情。"
            ]
        },
        {
            "title": "次韵彦远相州道中二首",
            "content": [
                "朝入一几纵，暮入一几横。",
                "黄卷值昔人，欢与相逢迎。",
                "孙子谢口语，阮生劳目睛。",
                "登亦岂必喑，籍犹未能盲。",
                "学非经世具，所贵自知明。",
                "仁义有不然，失时悲战泓。",
                "一生屐几量，况欲俟河清。",
                "动与道弥远，静于理逾精。",
                "君能问舍往，吾亦卖刀行。"
            ]
        },
        {
            "title": "饮酒二十首同苏翰林先生次韵追和陶渊明十",
            "content": [
                "大明唐来寺，废苑西南隅。",
                "青松拱高阜，崎岖有微途。",
                "肩与病我早，一马良可驱。",
                "众木媚深壑，气熏时雨余。",
                "此焉可数醉，何用葺吾居。"
            ]
        },
        {
            "title": "招缙云寺关彦远教授曾彦和集平山堂次关韵",
            "content": [
                "蜀冈势与蜀山通，龙虎盘挐上紫空。",
                "小语还忧惊太一，高堂元自在天中。",
                "少师杨柳无遗迹，承旨歌谣有旧风。",
                "斜日芜城易兴感，忘怀犹喜故人同。"
            ]
        },
        {
            "title": "李成季得阎子常古琴作",
            "content": [
                "昔人流水高山手，此意宁从弦上有。",
                "阎侯卷舌卧闾里，意向是中留不朽。",
                "似闻绿绮置床头，暑雨东城无麦秋。",
                "赵传和氏斋五日，吴得湛卢当两州。",
                "李侯得意夸题柱，成诗欲使邀诸路。",
                "自有桓山石室弹，深屋时闻茧抽绪。",
                "无琴尚可何独弦，要识精微非度数。",
                "人生有累无非失，我欲心灰木为质。",
                "懒从徽的自凝尘，老向诗书逾爱日。",
                "自言结习久难除，犹理断编寻止息。",
                "焦城卜筑近连轸，归约阎侯亦萧瑟。",
                "旧闻君祖课木奴，试买瑕丘百株栗。"
            ]
        },
        {
            "title": "陌上花八首",
            "content": [
                "娘子歌传乐府悲，当年陌上看芳菲。",
                "曼声更缓何妨缓，莫似东风火急归。"
            ]
        },
        {
            "title": "和文潜二首",
            "content": [
                "阮籍空贪步兵酒，阳城犹恋集贤书。",
                "饱知世事非人力，可是因玄更泊如。"
            ]
        },
        {
            "title": "饮酒二十首同苏翰林先生次韵追和陶渊明二",
            "content": [
                "沉饮非荒宴，凛然忽颓山。",
                "或人欲问事，已醉不能言。",
                "古来亦如此，名字垂千年。",
                "但问酒中适，岂计饮者传。"
            ]
        },
        {
            "title": "与子真诸人饮求仁不与作怨诗因戏答",
            "content": [
                "结习徐看荡劫灰，天花从自落空阶。",
                "似闻满室唯澄水，投砾何因出定来。"
            ]
        },
        {
            "title": "游信州南岩",
            "content": [
                "南岩夫何为，山作天倚盖。",
                "山南豁山腹，飞顶覆其外。",
                "初如鹏将翔，膺击群麓背。",
                "乍似海大鱼，呀口噞而嘬。",
                "当空横广额，架屋喉舌内。",
                "仰窥骇凭凌，俯进愁压坠。",
                "尝聆释氏说，仰覆各世界。",
                "千间未可着，五亩良不隘。",
                "清泠气射人，热恼从此溃。",
                "崖奔木疏瘦，谷远鸟幽怪。",
                "问僧何年居，投老四五辈。",
                "问客何人来，官满或一再。",
                "而予与二子，高兴偶相戒。",
                "松舟下清江，毛发数虾蟹。",
                "蓝舆上峻岭，幢节望杉桧。",
                "李侯勋门胄，文采山作绘。",
                "赵君儒林孙，嫮美兰结佩。",
                "不为城郭游，继月此于迈。",
                "宁知老逾拙，意在精赏退。",
                "得居溪南山，食饮与山对。",
                "夔魈入奥突，云雨出巾襘。",
                "古人戒贱目，惯睹谁复贵。",
                "顾此诚未逢，欣然与心会。",
                "彭湖两崖蹙，泉作一线霈。",
                "禅月古台空，灵山自明晦。",
                "搜奇获三胜，趣懒同一慨。",
                "但忧久聱牙，尚喜无蔕芥。",
                "平生所驱使，诗酒俱好在。",
                "天涯得吾侣，物外从所快。",
                "便欲登赤城，一观天宇大。"
            ]
        },
        {
            "title": "西归七首次韵和泗州十五叔父一",
            "content": [
                "洁腹不受污，昔人因食薇",
                "薇亦周土生，悲哉怀永饥",
                "武王与周公，圣德天动威",
                "奈此二子何，犹叹安适归"
            ]
        },
        {
            "title": "永嘉县君赴颍昌杜丈之丧送至鹿邑境上赠别",
            "content": [
                "二十年糠秕，相从无腼颜。",
                "尊公抱至痛，白玉掩深菅。",
                "送子三百里，西风涕丸澜。",
                "邻丧罢相舂，况我五服间。",
                "怜子一女子，忘身赴忧患。",
                "但恨莫攀輀，贱生守微官。",
                "勿为掺执悲，我居不求安。",
                "送死当大事，丈夫良独难。"
            ]
        },
        {
            "title": "千秋岭上",
            "content": [
                "永日倦高跻，盘回四望迷。",
                "松根危抱石，岭路曲随溪。",
                "马腹飞云薄，山腰过雨低。",
                "阴崖不可度，谁此构长梯。"
            ]
        },
        {
            "title": "望金陵",
            "content": [
                "龙盘虎踞望南津，余烈峥嵘尚霸陈。",
                "醉着不知风揭屋，可能杨素是江神。"
            ]
        },
        {
            "title": "饮酒二十首同苏翰林先生次韵追和陶渊明八",
            "content": [
                "功名有天命，美好无定姿。",
                "云梦未足吞，聊可巢一枝。",
                "同时金门士，文学多瑰奇。",
                "幞被向淮海，酣放遽尔为。",
                "车盖岂不荣，野马不受羁。"
            ]
        },
        {
            "title": "旧说庐山有紫芝田百亩人莫得见偶于开先栖贤",
            "content": [
                "千古芝田人不到，深林继日拾琼瑰。",
                "从今为记晁夫子，曾到芝田百亩来。",
                "",
                ""
            ]
        },
        {
            "title": "滨州道中四首",
            "content": [
                "月堕孤村露合，日出高原雾开。",
                "道逐故河西去，人将新雁南来。"
            ]
        },
        {
            "title": "题工部文侍郎周翰郭熙平远二首二",
            "content": [
                "洞庭木落万波秋，说与南人亦自愁。",
                "欲指吴松何处是，一行征雁海山头。"
            ]
        },
        {
            "title": "赠别张尧询",
            "content": [
                "趣操几前辈，词章近古风。",
                "身名沉饮外，生事放言中。",
                "鹄骛从龟吉，船车送鬼穷。",
                "支离不征戍，高卧有奇功。"
            ]
        },
        {
            "title": "送会稽关彦远罢官河北",
            "content": [
                "君年长我二十五，偶以气同均弟晜。",
                "三岁吹沙禹河曲，一身飞艇越云门。",
                "未缘狗监知才思，端向牛衣无涕痕。",
                "秋月圆时应待我，慧林孤磬澹朝曛。"
            ]
        },
        {
            "title": "迷神引 贬玉溪，对不山作",
            "content": [
                "黯黯青山红日暮。浩浩大江东注。馀霞散绮，向烟波路。使人愁，长安远，在何处。几点渔灯小，迷近坞。一片客帆低，傍前浦。暗想平生，自悔儒冠误。觉阮途穷，归心阻。断魂素月，一千里、伤平楚。怪竹枝歌，声声怨，为谁苦。猿鸟一时啼，惊岛屿。烛暗不成眠，听津鼓。",
                ""
            ]
        },
        {
            "title": "顺之将携室行而苦雨用前韵戏之",
            "content": [
                "十旬九雨龙淫荒，林蝉砌螾俱悲凉。",
                "丰隆不闵行泽足，犹唤脂车烦阿香。",
                "我知此咎非风伯，凭凭幕天尔勍敌。",
                "王郎行李望秋晴，莫污北飞双凤翼。"
            ]
        },
        {
            "title": "答陈屦常秀才谑赠",
            "content": [
                "驱车触热中烦满，苦无蔗浆冻金碗。",
                "陈君诗卷可洗心，持作终朝晤言伴。",
                "男儿三十四方身，布衣不化京洛尘。",
                "白驹皎皎在空谷，黄鸟睍睆鸣青春。",
                "子桑之居十日雨，入门不复闻人语。",
                "形骸正是吹一吷，安用虚名齐后土。",
                "文章初不用意成，黼黻帝躬临下民。",
                "时花俚服诮新巧，牛马安所辞吾名。",
                "禹穴幽奇行可强，江北江南正相望。",
                "乘涛鼓枻何当往，爱惜水仙桃竹杖。",
                "不应越女三年留，相见还须未白头。",
                "蘧生知非苦不早，巨壑夜半遗藏舟。",
                "达人一言嚆矢疾，相从琢磨悔去日。",
                "菖莆正是可怜花，我独闻名不曾识。"
            ]
        },
        {
            "title": "鱼沟遇大水",
            "content": [
                "沙行水宿几江南，石斗龙求久已谙。",
                "秋水故应旋面目，顺流东望为君惭。"
            ]
        },
        {
            "title": "视田五首赠八弟无斁",
            "content": [
                "家世不为农，长安有大第。",
                "官粮弗充口，万里聊自庇。",
                "一从学聱牙，世事百色废。",
                "卖牛姑补屋，岁晚霜雪至。"
            ]
        },
        {
            "title": "冤胊路",
            "content": [
                "棠梨叶战风骚骚，纸钱窸窣鸣空郊。",
                "背人独鸟归寒巢，予亦投村指横桥。",
                "茅檐霜月照征袍，夜冷不寐闻狐嗥，",
                "悼我为生良已劳。两手如龟髀肉消，",
                "青楼公子烧兰膏，雪压屋倒饮方豪，",
                "睡觉三竿红日高。"
            ]
        },
        {
            "title": "次韵苏公和南新道中诗二首",
            "content": [
                "读公栖鸦诗，岁月伤晼晚。",
                "公胡不念世，蜡屐行避远。",
                "羁鸟翔别林，归云抱孤巘。",
                "我才不及古，叹息襟泪满。"
            ]
        },
        {
            "title": "栗区村与无斁别",
            "content": [
                "十年投分皆卿相，四海论心只弟昆。",
                "老忆躬耕困随牒，春风挥泪栗区村。"
            ]
        },
        {
            "title": "村居即事",
            "content": [
                "小麦青青大麦稀，蚕娘拾茧盈筐归。",
                "放牛簿暮古堤角，三四黄莺相趁飞。"
            ]
        },
        {
            "title": "送公为之淮南",
            "content": [
                "负米万里缘其亲，运甓无度忧其身。",
                "读书莫学流麦士，挟策勿比亡羊人。",
                "乃翁辛苦到白发，今汝强勉当青春。",
                "昔时管鲍以君霸，此两士贾宁非贫。"
            ]
        },
        {
            "title": "复用前韵再呈博士黄冕仲",
            "content": [
                "龙津之北双溪骛，逶迤势入龙津聚。",
                "龙归何处牛斗闲，剑不可求江海古。",
                "惨澹犹思八百年，变化岂无神物主。",
                "何当旋柁入奫沦，傥可然犀照毛缕。",
                "登楼那有北客同，把酒但看南雁度。",
                "更邀桃叶远临水，正值荔枝红照户。",
                "入梁一曳邹阳裾，思越屡吟庄舄句。",
                "竹林觞咏当日情，岘山名姓它时慕。",
                "一闻说尽青鞋游，令我乘风欲仙去。"
            ]
        },
        {
            "title": "试院次韵呈兵部叶员外端礼并呈祠部陈员外元",
            "content": [
                "盛世天休沓，真人宝历开。",
                "太任当政闼，元老位公槐。",
                "莫盛官人始，相从试士来。",
                "鸣珂咸俊彦，索米独尘埃。",
                "未叹官曹隔，多惭赏监陪。",
                "成川须甽浍，崇厦要条枚。",
                "文武中铨集，丹铅百卷堆。",
                "豚鱼聊可辨，皮弁不应恢。",
                "虎出争亡矢，蛇成屡夺杯。",
                "调锺求雅滥，烈火试民瑰。",
                "绿暗惊庭叶，朱明换律灰。",
                "得枭夸艾捷，闻鹤悼坚摧。",
                "茧绪谈飞麈，渑波酒挹罍。",
                "赓酬皆绝韵，搜索病非才。",
                "半是仙槎客，曾随禹浪雷。",
                "遭时鱼奋角，失路剑生苔。",
                "胆气冲星在，词源卷汉回。",
                "声名改闾里，轩冕映舆台。",
                "谖草怀堂北，灯花粲妇腮。",
                "凉风吹枕梦，薄雨滞城隈。",
                "号奏天官近，胪传御史催。",
                "康衢骥鸣跃，归檐仆讙咍。",
                "华省深扃钥，衡门翳草莱。",
                "尚怀休假远，别语重裴徊。",
                "",
                ""
            ]
        },
        {
            "title": "初上安仁滩清见毛发其中奇石五色可掇拾也从",
            "content": [
                "行尽江南最远山，却寻干越上清滩。",
                "秋晴云锦溪中过，玉石瑰奇一万般。",
                "",
                ""
            ]
        },
        {
            "title": "视田五首赠八弟无斁",
            "content": [
                "居贫废文字，铫鎒学苦耕。",
                "怪子独伶俜，久与地力争。",
                "苦耕又不时，狐虺日纵横。",
                "高原一释耒，叹息心怦怦。"
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "仓鹒知阳春，乔木声关关。",
                "白驹不食苗，奈此空谷寒。",
                "昔有丹徒士，槟榔贮金盘。",
                "富贵怀隐忧，无宁归故山。",
                "",
                ""
            ]
        },
        {
            "title": "依韵和子充杂言",
            "content": [
                "君不见东方朔，避世金马门，",
                "侏儒倡郭同陆沉。滑稽突梯意已深，",
                "不如孙登闭口逃苏门。身犹孤凤无与邻，",
                "心知嵇生未识真。儿童读书闻入孝，",
                "遭时有用可以移于君。孔子系易辞，",
                "尊干而卑坤。耦耕未足问礼则，",
                "鸟兽固自群荆榛。孟尝声势，",
                "一旦消歇，冢上之牧良可悲。",
                "苟为贫贱不济物，身死泯然俱若兹。",
                "闻君早慕栖竹林，何忽作此悲来吟。",
                "严君肥遯业讨论，少年宜自有异闻",
                "穷达俱性外，学者所不陈",
                "惟勿枉道宁屈身。岂欲行不由径如灭明，",
                "不然不欲乞醯于邻同微生。白驹虽洁，",
                "空谷难久将谁亲，当诗一篇差可人。",
                "秋兰蘪芜亭下生亦蕃，夫人自有美子何足言。",
                "采撷但慰吾愁魂，吟诗作赋北窗词更妍。",
                "万言不直一杯何足怜，咿呦聊用穷吾年。",
                "能来西畴清坐一榻横，长饥亦不轑釜云无羹。",
                "荀卿论义荣，迳庭大不近人情。",
                "是非亦置之，古人踽踽凉凉生何为。",
                "扬雄择中庸，反反骚痛湘累。",
                "我今不见雄，此心犹为君子夷。",
                "世间趣舍不同，岂但羊枣鲙。",
                "陶潜自谓，结庐人世，",
                "无车马喧，心远能尔。",
                "安有郑君，其门如市，",
                "亦能自谓，我心如水。"
            ]
        },
        {
            "title": "赴广陵道中三首",
            "content": [
                "醉卧符离太守亭，别都弦筦记曾称。",
                "淮山杨柳春千里，尚有多情忆小胜。"
            ]
        },
        {
            "title": "同柳戒之夜过三学院",
            "content": [
                "步月寻溪过佛斋，溪边石藓湿芒鞋。",
                "虚窗独卧听松竹，半夜一山风雨来。"
            ]
        },
        {
            "title": "初与文潜入馆鲁直贻诗井茶砚次韵",
            "content": [
                "黄侯阅世如传邮，自言何预风马牛。",
                "草经不下天禄阁，诗入鸡林海上州。",
                "兼陈九鼎灿玉铉，并缀五冕森珠旒。",
                "后来傀磊有张子，姓名并向紫府收。",
                "青春一篇更奇丽，势到屈宋何秋秋。",
                "洮州石贵双赵璧，汉水鸭头如此色。",
                "赠酬不鄙亦及我，刻画无盐誉倾国。",
                "月团聊试金井漪，排遣滞思无立锥。",
                "乘风良自兴不浅，愁报孟侯无好诗。"
            ]
        },
        {
            "title": "送李知章下第归河北",
            "content": [
                "斗鸡击剑邺王台，万古英雄死不埋。",
                "子去悲歌宜有和，露萤白首亦常材。"
            ]
        },
        {
            "title": "洞仙歌 泗州中秋作",
            "content": [
                "青烟幂处，碧海飞金镜。永夜闲阶卧桂影。露凉时、零乱多少寒螀，神京远，惟有蓝桥路近。水晶帘不下，云母屏开，冷浸佳人淡脂粉。待都将许多明，付与金尊，投晓共、流霞倾尽。更携取、胡床上南楼，看玉做人间，素秋千倾。",
                ""
            ]
        },
        {
            "title": "寄怀八弟三首",
            "content": [
                "平日鸰原左右手，蟨邛前后未须论。",
                "清秋淮上多诗句，白首篱边近酒樽。",
                "杜舅高情笃兄弟，先君至性厚闺门。",
                "两公与尔同师法，相待归来老此园。"
            ]
        },
        {
            "title": "出都呈十五叔父",
            "content": [
                "凌兢瘦马不堪驱，塞眼红尘暗九衢。",
                "太学虀盐聊乐只，故园桃李且归欤。",
                "上书北阙三年困，种豆南山一半芜。",
                "忍志动心天相我，莫惭关吏辱陈余。"
            ]
        },
        {
            "title": "阎醇老作默斋",
            "content": [
                "净名良久文殊叹，此是如来不二门。",
                "要识结瘖非是默，应知分别亦无言。",
                "一弦曾得嵇生愧，三复能令孔子尊。",
                "正复立谈封万户，时清何害口澜翻。"
            ]
        },
        {
            "title": "闻文潜舍人出试院约毅父考功寻春",
            "content": [
                "上界官府多文书，我臞犹比山泽儒。",
                "闲忙态异亡羊等，一月不见霜侵须。",
                "虽无京兆白花沥，还有太官青玉壶。",
                "武安曾孙我外弟，闻君得人助君喜。",
                "可能饼果餍儿童，不有杯盘到邻里。",
                "去年南归饮王家，把盏犹见黄梅花。",
                "城南寻春成岁事，忍不省顾随泥沙。",
                "世事何须还刺口，轻薄论交翻覆手。",
                "自怜只似永州甿，归喜蛇存视吾缶。"
            ]
        },
        {
            "title": "陌上花八首",
            "content": [
                "陌上偷来为看花，饶声鹦鹉莫夭斜。",
                "犊车缓缓随芳草，不去桃源阿母家。"
            ]
        },
        {
            "title": "次韵履常见贻",
            "content": [
                "人皆爱陈子，新雨尚能来。",
                "但使门多客，何嫌室自埃。",
                "弓旌无远野，城郭有遗才。",
                "底日常侯舍，传声四辈催。"
            ]
        },
        {
            "title": "次韵鲁直谢李右丞送茶",
            "content": [
                "都城米贵斗论璧，长饥茗碗无从识。",
                "道和何暇索槟榔，惭媿云龙羞肉食。",
                "壑源万亩不作栏，上春伐鼓惊山颜。",
                "题封进御官有局，夜行初不更驿宿。",
                "冰融太液俱未知，寒食新苞随赐烛。",
                "建安一水去两水，易较岂如泾与渭。",
                "右丞分送天上余，我试比方良有似。",
                "月团清润珍豢羊，葵花琐细胃与肠。",
                "可怜赋罢群玉晚，宁忆睡余双井香。",
                "大胜胶西苏太守，茶汤不美夸薄酒。"
            ]
        },
        {
            "title": "黄河",
            "content": [
                "黄河啮小吴，天汉失龟鳖。",
                "灵原潭下藕烂死，只有菖蒲不生节。",
                "白马桥边迎送胡，冀州断道无来车。",
                "新堤筑得高嵽嵲，旧堤杵声未可绝。"
            ]
        },
        {
            "title": "饮酒二十首同苏翰林先生次韵追和陶渊明十三",
            "content": [
                "斋居忽若遗，不识身与境。",
                "颇疑酣中似，奈尔辄复醒。",
                "东坡自云然，挈世一裘领。",
                "是事吾有师，安敢囊出颖。",
                "指穷火巳传，岂待得薪炳。"
            ]
        },
        {
            "title": "和石明叔喜雪",
            "content": [
                "解冻南风故未熏，六英先岁无车尘。",
                "尽消日观千岩雪，初破江梅一萼春。",
                "立召金闺通籍客，更呼花艳大堤人。",
                "使君日饮无功业，同乐何妨亦为民。"
            ]
        },
        {
            "title": "次韵阎甥伯温池上八首",
            "content": [
                "自从移居来，城市益啾扰。",
                "如何跬步近，亦有鹭下沼。",
                "朅来欲骋骛，诘曲故百遶。",
                "人间南柯梦，方此犹复小。"
            ]
        },
        {
            "title": "夏夜雨意",
            "content": [
                "凝云遮汉月不舒，微电时照东南隅。",
                "风条不动柱础湿，初夜深砌吟蝼蛄。"
            ]
        },
        {
            "title": "答闳中顺之",
            "content": [
                "黄卷修然遇古人，千秋遗恨一朝伸。",
                "久干文举尊中酒，虚负渊明头上巾。",
                "缨冠未暇念同室，闭眼自欲观吾身。",
                "幸有元和文似锦，不妨白雪和阳春。"
            ]
        },
        {
            "title": "白纻辞上苏翰林二首",
            "content": [
                "白纻棼莫缉，纫兰作衣袪。",
                "朝兮日所暴，暮兮雨所濡。",
                "木瓜谅微物，期报乃琼琚。",
                "芳华辞甚妙，赠我不如无。"
            ]
        },
        {
            "title": "西归七首次韵和泗州十五叔父七",
            "content": [
                "古人重生男，豚酒庆亲戚，",
                "桑弧射四方，言有四方役，",
                "奉璋比德性，堕地要膂力，",
                "如何晋公子，安乐忘所适，"
            ]
        },
        {
            "title": "和文潜试院道旧",
            "content": [
                "璧月照歌淮上舫，姚花引醉福昌城。",
                "何如阊阖门西北，卧听秋风枕畔声。"
            ]
        },
        {
            "title": "次韵邓正字慎思秋日同文馆九首",
            "content": [
                "平生邓夫子，文墨晚相依。",
                "台阁佳声在，湖湘爽气归。",
                "诗夸束笋密，发叹耨苗稀。",
                "勤苦千秋事，川明水孕玑。"
            ]
        },
        {
            "title": "贾硕秀才得两圭有邸",
            "content": [
                "混沌既凿元气痡，鸿源滔天尧曰吁。",
                "羽渊之化三足逋，玄圭告功闻禹书。姚虞班器奔九区，涂山合瑞群辟趋。",
                "三朡肆伐夏宝俘，下逮血祭仍疈辜。",
                "飨有明德繄玉如，霍山属之医无闾。",
                "裂崖剖璞陈璠玙，追琢出美山为虚。",
                "两圭礼地四望俱，寸尺可识形可图。",
                "缗城之西物色古，霹雳野火烧墙堵。",
                "大氓筑室动千杵，奔泉启锸幽奇睹。",
                "阴溪埋冰剥寒土，浓氛却埽孤月吐。",
                "森然愕立疑未举，荧荧幽光射败筥。",
                "邻人进说田父怖，张伯不敢私自取。",
                "初来画地为予语，邸圆中规圭合矩。",
                "镶奇未可一二数，嬴颠刘蹶分莽卤。",
                "礼严登降谨仰俯，牲玉不加随豆簠。",
                "饩羊之存良小补，此宝岂徒周石鼓。",
                "酆城尺铁尚可神，老虬跃水生雷雨。"
            ]
        },
        {
            "title": "初望庐山",
            "content": [
                "休说江南青未了，一庵一径可容身。",
                "宦程正迫西风急，未是卢山伫足人。"
            ]
        },
        {
            "title": "题宗室大年画扇四首",
            "content": [
                "西风入丛竹，惨澹带秋阴。",
                "惊起中汦雁，衡阳万里心。"
            ]
        },
        {
            "title": "和苏翰林题李甲画雁二首",
            "content": [
                "萧条新湖秋，霜落洲渚洁。",
                "莲垂兰杜死，菖莆见深节。",
                "惨澹沙砾姿，清波侣群鸭。",
                "往时吴兴守，看画忆苕霅。",
                "为仪尚不污，孤高比云月。",
                "闻在雪堂时，满堂唯画雪。"
            ]
        },
        {
            "title": "和王定国二首一",
            "content": [
                "可怜好月如好人，我欲招之入窗户。",
                "人言明日当大暑，君看繁星如万炷。",
                "想君映月读书时，清似列仙臞不肥。",
                "我正甘眠愁日出，朝骑一马暮还归。"
            ]
        },
        {
            "title": "维夫君兮桂舟一首送梁正受归汶阳",
            "content": [
                "维君兮桂舟，酌余酒兮揽君留。",
                "君何为兮此野，菊菲菲兮蜨下。",
                "韡韡兮煌煌，烂金敷兮袭余堂。",
                "茱萸兮芙蓉，众芳越兮乱五风。",
                "饥咀兮灵芝，君歌乐兮余和之。",
                "日下兮野阴，澹忘归兮中林。",
                "橘栋兮梅宇，纷琼茅兮被南荣。",
                "白羽兮黑翮，邀仙人兮语此文。",
                "余高驰兮世之外，君猋举兮先余至。",
                "襟带兮东方旦，争门兮汶之阳。",
                "大野兮始波，翔鶬鹳兮嘷鴐鹅。",
                "群宿兮迷址，旅食兮殚穗。",
                "霜肃肃兮叶方下，君欲济兮淹回。",
                "水信道兮躞蹀，冠如箕兮带长铗。",
                "里千室兮士一喙，余不善兮纷余谇。",
                "世谓折扬好兮，余白雪而莫知弃。",
                "火布而以为垢兮，胡不浣炎而振之。",
                "彼镆邪而能言兮，工谓余以不祥。",
                "聊逍遥而挫鋭兮，蒙黯黮而益光。"
            ]
        },
        {
            "title": "次韵和求仁不赴照碧堂会呈无愧之作",
            "content": [
                "政成欢诵沸田莱，留钥雍容更上才。",
                "缭郭平湖从昔好，倚天朱槛为谁开。",
                "曳裾况是他年旧，倒载何妨尽日陪。",
                "自有登高能赋客，可容清坐咏南台。"
            ]
        },
        {
            "title": "五丈渠",
            "content": [
                "五丈渠，河水啮堤三里余。",
                "悬流下喷水渤潏，讹言相惊有怪物。",
                "泺东渔子浮两舠，清晨径流双鬣摇。",
                "惊人跳起横触岛，大鲟十尺长夭矫。",
                "杀之信宿不敢言，并村稍稍闻者諠。",
                "伐鳞封肉担揭去，两日一村猫犬饫。",
                "夜来水泛州西原，青青百顷白波翻。",
                "里巫推变咎渔子，豫且贼神实为此。",
                "此邦一年不榖食，卖鱼取钱当常职。",
                "闻道相家口，津人无敢凭。",
                "大鱼死，小鱼灵"
            ]
        },
        {
            "title": "题庐山",
            "content": [
                "南康南麓江州北，五百僧房缀蜜脾。",
                "尽是庐山佳绝处，不知何处合题诗。"
            ]
        },
        {
            "title": "鸾车引",
            "content": [
                "推鸾车，伐鼍鼓。",
                "从帝子，迎天女。",
                "天女喜，立龙旗。",
                "冯小宝，光陆离。",
                "云斑斑，覆铜山。",
                "新城鸣鴃如乳乌，飞来为尔栖青梧。",
                "控鹤府令云衣裾，仆射窜死令公诛。",
                "妇惧儿无呼，儿呼惊索胡。",
                "宜都内人立次且，手擎何物金唾壶。",
                "请为大家画长图。徐公子，",
                "哗且止，卿无来。",
                "明堂屡舞覆龙杯。覆杯之傍戏大鼠，",
                "卿欲投之梁公惧。"
            ]
        },
        {
            "title": "送长道客滑道士",
            "content": [
                "海山兜率事悠悠，底处仍须着力修。",
                "莫认箭边曾有鹿，安知蓑外是无牛。",
                "社樗共作支离病，园絮同为汗漫游。",
                "亦见颜公为言此，春风过尽不抬头。"
            ]
        },
        {
            "title": "赴蒲道中寄洛倅王定国",
            "content": [
                "莫嫌马上过春风，得句桃溪柳涧中。",
                "王事勤君急星火，客程驱我正萍蓬。",
                "朅来尚可轻千里，归去何妨共两翁。",
                "学道如今有微力，作官求了不求功。"
            ]
        },
        {
            "title": "用谷字韵答提刑毅父治河桥",
            "content": [
                "两堤马头高作山，两津车路深成谷。",
                "截川夭矫暮虹背，排浪参差动蚿足。",
                "七牛蹴河犹怒目，一牛从能往不复。",
                "借牛使河此圣时，强饮不须求马玉。"
            ]
        },
        {
            "title": "漫成呈文潜五首",
            "content": [
                "平时无欢苦易醉，自怪饮乐颜先酡。",
                "乃知醉人不是酒，真是情多非酒多。"
            ]
        },
        {
            "title": "复用前韵答十五叔父任城相会见和诗任城有李",
            "content": [
                "太华玉莲甘适口，我欲求之青壁斗。",
                "昆仑不睹睹大宛，何异学射中涂还。",
                "平生傲世予南阮，臧否未容留齿间。",
                "七贤远迹冥鸿上，咸也复幸青云赏。",
                "归来浊酒厌独倾，疲马却走诸任城。",
                "红桃白李晚寂莫，黄菊独曝秋阳荣。",
                "谪仙酒楼余旧址，明月年年飘桂子。",
                "不见山东故小吏，斗酒双鱼谁共喜。",
                "恸哭穷涂自古难，不应更待雍门弹。",
                "瓜田今岁初自垦，柴车后日复谁攀。",
                "东阿下望有归意，且为子建留鱼山。",
                "",
                ""
            ]
        },
        {
            "title": "寄怀八弟三首",
            "content": [
                "扬州全盛吾能说，鸭脚琼花五百年。",
                "忽见山光好诗轴，却思淮浦旧渔船。",
                "柴荆故俗真虚老，松菊幽斋已重迁。",
                "便作扶藜望衡霍，清秋随分有风烟。"
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "江南盛郁蒸，代北纷霰雪。",
                "卞生无出游，何以得此刖。",
                "一朝有天运，春华未萎绝。",
                "吾犹托雄鸠，而彼固不拙。",
                "",
                ""
            ]
        },
        {
            "title": "过金堤刘景文",
            "content": [
                "云间高堞如云白，草下深濠如草碧。",
                "逶迤陇断出平堤，前见黄河如带直。",
                "官居乃在城西原，荒台古木乌鸟翻。",
                "美人芳气如秋菊，坐令晔晔弃中园。",
                "不忧泑泽豪不杀，夜识汉中龟鳖在。",
                "借须走马候水曹，后时此会何由再。",
                "霸陵往来初避名，执贾不回人更惊。",
                "无心踯躅路寝养，服车安用仍一鸣。",
                "未若捧罂何不可，二豪螟蛉与蜾臝。",
                "况闻举案良亦贤，那爱五花论酒钱。",
                "不然憭憟坐岁晚，风入衰柳催寒蝉。",
                "我论李君其趣独，自喻愚公徙王屋。",
                "是中聊可外形骸，官闲方辔相与来。"
            ]
        },
        {
            "title": "次韵邓正字慎思秋日同文馆九首",
            "content": [
                "前世诸生选，平居数路开。",
                "乡闾自相与，岩穴亦时来。",
                "射雉空亡矢，为蛇更夺杯。",
                "千金曾市骨，聊用作龙媒。"
            ]
        },
        {
            "title": "渑池道中",
            "content": [
                "虎狼敌国易良图，望见将军要引车。",
                "不畏秦强畏廉斗，古来只有蔺相如。"
            ]
        },
        {
            "title": "拟乐府十二辰歌",
            "content": [
                "鼷鼠食牛牛不知，牛不愿骍而愿犁。",
                "虎噫来风皮见藉，兔狡宅月肩遭胹。",
                "欲兆幽烽二龙死，独微晋泽一蛇悲。",
                "失马吉凶方聚门，亡羊臧谷未宣分。",
                "沐猴冠带去始惬，木鸡风雨漠何闻。",
                "不须皎皎吠蜀狗，阮子与猪同酒樽。"
            ]
        },
        {
            "title": "复至凝祥池上",
            "content": [
                "去岁相携此地游，西风垂果奉灵湫。",
                "春工变化浑无迹，红满枝条绿满洲。"
            ]
        },
        {
            "title": "和胡戢七首",
            "content": [
                "住近苏门有白云，闭关却扫道逾尊。",
                "相逢不语忽长啸，今日岂无人姓孙。"
            ]
        },
        {
            "title": "忆庐山示无斁弟",
            "content": [
                "湖口西江外，庐山已目前。",
                "太虚藏不极，彭蠡浸无边。",
                "五老宁行地，香垆自供天。",
                "芝田隔人世，应有读书僊。"
            ]
        },
        {
            "title": "淮壖",
            "content": [
                "淮壖日没风卷沙，黄昏飞雪如落花。",
                "孤舟有客寒不饮，欹枕关篷夜忆家。",
                "雪飞篷底洒我额，篷隙虚明来晓色。",
                "纸屏布被风飕飕，惊起开篷满船白。",
                "船头雪重折黄芦，下有宿雁惊相呼。",
                "天寒四野无行客，冻卧孤舟愁盗贼。",
                "厌闻淮浪打船声，原上风号天正黑。",
                "土膏已动春阳来，安得长风埽雾开。",
                "豁然天外见白日，为君挂席凌清淮。"
            ]
        },
        {
            "title": "守蒲次新安西先寄府教授之道弟",
            "content": [
                "文章之子日翘翘，恐不能如岂有超。",
                "助我彤襜问民俗，烦君泮水采风谣。",
                "预知薄宦妨同处，且可清樽约屡招。",
                "十月驱车汉函谷，冷云高处望中条。"
            ]
        },
        {
            "title": "谒岱祠即事",
            "content": [
                "泽南三百里，极望横天云。",
                "云端色凝黛，谛视初可分。",
                "峥嵘介丘像，澒洞元气屯。",
                "顷刻有变化，惨澹殊明昏。",
                "天行帝出震，其位生物元。",
                "不周偾西北，川乃东南奔。",
                "宁知六鳌死，竟使二山沦。",
                "不有是难倾，孰维大块根。",
                "尝闻周官说，实惟天帝孙。",
                "神灵所镇守，民物斯芘存。",
                "幽明吻一理，有道惟常尊。",
                "不觉下马拜，僮奴亦蹲循。",
                "乃知正直理，足使冥顽敦。",
                "三王有损益，商人所尊神。",
                "明法或不惧，夜行安得逡。",
                "以此辅世教，庶几驱骜民。",
                "暮宿太平驿，不眠虑丝棼。",
                "明朝好天色，万象开胚浑。",
                "势横恒碣尽，支压齐鲁蹲。",
                "五色冒日观，一握通帝阍。",
                "恢拓下嶊嶉，青苍上氤氲。",
                "泉石竞沮洳，烟岚互纷纶。",
                "高举躐风海，深蹯跆火轮。",
                "涛波卷堆阜，一一溟渤吞。",
                "棋枰视井邑，匕箸藏松椿。",
                "碧瓦峙双阙，红墙缭长闉。",
                "愿瞻岩閟客，内涤邪垢魂。",
                "赐臣登绝顶，一览神秀原。",
                "万壑射窈窕，三坛矗嶙峋。",
                "莽不睹项领，何能穷髀跟。",
                "稍稍指凫绎，依依数亭云。",
                "松列大夫爵，鸁识将军坟。",
                "琐屑涧花丽，霏微崖药熏。",
                "广大良有以，奇险安足论。",
                "瑰诡有形上，颓然德弥惇。",
                "得无希夷子，傲世逃深蓁。",
                "亦有黄冠士，相对如麖麏。",
                "此曹啮草木，语道良未闻。",
                "解榻坐中观，洗心驰大钧。",
                "形气要得一，不然随物泯。",
                "是事亦姑置，幽寻聊可勤。",
                "初疑无字碑，莹洁谁敢文。",
                "又怪玉女井，高绝何由奫。",
                "俯穿斗仙岩，鸟下天壁垠。",
                "侧度五贤堂，熊经背逡巡。",
                "剑石危数履，女萝柔履扪。",
                "挥斥八极远，风来袂轩轩。",
                "寥廓自无梯，犹疑天可宾。",
                "阴谷不敢视，恐落魑魅群。",
                "安得遂独往，身如黄鹄翻。",
                "周流遍五岳，采掇芝英繁。",
                "即欲憩圆峤，或当止昆仑。",
                "众真迎我语，一笑颜玉温。",
                "是中差可乐，子胡恋尘樊。",
                "答此太遗物，身闲犹事君。",
                "重华迹已远，秦汉事方烦。",
                "成功属吾宋，五礼垂后昆。",
                "皇帝二载春，臣备太史员。",
                "紬绎自帝典，颇识康哉言。",
                "泥金白玉字，愿颂无前勋。",
                "有志类韩愈，无书愧文园。",
                "臣发将雪素，臣心犹日暾。",
                "今此在林薮，跳身同玃猿。",
                "徒观众山小，愁绝下天门。"
            ]
        },
        {
            "title": "八音歌二首答黄鲁直",
            "content": [
                "金兰况同心，莫乐心相知。",
                "石田罹清霜，念此百草腓。",
                "丝看煮茧吐，士听愤悱语。",
                "竹马非妙龄，美人恐迟暮。",
                "匏系鲁东家，今君尚天涯。",
                "土膏待阳瘅，气至如咄嗟。",
                "革薄不可廓，士迫下流恶。",
                "木无松柏心，蝎处蝼蚁托。"
            ]
        },
        {
            "title": "复用前韵答鲁直并呈明略",
            "content": [
                "黄子人谈不容口，岂与常人计升斗。",
                "文章屈宋中阻艰，子欲一身追使还。",
                "离骚憭栗悲草木，幽音细出芒丝间。",
                "阳春绝句自云上，折杨何烦嗑然赏。",
                "横经高辩一室惊，乍似远人迷广城。",
                "隔河相和独许我，枯卉亦有条之荣。",
                "廖君不但西南美，谁见今人如是子。",
                "多髯府掾正可谑，蛮语参军宁素喜。",
                "君不见古来皆醉餔糟难，沐浴何须仍振弹。",
                "斲冰无处用兰拽，芙容木末安能攀。",
                "只无相报青玉案，自有平子愁关山。"
            ]
        },
        {
            "title": "次韵练定祥符听法",
            "content": [
                "弥天一滴水，何处是曹溪。",
                "若作声来解，还成瞪发迷。",
                "白云遮刹远，翠竹向檐低。",
                "是物元非物，庄周未可齐。"
            ]
        },
        {
            "title": "送曹子方福建转运判官二首一",
            "content": [
                "谈经草檄鬓华生，初拥闽山传节行。",
                "江入桐庐青欲断，溪从剑浦碧来迎。",
                "茶虽户种租宜薄，盐不家煎价欲平。",
                "要使祈招歌德意，君恩不为远人轻。"
            ]
        },
        {
            "title": "望香垆峰",
            "content": [
                "危楼曲径群岩遍，蜡屐青鞋到处逢。",
                "更上五峰双剑表，香垆依旧半天中。"
            ]
        },
        {
            "title": "和胡戢七首",
            "content": [
                "闻说归心已浩然，苏门况有子云廛。",
                "广文不去惭官长，系马堂阶要酒钱。"
            ]
        },
        {
            "title": "题李偁推官颐斋",
            "content": [
                "无舍灵龟观朵颐，自求口实君自知。",
                "谁为此者君名之，其说不烦求我诗。",
                "君家严君业夔伊，虎视耽耽雄四夷。",
                "四方是维天子毗，汶阳一室大泽陂。",
                "我往受业拜门垂，闻公一语洗然奇。",
                "我归瞠若安可追，君才固是麒麟儿。",
                "幼读父书壮思施，不卑小官乃吾师。",
                "况有内乐潜天倪，荒城无人谁过之。",
                "面城筑室兹逶迤，去年秋雨河股移。",
                "百草不生苔拥基，蚁子缘础螾粪泥。",
                "夜眠不稳忧为池，今年闰早春气迟。",
                "墙根隙地稍可埤，初植防风种黄耆。",
                "莱州石鼎青琉璃，地垆宿火风鸣枝。",
                "对君长语清未疲，外轻内顺生理宜。",
                "问从何得聊我治，眉州夫子言可规。",
                "麻田处士术安期，今之崇丘历九疑。",
                "见人不语下臂驰，遁逃乎阴食蛤梨。",
                "君何伧囊不往随，与访汗漫还无时。",
                "还无时，我何适，北山之南南山北。"
            ]
        },
        {
            "title": "用文潜馆中韵赠蔡学正天启",
            "content": [
                "蔡侯饱学囷千釜，濯足清江起南土。",
                "立谈颇似燕客豪，快夺范睢如坠雨。",
                "东城禽羽未足言，柏直何为口方乳。",
                "蒋侯山中伴香火，三年不厌长斋苦。",
                "平生傀落有谁同，要得张侯三日语。",
                "昼闲那自运甓忙，时清不用闻鸡舞。",
                "桓荣欢喜见车马，书册辛勤立门户。",
                "自当食肉似班超，猛虎何尝窥案俎。"
            ]
        },
        {
            "title": "和东坡先生梅花三首",
            "content": [
                "霜晴十月玉溪村，见梅开早客迷魂。",
                "山阿若有人含睇，跂望不到霜烟昏。",
                "东西野寺通两径，上下竹篱开一园。",
                "落身曲蘖盆盎里，晨坐对花无酒温。",
                "归来山月照玉蕊，一杯径卧东方暾。",
                "罗浮幽梦入仙窟，有屦亦满先生门。",
                "欣然得句荔支浦，妙绝不似人间言。",
                "诗成莫叹形对影，尚可邀月成三樽。"
            ]
        },
        {
            "title": "直舍即事",
            "content": [
                "秋云多重阴，凌旦亦可乐。",
                "虚斋坐亭午，寒雨依高阁。",
                "王官有忧责，霖潦河未落。",
                "孝先但欲眠，不奈弟子谑。",
                "黄花迫晚景，白露下丛薄。",
                "独当慰佳节，得酒自斟酌。"
            ]
        },
        {
            "title": "西归七首次韵和泗州十五叔父六",
            "content": [
                "赠君彼风兰，佩之可为珰，",
                "赠君彼露荷，制之可为裳，",
                "薄言兹撷掇，道远莫置傍，",
                "峥嵘又岁暮，与君同所望，"
            ]
        },
        {
            "title": "次韵校书孔彦常校资治通监作",
            "content": [
                "群公爱我邀我居，平生文举情岂疏。",
                "钩陈玄武在北极，上帝之府森图书。",
                "赵韩魏降显德尾，司马蝉嫣世良史。",
                "其人不见其言在，青草生原岁阳止。",
                "吾君好学由生知，成汤得尹方有为。",
                "应合它年尹躬学，书成泣像麒麟阁。"
            ]
        },
        {
            "title": "饮酒二十首同苏翰林先生次韵追和陶渊明十七",
            "content": [
                "淮南夏早收，晚秧亦含风。",
                "连舻似雍绛，千斛输吴中。",
                "使君饮酒乐，岁美关梁通。",
                "安得天下人，俱忘楚人弓。"
            ]
        },
        {
            "title": "感兴",
            "content": [
                "渊明褊志迷归去，叔夜支辞谬养生。",
                "道有穷通千世运，命无夭寿四时行。",
                "我能为蝶斯同化，子亦知鱼乃至情。",
                "谓马谓牛无不可，楚肝越胆太分明。"
            ]
        },
        {
            "title": "用寄成季韵呈鲁直",
            "content": [
                "怀英名高长史口，独以一人当北斗。",
                "黄公崛起与之班，奄有斯名唐以还。",
                "文章破觚赖圣世，笔墨未逃蹊径间。",
                "湖州太守诸儒长，可独进贤无上赏。",
                "曾语黄公四坐惊，竞吟佳句汶阳城。",
                "饮茶未胜薄酒倾，若人所辱伊人荣。",
                "凤兮德衰众鸟耻，陈蔡不忧颜氏子。",
                "穷吟百轴传未已，短发频搔为君喜。",
                "君不见富贵及时行乐难，虽无赵女有秦弹。",
                "梦中自古不识路，月在云际劳梯攀。",
                "何时半岭闻清啸，相值苏门百尺山。"
            ]
        },
        {
            "title": "次韵邠倅王正夫",
            "content": [
                "函谷鸡鸣满面尘，夫君泛爱尚为亲。",
                "清时有味俱吾党，黄发相看更几人。",
                "物理未惊翁丧马，世情应笑子知津。",
                "似闻绝塞风沙苦，只约觥船莫负春。"
            ]
        },
        {
            "title": "饮酒二十首同苏翰林先生次韵追和陶渊明四",
            "content": [
                "园林日夕好，花繁时鸟飞。",
                "少年玩芳物，不饮成坐悲。",
                "只今未白发，念昔已依依。",
                "纷华战吾道，决胜当有归。",
                "挫锐培其根，外槁中匪衰。",
                "念方终日行，辎重安得违。"
            ]
        },
        {
            "title": "再用前韵答之道弟府教授",
            "content": [
                "文辞便是升堂贾，谈辩宁非入幕超。",
                "已谓襄中能出颖，那知车下正哀谣。",
                "但从袁盎无何饮，莫笑冯公不见招。",
                "伴我河山访陈迹，明年红紫满阳条。"
            ]
        },
        {
            "title": "宫亭神甚灵云有婢名如愿以借客有所求叩如愿",
            "content": [
                "同舟自古无胡越，南北东西路不同。",
                "不问宫亭借如愿，只求四面与分风。",
                "",
                ""
            ]
        },
        {
            "title": "陌上花八首",
            "content": [
                "吴歌白纻怨芳菲，肠断怀王去不归。",
                "陌上如今小花伴，山前山后白鹇飞。"
            ]
        },
        {
            "title": "扬州杂咏七首",
            "content": [
                "龙兴寺里青云干，后土祠中白雪葩。",
                "五百年间城郭改，空留鸭脚伴琼花。"
            ]
        },
        {
            "title": "庐山",
            "content": [
                "丹碧沉沉虎豹闲，松幢引度九重关。",
                "人间未觉浑无路，天上还惊更有山。",
                "瑶草红泉供挹酌，金风白露送跻攀。",
                "良游自叹平生误，便作归来鬓已斑。"
            ]
        },
        {
            "title": "叙旧感怀呈提刑毅父并再和六首",
            "content": [
                "二人射策几人惊，要与三苏共入评。",
                "先圣子孙多异禀，累朝图牒有高名。",
                "书传科斗犹须定，钓拂珊瑚未可行。",
                "子墨文章豪气在，登临怀古一含情。"
            ]
        },
        {
            "title": "感怀追和柳子厚郊居岁暮韵",
            "content": [
                "残暑夜如炊，晓风吹萧索。",
                "开门望林木，引蔓修篱落。",
                "所欣尘累远，不恨生涯薄。",
                "心事少干云，白头成忆昨。"
            ]
        },
        {
            "title": "山坡陀辞",
            "content": [
                "山坡陀兮下属江，势崖绝兮涛波所荡如颓墙。",
                "松郁律兮其高百尺，旁枝虬鹜葛虆之。",
                "仰不见日兮之下可依，吾曳杖兮吾僮以吾之书随。",
                "邈余望兮水中汦，颀然而长者黄冠兮羽衣。",
                "轩牙頣坦腹涛石箕坐兮，",
                "石亦有趾安不危，四无人兮可忘饥。",
                "仙人偓佺兮自言其居瑶之圃，",
                "一日一夕兮飞相往来不可数。",
                "使其开口梦中仇池我归路，",
                "此非小有兮噫乎何以乐此而不去。",
                "昔余游于葛天氏兮，身非陶氏犹与偕乘。",
                "渺莽良未可兮，仆夫悲余马怀。",
                "聊逍遥兮容与，晞余发兮兰之陼。",
                "余论世兮千载一人犹并时，",
                "歧叕有歧兮余行诘曲欲知余者希。",
                "峨峨洋洋余方乐兮，譬余舟于水。",
                "鱼沉鸟扬亦不知，何必每念辄得应余若击，",
                "坐有如此兮人子期。"
            ]
        },
        {
            "title": "贵溪徐氏招隐园昔王表避乱居此山依之者数千",
            "content": [
                "鬼谷西来一丈清，三山箕拱慰高情。",
                "时平尚欲依王表，南斗逍遥毕此生。",
                "",
                ""
            ]
        },
        {
            "title": "盐角儿 亳社观梅",
            "content": [
                "开时似雪。谢时似雪。花中奇绝。香非在蕊，香非在萼，骨中香彻。占溪风，留溪月。堪羞损、山桃如血。直饶更、疏疏淡淡，终有一般情别。",
                ""
            ]
        },
        {
            "title": "用前韵答李行正教授",
            "content": [
                "见我淮南被召西，重来学馆尚栖迟。",
                "未容小隐通三径，聊可卑飞共一枝。",
                "饮罢玉山方突兀，赋成笔陈已淫夷。",
                "霜荷叶叹青衫旧，闻子修身自畏知。"
            ]
        },
        {
            "title": "次韵四叔父寄贺二叔父少监入馆并见寄诗",
            "content": [
                "琅邪太守鲁儒英，典校还高刘更生。",
                "已似诸荀并才子，复如群窦占诗名。",
                "尚吟河水怜孤侄，应与乡人痛伯兄。",
                "老鹤长鸣近天汉，可容丛灌和骊庚。"
            ]
        },
        {
            "title": "出城三首",
            "content": [
                "故国龙舟休水调，高城雉堞尚云间。",
                "蜀冈朝雨如轻雾，不见春江草外山。"
            ]
        },
        {
            "title": "次韵邓正字慎思秋日同文馆九首",
            "content": [
                "气入中秋劲，更传午夜长。",
                "青灯蛾舞急，白月雁啼凉。",
                "羁旅生来惯，淹留久却忘。",
                "吟诗酬邓子，毕昴出东方。"
            ]
        },
        {
            "title": "秋竹",
            "content": [
                "秋风多烦冤，竹是岁寒物。",
                "朝寒阶玲珑，暮寒阶恤勿。",
                "翻然下一叶，未觉瘦崷崒。",
                "岂无陈根旁，寂莫众头屈。",
                "何时雷填填，看尔射地出。"
            ]
        },
        {
            "title": "感兴五首次韵和李希孝三",
            "content": [
                "长歌遗世情，沧浪之水清。铄金在众口，折轴由群轻。",
                "君子贵同尘，安事皎皎明。",
                "傥在子所呼，牛马亦我名。"
            ]
        },
        {
            "title": "慎思闻家弟无斁捷解见贻用前韵",
            "content": [
                "吾弟平生辛苦同，匹雏志举百钧钟。",
                "自惭操瑟尚不斥，劝使力田终有逢。",
                "青眼故人欣捷报，白头老母喜占从。",
                "书林傥预西城集，爵子酣酣香正浓。"
            ]
        },
        {
            "title": "晚春二首二",
            "content": [
                "春归风雨一朝尽，画静园林诸趣嘉。",
                "蜻蜓出水群掠蚋，鹎鵊卫巢双趁鸦。"
            ]
        },
        {
            "title": "东皋十首",
            "content": [
                "屋名尽挂陶家牓，人物应惭菊畔身。",
                "解作文章肯归去，不应陶后说无人。"
            ]
        },
        {
            "title": "东坡先生移守广陵以诗往迎先生以淮南旱书中",
            "content": [
                "去年使君道广陵，吾州空市看双旌。",
                "今年吾州欢一口，使君来为广陵守。",
                "麦如栉发稻立锥，使君忧民如己饥。",
                "似闻维舟祷灵塔，如丝气上淮西脽。",
                "随轩膏泽人所待，风伯何知亦前戒。",
                "虎头未用沈沧江，龙尾先看挂清海。",
                "为霖功业在傅岩，如何白首拥彤幨。",
                "世上谗夫乱红紫，天教仁政满东南。",
                "青袍门人老州佐，干世无成志消惰。",
                "封章去国人恨公，醉笑从公神许我。",
                "琼花芍药岂易逢，如淮之酒良不空。",
                "一釂孤鸿烟雨曲，平山堂上快哉风。",
                "",
                ""
            ]
        },
        {
            "title": "和答曾敬之秘书见招能赋堂烹茶二首二",
            "content": [
                "一碗分来百越春，玉溪小暑却宜人。",
                "红尘它日同回首，能赋堂中偶坐身。"
            ]
        },
        {
            "title": "示张仲原秀才二首二",
            "content": [
                "城头急雨昏长川，城边清流鸥鹭闲。",
                "城西云黑电脚落，斜日正在城东山。"
            ]
        },
        {
            "title": "自蒲赴湖早行作",
            "content": [
                "小隐幽情薄宦身，五更骑马寿安尘。",
                "春如流水行随客，晓与青山气逼人。",
                "报国丹心千载事，对花霜鬓一番新。",
                "秦吴绝域从来恨，我已能知莫问津。"
            ]
        },
        {
            "title": "感兴五首次韵和李希孝五",
            "content": [
                "春半寒未已，今晨天气清。",
                "弹冠适新沐，搔发亦良轻。",
                "但爱百鸟乐，复怜一窗明。",
                "干世宁可期，归耕良近名。"
            ]
        },
        {
            "title": "同鲁直文潜饮刑部杜君章家次封丘杜观仲韵",
            "content": [
                "廷尉风流才绝尘，最怜高髻歌阳春。",
                "两鬟亦解倚瑟语，催送花前红袖舞。",
                "黄张翰墨海内名，席上生风清夏宇。",
                "封丘自倚笔势豪，不怕当筵赋鹦鹉。",
                "对酒含情古所怜，乐事几时如过雨。",
                "阮公炉边不拟归，陆郎班骓无用嘶。",
                "长灯照出帘幙外，缺月堕落藩墙西。",
                "斗酒双鱼何足贵，李侯气许山东吏。",
                "正须新面杂青槐，千里紫蒪江上来。",
                "长船刻玉流霞动，快引不须帆橹送。",
                "自作新词碧牡丹，箸击杯翻钗坠凤。",
                "芍药佳名闻昔人，满插不辞归帽重。",
                "倒床任作鼻鸣雷，屋上啼乌还唤梦。"
            ]
        },
        {
            "title": "将别历下二首二",
            "content": [
                "鸳鸯鸂鶒绕渔梁，摇漾山光与水光。",
                "不管使君征棹远，依然飞下旧池塘。"
            ]
        },
        {
            "title": "漫浪阁辞",
            "content": [
                "沛高皇之受嬴兮，刘别子曰楚元。",
                "羌好诗而说羲兮，敬设醴于穆生。",
                "戊始怠而穆去兮，申白笑而钳市。",
                "冨传孙而失国兮，派辟强之支子。",
                "爰清净而少欲兮，以身悟乎霍光。",
                "蹇孙向之洽闻兮，至耆老而弥良。",
                "曰众贤和于朝兮，万物和于野。",
                "粤百世而能调兮，民胥来而凤下。",
                "惟刘有后于楚兮，千岁发夫道原。",
                "流其芳以益远兮，伟壮舆之不愆。",
                "厡惟博而好直兮，向异世而复起。",
                "舆惟进而未已兮，载向学亦不坠。",
                "彼元结之信修兮，羌何为此漫浪也。",
                "将履中而晦外兮，其徳固天之放也。",
                "惟漫浪之为言兮，匪正则之嘉名。",
                "岂其惩屈之死忠兮，欲猗移以保生。",
                "结当易之一爻兮，幽人履而正吉。",
                "舆方壮而恶书兮，弃尔辅欲谁赖。",
                "吾语子漫浪之可兮，遗物往其庶几。",
                "苟畏人而群于人兮，拭唾面其犹殆。",
                "朝骋望乎紫霄兮，夕归次乎左蠡。",
                "五老兮在上，星子兮在下。",
                "垂瀑介于高丘兮，洞深林而北靡。",
                "飞梁亘于三峡兮，倏异景而殊世。",
                "青松屋兮桂宇，辛夷房兮梅户。",
                "兰糗兮菊粻，荪体荐兮肴若芳。",
                "云驷兮霓辀，岁将晏兮谁与游。",
                "烟为衣兮水为佩，君谁须兮林之际。",
                "吾以漫为旌兮，建彼太虚之上也。",
                "吾以浪为乘兮，周彼八荒之外也。",
                "羾万里厕不逢人兮，御谒我以宜止。",
                "晻轟轟而旷汹汹兮，羌何以辩乎明晦。",
                "弥高出于千仞兮，群凤过而北南。",
                "弥幽径于雷室兮，列缺惊而后先。",
                "求佺侨而不得兮，咸勃窣其在下。",
                "乃山泽之臞兮，夫何足以跂而望我。",
                "茫吾不知其所如兮，黔嬴告我以何舍。",
                "出无阴兮入无阳，旋丹崖兮匝大荒。",
                "忽临睨夫故居兮，羣梯危之蜂户。",
                "伛白叟之扶童兮，迎谓我以良苦。",
                "返吾稼兮复吾樵，山山悤}山悤}兮江滔滔。",
                "舆先人之善俗兮，虽百世犹未攺。",
                "彼鲁衰而龂龂兮，吾老穉以知耻。",
                "匪礼失而求野兮，民固化于不恌。",
                "舆克家而好常兮，庸谨行以毋慠。",
                "怀向厡之遗直兮，念尔祖而履薄。",
                "陈洪范之九畴兮，叙三统与七略。",
                "以为博而弗考兮，蹇无用而束阁。",
                "纷舆世之多贤兮，匪曲全而好修。",
                "惟仁宅与羲路兮，羌可居而必由。",
                "结信贤而自晦兮，忘其同物以迷世。",
                "凫与波而上下兮，夫固非驹之所喜。",
                "乱曰：接舆诡而悟圣兮，匪沮溺亦楚狂。",
                "圣与言而莫顾兮，人以为知乎大方。",
                "既不足用吾中兮，吾将从回宪之所臧。"
            ]
        },
        {
            "title": "金陵南数十里江心烈山崒然特起犹金山也家人",
            "content": [
                "山如浮玉一峰立，江似海门千顷开。",
                "我欲此中成小隐，莫教山脚有船来。",
                "",
                ""
            ]
        },
        {
            "title": "齐山怪石森耸其西峰日小九华",
            "content": [
                "山上有山俱巃嵷，谷中通谷更唅呀。",
                "借君筇杖穿奇崄，直至西峰小九华。"
            ]
        },
        {
            "title": "再和嘉父见贻",
            "content": [
                "使君心赏在高山，栎社宁烦匠石看。",
                "能似鼠多愁渡谷，仕如鲶钝笑缘竿。",
                "威仪披雾窥文豹，音韵当衢听玉鸾。",
                "曾共广陵花下醉，绨袍应叹一何寒。"
            ]
        },
        {
            "title": "次韵李秬重修宴亭",
            "content": [
                "壁间双记快沉冥，山畔谯门水畔亭。",
                "相国名因稽古白，使君眼为好贤青。",
                "废堤不复风摇柳，新槛依然月满汀。",
                "羁旅从公厌游乐，欲图佳致作幽屏。"
            ]
        },
        {
            "title": "东皋十首",
            "content": [
                "城市何妨亦隐沦，贾君无意向红尘。",
                "东皋瓜豆如云处，慊我幽栖不卜邻。"
            ]
        },
        {
            "title": "赠欧阳成判官",
            "content": [
                "一言子产识然明，白首怜君独抱经。",
                "去马来牛随白日，落花飞絮得浮名。",
                "曳裾五府非良计，发愤三书亦漫成。",
                "便作归休岂无食，木兰垂露菊含英。"
            ]
        },
        {
            "title": "大风过彭浪矶",
            "content": [
                "山束江穷方崒起，江盘山过却重回。",
                "无风此水常呼汹，正用风狂水斗来。"
            ]
        },
        {
            "title": "寄题宝应无斁凫舄堂二首二",
            "content": [
                "弟才方浚发，兄老更疏迂。",
                "君自轩轩鹤，吾今泛泛凫。",
                "何方折腰具，能作列仙儒。",
                "钧是亡羊事，清樽稍可娱。"
            ]
        },
        {
            "title": "题段吉先小景三首",
            "content": [
                "碧天无际日悠悠，风静沙平不见洲。",
                "彭浪矶边亦如此，危峰独木系扁舟。"
            ]
        },
        {
            "title": "饮酒二十首同苏翰林先生次韵追和陶渊明十八",
            "content": [
                "十年一麦禾，此岁亦难得。",
                "寄语吾州人，不饮良大惑。",
                "经时无死市，吏责亦可塞。",
                "先生门弟子，佐守同一国。",
                "举杯日相属，有句安得默。"
            ]
        },
        {
            "title": "松菊堂读史五首",
            "content": [
                "吾慕斯人不以官，会昌一梦中兴间。",
                "何须更作穷愁志，秋雨长时睡正闲。"
            ]
        },
        {
            "title": "饮校理盛居中家次韵二首一",
            "content": [
                "骑鸾玉府尽仙真，短羽愁攀天汉滨。",
                "诗懒便应推老手，饮豪独未后诸宾。",
                "宫壶银箭刚知夜，笼烛金华已报春。",
                "倒载微吟笑儿稚，时清宁是习池人。"
            ]
        },
        {
            "title": "复用前韵呈刑部杜丈君章",
            "content": [
                "杜侯洒墨春云暮，纷纷满纸栖鸦聚。",
                "文章不犯世故锋，牛鬼荒虚瓦棺古。",
                "平生傀磊宁独此，跻俗唐虞要遭主。",
                "先君诸父尽金兰，申以婚姻况覶缕。",
                "劳心吏卷官有程，得意朋尊美无度。",
                "尚忆花妍春仲时，休沐黄昏来叩户。",
                "苦怜蟾桂将十分，欲赠海棠无一句。",
                "巷南巷北相遇稀，而此从公慰怀慕。",
                "安石榴红傥可期，公不来过我当去。"
            ]
        },
        {
            "title": "次韵孔毅父种花因送海棠厅三大字求茶",
            "content": [
                "东园老槐春不发，举头只见中条雪。",
                "江梅去国亦凄然，一萼聊堪映庭月。",
                "未信河滩宜海棠，十株立致非所望。",
                "为君大字书堂榜，报我奁中越焙香。"
            ]
        },
        {
            "title": "叙旧感怀呈提刑毅父并再和六首",
            "content": [
                "郎潜如我未宜惊，户部须推宰相评。",
                "他日碧山思却走，当年紫府已收名。",
                "共知白发生青鬓，未废长歌续短行。",
                "樽酒不空多坐客，君家余事足陶情。"
            ]
        },
        {
            "title": "赠麻田山人吴子野",
            "content": [
                "汶阳我昔见苏李，人言吴子归未几。",
                "长啸春风大泽西，却望麻田山万里。",
                "不逢郑老溪上箭，欲致朱公路傍米。",
                "今年穷巷丝生发，马尾吹风化衣袷。",
                "定知赤鲤蓦波涛，何意黄冠惊仆妾。",
                "琅函万过阴魄悲，心无丹白炉生儿。",
                "山中种芝岂无侣，成都醉眠未当去。",
                "愿从王烈或见呼，试访孙登竟无语。",
                "弃家内愧非此流，此身天地一虚舟。",
                "未应齿豁尘埃里，乞与青精救白头。"
            ]
        },
        {
            "title": "郊居与八弟无斁读书",
            "content": [
                "坐狂得世捐，作官故不了。",
                "十年未弛负，半世不黔灶。",
                "居然颜玉雪，及是鬓蓬葆。",
                "碧山已焚鱼，白水初种稻。",
                "瓜区可深隐，圭窦便却埽。",
                "之子怀世资，行修名誉好。",
                "避人本愉恬，坐我亦枯槁。",
                "顷求田野处，政以城郭扰。",
                "常时啜仳别，幸尔晏言笑。",
                "如兰岂异臭，覆瓿本均好。",
                "不惩范釜尘，尚作韩编盗。",
                "斲轮元戒疾，纻絮非病少。",
                "莞尔劝之休，怡然守而嫪。",
                "翻思南迁久，秪幸北归早。",
                "三已令奚愠，四至卿诚巧。",
                "所欣颠木蘖，莫羡姣人了。",
                "同气靡间言，它人阙忠告。",
                "贫居无酒肉，穷巷有探讨。",
                "葵作饱蓬蓬，茗浇忧悄悄。",
                "长闲味更永，竞进念已剿。",
                "目鸿天苍苍，梦蝶日杲杲。",
                "蘅皋美新雨，藜杖邈高蹈。",
                "营斋直新径，创槛俯幽沼。",
                "架以我园檀，茨之子官草。",
                "优游聊卒岁，邂逅可同调。",
                "佩玉子终翔，菟裘我方老。",
                "囊中餐玉法，枥上追风骠。",
                "能知面不腼，未用心如搅。",
                "平生夔契慕，晚岁瞿聃妙。",
                "但欲入林深，子来应问道。"
            ]
        },
        {
            "title": "听阎子常平戎操",
            "content": [
                "峄阳之孤桐，踣自霹雳斧。",
                "龙伏之灵林复古，断文横截丝百缕。",
                "下垂七轸如牛乳，上有明星稀可数。",
                "当轩拂拭待君鼓，君心有在君未语。",
                "仲尼昔时从师襄，颀然一人犹望羊。",
                "我独怀之千古长，杖策不省颐之忘。",
                "去年河决疮未补，今年赤地无禾黍，",
                "像龙焚尪亦何取。堂上平戎不敢听，",
                "且激南风召时雨。"
            ]
        },
        {
            "title": "次韵无极以道寄金山寺佛监五绝五",
            "content": [
                "鼓角声中特地传，只今鼻孔已撩天。",
                "不应常作裴休诺，揜口何妨也默然。"
            ]
        },
        {
            "title": "次韵两苏公讲筵唱和四首",
            "content": [
                "金玉谁人咏德音，太平无象属人心。",
                "日高初散露门讲，天上五云宫殿深。"
            ]
        },
        {
            "title": "锁试呈同舍三首",
            "content": [
                "官局悠悠共此行，来时庭菊未含英。",
                "五更脱叶惊书几，一夜寒砧满禁城。",
                "诗似凉风来有思，酒如清露挹无声。",
                "何时骢马催归去，更有林端魄一生。"
            ]
        },
        {
            "title": "春雪监中即事二首一",
            "content": [
                "愁云欲雪纷来族，微霰铮鏦先入竹。",
                "舞空蛱蝶殊未下，迸瓦明珠正相逐。",
                "仆夫无事困薪苏，乌鸟不鸣依室屋。",
                "肺病恶寒望劝酬，桔梗作汤良可沃。"
            ]
        },
        {
            "title": "彦鲁字号卷余擢为开封第三用彦鲁韵",
            "content": [
                "寂寂醒醒谁得知，万重故纸压须弥。",
                "不缘饶舌丰干道，拾得山间底小儿。"
            ]
        },
        {
            "title": "径山",
            "content": [
                "盘崖绕壑步步高，仆痡马乏游人劳。",
                "五峰崛起干云霄，众山奔走争来朝。",
                "我行直欲犯星杓，意彻绝顶才山腰。",
                "松间鸟语如我招，仰见白塔当林梢。",
                "檐携上下若桔槔，路穷飞楼郁迢峣。",
                "钦翁未来蔽菅茅，山精木怪讙游傲。",
                "麇驰虺窜狌鼯跳，灵景晦昧何由昭。",
                "忽然飞锡从江皋，穷探不惮东峰遥。",
                "曲腰丈人白丝袍，再拜辞前风雹飘。",
                "三百年来响锺铙，闽商海贾输金刀。",
                "直栏横牖山周遭，晨参夜讽声嘈嘈。",
                "碧杉紫柏罗旌旄，客来六月忘炎歊。",
                "明月庵前醉松醪，白云峰顶瞰吴郊。",
                "鹅毛一点钱塘潮，钱王宫阙如累樵。",
                "临之股栗精魄超，归不得寐心摇摇。",
                "含辉孤亭立峣崤，此地览景尤难逃。",
                "五更月落禽嘲嘲，阳乌欲上海水烧。",
                "晦明变化不终朝，倏阴忽晴状莫描。",
                "夜阑灯青雨飘萧，偶坐两客论幻泡。",
                "探玄穷妙窥寂寥，破除世事无丝毫，",
                "不奈诗思犹强豪。归时日没红霞消，",
                "荒崖老木山蝉号。"
            ]
        },
        {
            "title": "潼关道中",
            "content": [
                "尘土长安古道深，潼关依旧接桃林。",
                "使君骢马来何后，道士青牛去莫寻。",
                "春半河山犹寂莫，日长坑阪正崎嵚。",
                "平生冷笑元龙误，老觉求田负寸心。"
            ]
        },
        {
            "title": "夜闻慎思吟讽",
            "content": [
                "疏林小雨月胧明，商颂琅琅半夜声。",
                "邓子弓强殊未发，欲驰桑本犯坚城。"
            ]
        },
        {
            "title": "过熊耳山",
            "content": [
                "杀一不辜神所恫，吕母何预于樊崇。",
                "蜂蚁无王求所止，一朝积甲齐熊耳。",
                "两峰相向犹眈眈，千载定林余一龛。",
                "我来扪石望荆杞，此山阅人亦多矣。"
            ]
        },
        {
            "title": "试院中秋",
            "content": [
                "秋风吹空雁旁午，长天无云月呈露。",
                "为须通晓照清樽，莫遣中宵生薄雾。"
            ]
        },
        {
            "title": "蒲津系桥次李棻韵",
            "content": [
                "激箭波涛上，为梁木石雄。",
                "铁牛惊陕右，流马出关东。",
                "潦集连艘断，冰融一水通。",
                "询谋自谁可，贤有赞皇公。"
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "平生莫逆交，弦断寄心赏。",
                "相思望青枫，目极江水上。",
                "念当及时节，农事动春壤。",
                "来者不有年，何能咎吾往。",
                "",
                ""
            ]
        },
        {
            "title": "虚斋",
            "content": [
                "虚斋闭疏窗，竹日光耿耿。",
                "更无司业酒，但有广文冷。",
                "人怜出入独，自喜往还省。",
                "时作苦语诗，幽泉汲修绠。"
            ]
        },
        {
            "title": "出城三首",
            "content": [
                "桃欲呈红柳弄阴，麦田青已没鞋深。",
                "春堤细雨篮舆湿，婆饼焦声在竹林。"
            ]
        },
        {
            "title": "次韵八弟西园课经二首一",
            "content": [
                "禾熟秋原静，高蝉尚远音。",
                "半荒愁雨菊，独秀畏风林。",
                "老觉田原好，慵疏里巷寻。",
                "心知阿连胜，新向佛乘深。"
            ]
        },
        {
            "title": "病起答关景晖",
            "content": [
                "卧病车马绝，初非遗世人。",
                "逍遥乍形散，邂逅却情真。",
                "见护屏能力，相扶竹亦神。",
                "闲来佐欢喜，漉酒用陶巾。"
            ]
        },
        {
            "title": "和答曾敬之秘书见招能赋堂烹茶二首一",
            "content": [
                "玉泉吟鼎月隳轮，姑射风标两绝尘。",
                "只欠何郎窗畔雪，戎葵为我作余春。"
            ]
        },
        {
            "title": "次韵校理盛居中上元",
            "content": [
                "四见都城灯火春，看驱肥马走朱轮。",
                "天传九奏虚群籁，海踊三山跨万鳞。",
                "追赏谩逃深禁直，拜迎祗望属车尘。",
                "预知短发非欢事，只有觥船未愧人。"
            ]
        },
        {
            "title": "和胡戢七首",
            "content": [
                "千首清诗竞夜长，真成蝴蝶为春忙。",
                "莫教流落人间少，雷电它时下取将。"
            ]
        },
        {
            "title": "谢王立之送蜡梅五首",
            "content": [
                "去年不见蜡梅开，准拟新年恰恰来。",
                "芳菲意浅姿容淡，忆得素儿如此梅。"
            ]
        },
        {
            "title": "次韵阎仲甫郎中病起二首一",
            "content": [
                "伏波七十老鍪弧，薏苡何曾适病躯。",
                "高卧输公无一事，评诗校画是功夫。"
            ]
        },
        {
            "title": "和苏翰林题李甲画雁二首",
            "content": [
                "画写物外形，要物形不改。",
                "诗传画外意，贵有画中态。",
                "我今岂见画，观诗雁真在。",
                "尚想高邮间，湖寒沙璀璀。",
                "冰霜已凌厉，藻荇良琐碎。",
                "衡阳渺何处，中沚若烟海。"
            ]
        },
        {
            "title": "滨州道中四首",
            "content": [
                "林下囊装夙兴，云间鸿雁悲鸣。",
                "行役正嗟予弟，言旋当复诸兄。"
            ]
        },
        {
            "title": "琴中宫调辞",
            "content": [
                "神仙神仙何处，青山里，",
                "白云际，不似人间世。",
                "源上正碧桃春，清溪乍逢人。",
                "住无因，忆红尘，出洞花纷纷。"
            ]
        },
        {
            "title": "次韵嘉父喜雪",
            "content": [
                "六出先春兆物华，故撩高韵发车斜。",
                "散榆天上齐飞筴，布玉畦中尽吐芽。",
                "梁苑俊游风不极，剡溪清泛月无涯。",
                "雄豪乐事幽人咏，都属江南太守家。"
            ]
        },
        {
            "title": "次韵李秬新庵",
            "content": [
                "无心何用说心灰，庵在青萝绿筱隈。",
                "自可谈间公事了，不妨闲处道书开。",
                "更携邀月清樽上，只着登山小屐来。",
                "桃李他年应勿剪，使君嘉誉在闺台。"
            ]
        },
        {
            "title": "与李文叔夜谈",
            "content": [
                "中庭老柏霜雪里，北风烈烈偏激耳。",
                "诵诗夜半舌入喉，饮我樽中渌醽美。",
                "升堂辞翰愧非有，何异还家数其齿。",
                "文章万古犹一鱼，乙丙谁能辨肠尾。",
                "更惭颇似会稽康，欲语常遭士瑶柅。",
                "广陵八月未足言，曾使酲醲涊然起，",
                "安得谭如子枚子。"
            ]
        },
        {
            "title": "江心望彭泽作",
            "content": [
                "青山缺处大江奔，江口山颜见县门。",
                "一世定无纡辔处，故应来此着琴尊。"
            ]
        },
        {
            "title": "用评字韵和答府教授十二弟",
            "content": [
                "君诗飘举似鸿惊，书入扬州子弟评。",
                "圣世由来升俊造，少年已自得声名。",
                "六经正可三冬足，万里聊堪一日行。",
                "更约弥敦同姓乐，能来触咏畅幽情。"
            ]
        },
        {
            "title": "次韵袁畴耕道见贻",
            "content": [
                "阅世纷纷共旅亭，归来眼为里人明。",
                "老夫未叹尝三已，吾子何忧取一名。",
                "仁义夙心成自误，文章小道得高评。",
                "曲池远市偏宜暑，携卷同来看月生。"
            ]
        },
        {
            "title": "自画山水留春堂大屏题其上",
            "content": [
                "胸中正可吞云梦，盏里何妨对圣贤。",
                "有意清秋入衡霍，为君无尽写江天。"
            ]
        },
        {
            "title": "凝祥池上联句",
            "content": [
                "粉垣周十里，丹碧焕神宫。",
                "楼阁晚多雨，梧桐天早风。",
                "人来夕照外，鸟起白苹中。",
                "何用厌城郭，沧洲佳兴同。"
            ]
        },
        {
            "title": "和东坡先生梅花三首",
            "content": [
                "幽闲合出昭君村，芳洁恐是三闾魂。",
                "无人岭上更儇好，不与俗花名合昏。",
                "苍官森出剑佩列，甲夫密裹旗枪园。",
                "数株临水欲仙去，一笑向人如玉温。",
                "火维草木百名字，十月不冷常炎暾。",
                "同心紫蒂宜上苑，啄人虎豹司九门。",
                "借令驿使能远致，要比桃李终无言。",
                "岂惟千里共明月，亦可千里同芳樽。"
            ]
        },
        {
            "title": "送陈逸之筠州",
            "content": [
                "居贫百草春靃靡，制作舞雩春服美。",
                "爱君欲赠华韡韡，思君何处无芳卉。",
                "三年眼花秪欲眠，惊梦往往音跫然。",
                "单金安所用吾技，术成正复迁刘累。",
                "不狩何由有貆特，钱镈须勤晚方积。",
                "呻吟裘氏日已多，恩流三族功比河。",
                "告行风雨春物空，催花作果黍芃芃。",
                "亦从梁汴即清颍，湛湛已见江头枫。",
                "严君被命分符虎，昔者无襦今五裤。",
                "未劳负米污山川，姑弟酒中从圣贤。"
            ]
        },
        {
            "title": "蒲萄",
            "content": [
                "蒲萄新条易扶疏，椿花锁碎满庭除。",
                "旱干只喜雨破土，潦润不忧河决渠。"
            ]
        },
        {
            "title": "试院次韵文潜欲知归期近呈天启慎思",
            "content": [
                "眉山得张侯，心许出一手。",
                "临川见蔡子，千载慰邂逅。",
                "邓君起南国，磊磊看三秀。",
                "譬如黄锺陈，我尚瓦釜吼。",
                "欲知归期近，唤马牵出厩。",
                "官壶持饷妇，倾写不渍口。",
                "千章输明堂，勿问草泽有。",
                "群公自凛凛，水镜照妍丑。"
            ]
        },
        {
            "title": "拟古六首上鲜于大夫子骏其四冉冉孤生竹",
            "content": [
                "冉冉孤生竹，托根中谷卑。",
                "结发事君子，江蓠近华池。",
                "江蓠荣有时，迨此春冰期。",
                "玉盘有嘉餐，思君以忘饥。",
                "枣下何纂纂，朱实亦离离。",
                "秋风一披拂，菀其为枯枝。",
                "愿垂太阳惠，照妾葵藿微。"
            ]
        },
        {
            "title": "次韵阎甥伯温池上八首",
            "content": [
                "池深不可临，际水作石磴。",
                "尘埃搅百里，得此亦差胜。",
                "晨朝看雨坐，蛙喜律吕应。",
                "有儿不鼓箧，共此疏懒兴。"
            ]
        },
        {
            "title": "次韵两苏公讲筵唱和四首",
            "content": [
                "缵服忧勤未有言，诸儒经术侍彤轩。",
                "九畴咸叙今天锡，三画何人昔梦吞。"
            ]
        },
        {
            "title": "试院呈文潜用前韵",
            "content": [
                "神交千古圣贤中，尚想铜山应洛钟。",
                "倾盖十年唯子旧，知音一世更谁逢。",
                "天如蚁磨骎骎旦，谈似缲车亹亹从。",
                "邻榻邓侯那不共，拥衾百首兴方浓。"
            ]
        },
        {
            "title": "出游龙虎山舟中望仙岩壁立千仞者不可上其高",
            "content": [
                "稽天巨浸洗南荒，尚有千峰骨立强。",
                "民未降丘应宅此，举头天壁有囷仓。",
                "",
                ""
            ]
        },
        {
            "title": "次韵孔著作常父馆中喜雪",
            "content": [
                "冬旱及兹雪，都人销百忧。",
                "墙根有宿草，余绿尚去秋。",
                "新阳解薄冰，大润升介丘。",
                "夜闻窗响纱，高云正绸缪。",
                "明旦天津望，寒花翳川流。",
                "宫中圣人喜，疠气一夕收。",
                "史占上日祥，知欲遍九州。",
                "敢任肉食谋，官闲欣岁休。",
                "虽无山阴船，穷巷窘若囚。",
                "却幸葛翁来，汤饼有麦牟。",
                "孔侯金闺彦，平昔慕追游。",
                "延阁排霄起，登临忘我愁。",
                "何当联辔镮，城苑佳气浮。",
                "春郊日可望，桑野听行讴。"
            ]
        },
        {
            "title": "西归七首次韵和泗州十五叔父五",
            "content": [
                "驱马马走山，回车车渐水，",
                "涂穷我何适，恸哭盈襟泪，",
                "巢居识风声，穴藏知雨意，",
                "救斗曾得伤，缨冠亦可已，"
            ]
        },
        {
            "title": "江头秋风辞",
            "content": [
                "雒阳客，后车结驷传烛食，人生富贵不易得。",
                "江头秋风旦夕起，胡为翩翩雒阳陌。",
                "雒阳陌，吹尘埃。江头树，安在哉。",
                "秋风起，菱花开。鲈鱼肥，归去来。"
            ]
        },
        {
            "title": "国子监暮归",
            "content": [
                "杖屦清晨往，缣襄薄暮归。",
                "闲官厅事冷，蝴蝶上阶飞。"
            ]
        },
        {
            "title": "饮酒二十首同苏翰林先生次韵追和陶渊明十四",
            "content": [
                "安昌汉耆儒，乐饮侈亦至。",
                "东坡俭不固，少饮得径醉。",
                "愚敢效戴崇，正复思其次。",
                "旁通获亲爱，公亦安所贵。",
                "便坐时一卮，彭宣宁寡味。"
            ]
        },
        {
            "title": "过刘季孙",
            "content": [
                "刘侯岁覆春堤料，居不曾闲须我劳。",
                "未嫌清浊各有携，匪报琼瑶以为好。",
                "吏诃单绞自可更，儿笑接罹从复倒。",
                "为怜徒步此青袍，重忆归来着黄帽。",
                "官忙未向林野疏，时清不废诗书傲。",
                "梨花如雪许重寻，秋实垂墙晚方到。"
            ]
        },
        {
            "title": "流民",
            "content": [
                "生涯不复旧桑田，瓦釜荆篮止道边。",
                "日暮榆园拾青荚，可怜无数沈郎钱。"
            ]
        },
        {
            "title": "扬州杂咏七首",
            "content": [
                "杨徐僭盗雄图炽，高吕陵夷霸气阑。",
                "犹有昆冈作龙虎，千秋原庙奉衣冠。"
            ]
        },
        {
            "title": "漫成呈文潜五首",
            "content": [
                "十年闭户不作舞，为客一整红罗裙。",
                "莫倚琵琶解写怨，朱帘垂下阿谁闻。"
            ]
        },
        {
            "title": "呈文潜",
            "content": [
                "无计河西寻杜家，海棠空咏去年花。",
                "烦君为谢郭少尹，欲买缠头迎犊车。"
            ]
        },
        {
            "title": "渑池道中寄福昌令张景良通直",
            "content": [
                "十年一梦间湖湘，欲往从之道阻长。",
                "可但知君爱彭泽，不应言我薄淮阳。",
                "马穿崤底流泉白，鸟下关头落照黄。",
                "愁作驿亭寒不寐，怀人思古九回肠。"
            ]
        },
        {
            "title": "别关景晖二首一",
            "content": [
                "邺王台上几追陪，台上鸦鸣古甓摧。",
                "每对灯前青玉笛，不辞花下白银杯。",
                "九重幽梦骊驹近，百卉佳时鷤圭催。",
                "更约欢呼须继日，从教河汉卷星回。"
            ]
        },
        {
            "title": "同张子望颜伯仪上关纳凉",
            "content": [
                "高阁无风华屋热，正午四邻还往绝。",
                "张侯不厌过市烦，呼我柳堤鸣躞蹀。",
                "城如虬背卧逶迤，城上戍楼虬白鬐。",
                "一水贯来深宛转，万家围去绿参差。",
                "嚣尘塞眼那能避，未暇解衣聊埽地。",
                "可怜系马着垂杨，可怜台榭对池塘。",
                "无限芳洲生杜若，芙容菡萏倚新妆。",
                "鸳鸯相对鸬鹚舞，飞去黄鹂独无语。",
                "登盘未用伐蛟鼍，苦菜黄瓜亦堪数。",
                "张侯河目须垂膺，齿如明玉嚼寒冰。",
                "未须坐上白羽扇，谈言自足驱青蝇。",
                "司业高情勿寂莫，仲宣从军良可乐。",
                "欲看诗句出嵌崆，更饶酒量开磅礡。",
                "广文憔悴独何人，男儿三十四方身。",
                "相逢得意吐然诺，俸二百钱终不贫。",
                "野桥伛偻风吹发，徙倚门关临嵽嵲。",
                "江湖平日忆苏侯，更咏夕阳明观阙。",
                "人语喧喧未听回，木兰晚放水萍开。",
                "黄昏下马天似漆，急雨倾屋翻狂雷。"
            ]
        },
        {
            "title": "即事",
            "content": [
                "半刺还为权刺史，朝衙不坐坐铃斋。",
                "按头通事通何事，昨夜东园芍药开。"
            ]
        },
        {
            "title": "次韵和赵令佥防御春日感怀",
            "content": [
                "春塍雪消龟兆坼，冻柳冰蒲俱好色。",
                "走马城东眼乍惊，可怜前日非今日。",
                "结交从古天地间，百年谁见一人闲。",
                "王城尘土化衣袷，五鼓驱车休夜阑。",
                "况我崎岖二三子，圣恩释累从瓯蛮。",
                "雄豪久铩酒量窄，耎懦新长诗辞悭。",
                "王孙物外有高兴，数携王赵两红颜。",
                "上书自去千牛卫，挂席欲过三神山。",
                "灰余方烈灶下响，雾廓初见岩中斑。",
                "醉吟谁共可怜春，江南太守旧诗人。",
                "赓酬不减笙磬答，秀发更为烟霞新。",
                "万卷藏书韦杜曲，忆子陈诗一言足。",
                "得意鲈鱼故未餍，多情桃叶应相逐。",
                "努力闲平盛世名，归及春风双鬓绿。"
            ]
        },
        {
            "title": "虹县逢无斁二首二",
            "content": [
                "千载昌期尚此逢，询谋多在布韦中。",
                "南归已后锺山集，犹忆君王代尘松。"
            ]
        },
        {
            "title": "舟中即事",
            "content": [
                "终日平沙望渺弥，青林何许近渔矶。",
                "波冲侧岸深蒲靡，一点穿人翠碧飞。"
            ]
        },
        {
            "title": "赠送张愈秀才",
            "content": [
                "秋水幽幽济河道，君挂蒲帆若飞鸟。",
                "西风黄叶滞公车，鸡黍从君怀故庐。",
                "男儿自有四方志，世上相期独荣利。",
                "昔时马周徒步动天子，君今有用当如此。"
            ]
        },
        {
            "title": "饮城西赠金乡宰韩宗恕",
            "content": [
                "大夫盘中定州盏，三举檐花舞凌乱。",
                "请君行盏且莫稽，为君起赋饮城西。",
                "城西古道如涧深，东风吹沙不见林。",
                "虚堂更觉野原阔，榆柳浩浩波涛吟。",
                "杂花一园来远道，两株江南梅更好。",
                "樱桃已晚犹烂漫，百株如雪聊可绕。",
                "常时东风无此寒，常时诸君无此闲。",
                "且看瓶口似鱼贯，莫惜面文如缬斑。",
                "大夫工为宋玉赋，思不能涯字无数。",
                "秀才酷类东野贫，白屋青山愁曲身。",
                "籍咸不肯羞北阮，主簿高材即仇览。",
                "成诗午景已妍和，罢酒花开应更多。",
                "山翁归不醉，当奈岘山何。"
            ]
        },
        {
            "title": "悲来行哭石起职方",
            "content": [
                "悲来乎石君，吾何悲夫,",
                "斯人婉兮河之津。厖眉白面照青春，",
                "朱绂斯煌映路尘。翩翩者骥银鞍新，",
                "东来奇意安所伸，大野既潴唯赤坟。",
                "榖垂颖，麻敷芬，",
                "亡逋来复瓦鳞鳞，高堂击鲜会众宾。",
                "宾起舞，君欣欣，",
                "何人末至居客右，西郭之一儒迂且贫。",
                "迂且贫，自隗始，",
                "能招剧辛致乐毅，四方游士争来奔。",
                "户内光仪亦可论，大息拖缙绅，",
                "中息气氤氲，小息秀眉目，",
                "天上青秋云。朱旗画舸长堤曲，",
                "去时箫鼓黄尘覆。无复当年子产归，",
                "至今人作婴儿哭。西郭之一儒，",
                "无事门生苔，久雨足不行官街。",
                "常时门前车马客，旧雨自来不来。",
                "听我陈，张叔卿，",
                "孔巢父，皆隐沦，",
                "无人汲引长饥辛。日午不出开衡门，",
                "前侯后相安敢论，忧杀口间纵理纹。",
                "长恸吾邦对遗迹，耿耿一心谁我识。",
                "徐君已死剑不忘，心已许君那复惜。"
            ]
        },
        {
            "title": "自蒲赴湖至板桥逢杜谋伯",
            "content": [
                "二年两度踏京尘，犹喜常逢杜子春。",
                "文学老来从旧日，金兰同好更何人。",
                "身惭随檄终难强，计欲归耕未敢陈。",
                "正是桃花红似血，不应无酒但沾巾。"
            ]
        },
        {
            "title": "送赵燮",
            "content": [
                "赵侯慷慨诸公客，少日论兵今发白。",
                "自言颇似鞴上鹰，老得一州聊锻翮。",
                "送行谁复双眼青，断肠红颊倾渌醽。",
                "停歌自解水苍佩，醉骑紫燕黄河冰。"
            ]
        },
        {
            "title": "题僧法芝锺山诗后",
            "content": [
                "明珠出袖四百非，座有烟霞草木香。",
                "断取锺山擎石掌，那知不下净名床。"
            ]
        },
        {
            "title": "赠余樗年试院作",
            "content": [
                "平生车轨周四方，结交童龀老相忘。",
                "异哉余子久弥芳，吴人犹记称周郎。",
                "河豚入网荻芽长，宜兴罨画烟水苍。",
                "风雩春服真少狂，不愧戴崇升后堂。",
                "横戈笔陈倒千枪，叔鸾独步禹出羌。",
                "世儒胶扰何足臧，说食不救饥求粮。",
                "瞥思振衣千仞冈，空林无人一绳床。",
                "五车纯束不在旁，欲彻梯磴排空骧。",
                "锺山春水绕城隍，从师不惮白笈装。",
                "矢锋相触尘不扬，骊黄牡牝若灭亡。",
                "子严主簿志不偿，厌见朱墨纷伧囊。",
                "西风云日思帝乡，东华拜敕凫缀行，",
                "黄昏阊阖飞骕骦。虚堂节侯变金商，",
                "闭门蟋蟀鸣我房。吾君仁圣周成王，",
                "屏驱虎豹开明光。山龙粉米杂青黄，",
                "多儒可赞至治香。园檀山石岂荒凉，",
                "潢污薀藻须豆觞。愿君与借羽翮翔，",
                "贤书蚕列升未央。君如病鹘待秋霜，",
                "牛衣未可悲王章。公朝道辟五达庄，",
                "服襄按节缓勿忙。梦松生腹渠不祥，",
                "莫车上舞应循墙。功成归饮沆瀣浆，",
                "发机要若黄间张。"
            ]
        },
        {
            "title": "次韵文潜尉福昌时壁间清暑亭诗",
            "content": [
                "梅福当年守此官，荆山谁见韫琅玕。",
                "人如修竹三冬好，诗与清溪九夏寒。",
                "未信簪裳妨小隐，蚤时雷雨起深蟠。",
                "春风揽辔河阳县，痛饮狂歌忆旧年。"
            ]
        },
        {
            "title": "和文潜期饮大尹穆父家兼呈尹",
            "content": [
                "野人肮脏无与邻，世人共笑子独亲。",
                "沛然有余不矜饰，我亦谓子诚可人。",
                "万鱼噞喁困复却，看子撇捩黄金鳞。",
                "人甘如醴饮者醉，我独蜇口如姜辛。",
                "淮南归来两鬓雪，闭门自不羞甑尘。",
                "无衣可换江头醉，有谁肯载樽中醇。",
                "愧惭救渴京兆尹，空缸尚可供十巡。",
                "放言与子一倾倒，非子畏人嫌我真。",
                "府中贵人玉比德，堂下和气天回春。",
                "醉人多忤贵人恕，来呼莫惮冲泥频。"
            ]
        },
        {
            "title": "次韵王宗正定国与苏翰林先生黄校书鲁直唱和",
            "content": [
                "东国宽市征，西山休骑屯。",
                "时清诗人喜，洗濯出佳言。",
                "渊源苏夫子，河入莆菖翻。",
                "轨辙校书君，驾骖盗骊奔。",
                "后来得浚冲，它人孰窥藩。",
                "譬余学礼素，妇祭盛于盆。",
                "不应麾门墙，尚许酌衢樽。",
                "梦天九门开，灿然列星繁。",
                "群公顾我喜，颜若白璧温。",
                "赤城何足蹑，愁绝永嘉孙。"
            ]
        },
        {
            "title": "视田五首赠八弟无斁",
            "content": [
                "薄游废家务，待子营糗粮。",
                "庄奴不入租，报我田久荒。",
                "凌矜马到门，硉兀牛卧场。",
                "立苗苍耳根，此策殊未长。"
            ]
        },
        {
            "title": "次韵两苏公讲筵唱和四首",
            "content": [
                "白发归联侍从荣，未应江海叹飘零。",
                "禽鱼不与钧天观，想见群龙舞洞庭。"
            ]
        },
        {
            "title": "次韵黄奉议序致仕作",
            "content": [
                "闻道家书至，山中不厌寒。",
                "近臣多白发，此老独黄冠。",
                "金少从供具，身轻莫据鞍。",
                "劳心为功业，持与世人看。"
            ]
        },
        {
            "title": "欲求闲局理旧学作二",
            "content": [
                "故园历历眼中分，非禹谁教不入门。",
                "何处功名有成遂，玉初不献足犹存。"
            ]
        },
        {
            "title": "次韵无极以道寄金山寺佛监五绝一",
            "content": [
                "埋头尘土欲忘年，重过初禅第一天。",
                "唯有儿童见河性，不将老面共苍然。"
            ]
        },
        {
            "title": "遇赦北归",
            "content": [
                "山犹故险水犹奔，无复前年溅泪痕。",
                "自是人心随境别，橹声帆色尽君恩。"
            ]
        },
        {
            "title": "宿采石追怀沈丘叔父同应诏渡此今二十七年矣",
            "content": [
                "二十七年前应诏，黄昏同上木兰舟。",
                "江山依旧人琴寂，白首南迁泪迸流。",
                "",
                ""
            ]
        },
        {
            "title": "守蒲过洛思十岁时侍先君寓居泣涕成诗二首二",
            "content": [
                "先君欲筑伊川意，四十年间万事非。",
                "他日一廛从可卜，白头持此欲安归。"
            ]
        },
        {
            "title": "十月九日初谒卫真太清宫二首",
            "content": [
                "虚庭下拜初形肃，秘殿瞻容更魄惊。",
                "何必囊函窥至妙，始知尘垢负平生。"
            ]
        },
        {
            "title": "松菊堂读史五首",
            "content": [
                "明光甲挫三言内，悉怛谋亏一算间。",
                "成败关心不瞑目，我今无此只应闲。"
            ]
        },
        {
            "title": "送永嘉君回至鹿邑东门外作",
            "content": [
                "冬温榆柳未全雕，黄蝶飞飞缀野蒿。",
                "华发不堪悲世故，斜川归兴满东皋。"
            ]
        },
        {
            "title": "和文潜二首",
            "content": [
                "索米强知当世策，种芝欲访隐人书。",
                "未应只有邻邦约，投老相看事事如。"
            ]
        },
        {
            "title": "复用前韵寄题慎思豪塘居",
            "content": [
                "玉泉飞落白霞峰，散入山田亩十钟。",
                "邓子结庐真世外，陶公脱屣更谁逢。",
                "莺啼春竹风烟近，龙起秋堂雨雹从。",
                "谁使山人空蕙帐，蓬莱金殿兴方浓。"
            ]
        },
        {
            "title": "次韵邓正字慎思秋日同文馆九首",
            "content": [
                "辍直仇书馆，联裾校艺场。",
                "腾骧来万匹，挺拔出千章。",
                "直钓何妨得，餐风未必香。",
                "搜才赖公等，要助俗成康。"
            ]
        },
        {
            "title": "新城塔山对雨二首二",
            "content": [
                "竹枝草履步苍苔，山上孤亭四牖开。",
                "烟雨蒙蒙溪又急，小篷时转碧滩来。"
            ]
        },
        {
            "title": "松菊堂读史五首",
            "content": [
                "平生精爽皋夔内，一世功名贝锦间。",
                "再梦令狐亦何事，可能到死未心闲。"
            ]
        },
        {
            "title": "戊子六月十三日曝书得史院赐笔感怀",
            "content": [
                "君王孝悌纂修意，丞相忠良典领宜。",
                "却恨身为周柱史，不令人识汉官仪。",
                "当年请郡新进笑，今日曝书陈迹迷。",
                "犹有院中宣赐笔，不妨林下醉题诗。"
            ]
        },
        {
            "title": "饮酒二十首同苏翰林先生次韵追和陶渊明三",
            "content": [
                "陶公群于人，而无人之情。",
                "诗岂世外语，世语不可名。",
                "东坡怜此翁，同调但隔生。",
                "形光来户屦，真处人不惊。",
                "得酒自醒醉，放意无亏成。"
            ]
        },
        {
            "title": "清口怀应书时雪中舟行",
            "content": [
                "蚤岁单舟此水滨，雪花都蔽引舟人。",
                "重来五马真何事，笑雪空成鬓上春。"
            ]
        },
        {
            "title": "花林示杨彭年秀才莎鸡食蝗",
            "content": [
                "花林远望春阳浮，卒然相值东山头。",
                "犊儿初乳毛物润，鸦子欲哺鸣声柔。",
                "一生会合尽天幸，万事反复非人谋。",
                "倒头且拟醉千日，相如渴病干咽喉。",
                "居贫得田不百亩，天赐时雨苗氤氲。",
                "迟明当熟晚未刈，灾蝗夜至如惊军。",
                "秋风吟茅雨洗瓦，叶上穗落青纷纷。",
                "常嫌莎鸡聒麦垄，纺车细掉喧晨昏。",
                "莎鸡可怜尔吻利，驱蝗逐蝻群披分。",
                "岂惟秋蝉畏螳斧，蝗亦为尔森跳奔。",
                "天下灾蝗凡几郡，安得尔辈盈千群。",
                "扬眉振羽如屯云，尔虽强聒谁烦闻。"
            ]
        },
        {
            "title": "饮酒二十首同苏翰林先生次韵追和陶渊明二十",
            "content": [
                "黄子似渊明，城市亦复真。",
                "陈君有道举，化行闾井淳。",
                "张侯公瑾流，英思春泉新。",
                "高才更难及，淮海一髯秦。",
                "嗟予竞何为，十驾曦后尘。",
                "文章不急事，用意斯已勤。",
                "平生不共饮，叹息无与亲。",
                "问道伯昏室，何人独知津。",
                "各在天一方，泪落衣上巾。",
                "归休可共隐，山中复何人。"
            ]
        },
        {
            "title": "约李令",
            "content": [
                "茅檐明月夜萧萧，残雪晶荧在柳条。",
                "独约城隅闲李令，一杯山芋校离骚。"
            ]
        },
        {
            "title": "谢王立之送蜡梅五首",
            "content": [
                "诗报蜡梅开最先，小奁分寄雪中妍。",
                "水村映竹家家有，天汉桥边绝可怜。"
            ]
        },
        {
            "title": "次韵李秬灵山亭宴集宠戏之句",
            "content": [
                "胜游谁继竹林贤，岘首高情自邈然。",
                "宝刹千寻出天半，灵山三面落樽前。",
                "梅花摘得宁烦驿，桃叶呼来不用船。",
                "南楚何须说穷巷，且陪铃合听昆弦。"
            ]
        },
        {
            "title": "白纻辞上苏翰林二首",
            "content": [
                "上山割白纻，山高叶摵摵。",
                "持归当户绩，为君为絺绤。",
                "不惜洁如霜，畏君莫我即。",
                "谁言菖蒲花，可闻不可识。"
            ]
        },
        {
            "title": "次韵太学黄博士冕仲同考试作",
            "content": [
                "日边传诏天街暮，草草西城车马聚。",
                "官曹一见故情亲，宴语识君心志古。",
                "成安长孺澶渊守，昔君羁游所为主。",
                "我穷亦号成安客，文采初无君一缕。",
                "胸中万顷复谁同，正有君家贤叔度。",
                "官事留人何鞅掌，广文杨柳花飞户。",
                "好书老未置鈆椠，学经晚始羞章句。",
                "乘槎况自风格有，病颦那可形容慕。",
                "成诗莫惮继日传，青骢御史呼归去。"
            ]
        },
        {
            "title": "饮酒二十首同苏翰林先生次韵追和陶渊明十六",
            "content": [
                "王道无偏党，此语闻诸经。",
                "高贤如大海，亦以众流成。",
                "文饶叹维州，刀锯人所更。",
                "相如后私怨，此语惊秦庭。",
                "小人虑事疏，妄意盐车鸣。",
                "安得如江酒，洗我尘垢情。"
            ]
        },
        {
            "title": "次韵苏公翰林赠同职邓温伯怀旧作",
            "content": [
                "雪堂蜜酒花作醅，教蜂使酿花自栽。",
                "堂前雪落蜂正蛰，恨蜂不采西山梅。",
                "漫浪饮处空有迹，无酒可沃胸崔嵬。",
                "不知几唤樊口渡，五见新历颁清台。",
                "邓公昔叹不可挽，素衣未化京雒埃。",
                "山中相邀阻筇杖，天上对直同金罍。",
                "只今江边春更好，渔蓑不晒悬墙隈。",
                "百年变化谁得料，剑光自出丰城苔。",
                "老儒经济国势定，近臣献纳天颜开。",
                "蜀公亭上别公处，花柳未逐东风摧。",
                "尚容登堂谭落屑，不媿索米肠鸣雷。",
                "因知流落本天命，何必挽引须时来。",
                "九关沉沉虎豹静，无复极目江枫哀。"
            ]
        },
        {
            "title": "扬州被召著作佐郎自金山回阻冰效退之陆浑山",
            "content": [
                "二年官扬犹一炊，丞聋毋害守不讥。",
                "帝知无功呼返之，具舟从江民不知。",
                "道傍愚叟为涕洟，岂无爱人如尔为。",
                "我谢叟归视汝儿，风号鸿潦水涸陂。",
                "冰塞川船不可移，白蜺横野光逶迤。",
                "寒威上射小日规，旦行一里方午维。",
                "十日系野儿啼饥，中无载盗过不窥。",
                "官令十夫为操椎，耶许相力哀复疲。",
                "我笑遣夫是安施，霜不杀草圣所欷。",
                "岁十一月冰固宜，逆天进亦不可几。",
                "为儿搏饭儿安嬉，宁三月暖犹流凘。",
                "",
                ""
            ]
        },
        {
            "title": "富春行赠范振",
            "content": [
                "钱塘江北百里余，涨沙不复生菰蒲。",
                "沙田老桑出叶麤，江潮打根根半枯。",
                "八月九月秋风恶，风高驾潮晚不落。",
                "鼓声冬冬橹咿喔，争凑富春城下泊。",
                "君家茅屋并城楼，不出山行不记秋。",
                "越舶吴帆亦何故，今年明年来复去。"
            ]
        },
        {
            "title": "陪关彦远曾彦和集龙兴寺咏隋时双鸭脚次关韵",
            "content": [
                "风起雷塘陵上尘，雨荒苔院两株春。",
                "楼台有迹皆余烬，草木无知尚见珍。",
                "博士独能名玉棐，使君还许寿灵椿。",
                "宣城此物常充贡，谁与连艘送万囷。"
            ]
        },
        {
            "title": "东皋十首",
            "content": [
                "新植青桐小迳成，两行萱草一时荣。",
                "春风百卉芳菲尽，长夏幽花却称情。"
            ]
        },
        {
            "title": "外舅杜寺丞永城守水作诗寄呈",
            "content": [
                "雪消冰动看通津，草长江南岸岸春。",
                "莫唱龙舟五更曲，扬州杨柳解愁人。"
            ]
        },
        {
            "title": "次韵苏门下寄题雪浪石",
            "content": [
                "居庸灭烽惟留屯，时平更觉将军尊。",
                "铃斋看雪拥衲坐，急鼓又报边城昏。",
                "百壶高宴梨栗圃，千里未尽桑麻村。",
                "天怜公老无以乐，一星飞堕从天门。",
                "得无遗履榖城化，恐是吃草金华魂。",
                "不然荆棘霜露底，兀然奇怪来无根。",
                "女娲捣链所遗弃，奔潀尙有河汉痕。",
                "岂其谋国坐不用，聊以永日宁复论。",
                "跳梁不忧牧并塞，绥纳可使鱼游盆。",
                "公归廊庙谁得挽，此石万古当长存。"
            ]
        },
        {
            "title": "都门",
            "content": [
                "飘零何处是生涯，瘦马都门踏落花。",
                "芳物搅心看不得，绨袍遮眼畏风沙。"
            ]
        },
        {
            "title": "陌上花八首",
            "content": [
                "云母蛮笺作信来，佳人陌上看花回。",
                "妾行不似东风急，为报花须缓缓开。"
            ]
        },
        {
            "title": "次韵答叶学古",
            "content": [
                "昔我游武林，值子长江头。",
                "我时方南辕，子亦将西舟。",
                "相见两大笑，典衣上高楼。",
                "楼高不知暑，五月凝清秋。",
                "环观四山明，俯视万井稠。",
                "喧喧市中人，日暮歌吹浮。",
                "忘形与子饮，一醉余无谋。",
                "湖上荷花生，黄鹂飞柳洲。",
                "翻然摇两桨，下上逐轻鸥。",
                "不觉脱尘世，自谓逍遥游。",
                "晚访城隅寺，竹林森如帱。",
                "斫薪煮山茗，萧洒破百忧。",
                "脚懒厌廛阓，五日成淹留。",
                "肃肃太史家，门阑闲且幽。",
                "荒亭荫疏桐，雀斗闻啾啁。",
                "其人绝世贤，揶揄困时流。",
                "唯我与吾子，大轴更往投。",
                "幸闻一诺荣，不受万户侯。",
                "谁言王母桃，方朔不得偷。",
                "未几子告别，西宾帝王州。",
                "吴船风雨夜，送子不胜愁。",
                "八月子献书，高谈夏商周。",
                "惜哉天下马，骊牡烦推求。",
                "我滥乡老荐，麻衣望前旒。",
                "愧非鸣凤祥，斥去还林丘。",
                "三月我度江，子行穷海陬。",
                "相望遂乖隔，慨叹不自休。",
                "逆旅善辱人，虚激韩娥讴。",
                "操瑟立齐门，乃反怨不收。",
                "嗟哉子与我，不幸斯人俦。",
                "有客道闽吴，书诗眷绸缪。",
                "开缄恍自失，但觉胆气遒。",
                "有如饮贪泉，海货溢两眸。",
                "子诗益加富，我句犹能裒。",
                "春禽与秋虫，引腹聊相酬。"
            ]
        },
        {
            "title": "望涡流辞",
            "content": [
                "望涡流兮浼浼，势南折兮东还。",
                "水冲隈兮岸圮，嗟龙去兮几年。",
                "俛余进兮藂祠，俨帝服兮神冠。",
                "墙壁缋兮怪奇，泯蛇穴兮蜗盘。",
                "列缺鞭兮雷辀，街两鳗兮骖鳣。",
                "老龟起兮雾游，跂瑇瑁兮鳖鼋。",
                "或若马兮非人，纷陪后兮导前。",
                "木阴阴兮藻长，科斗舞兮下颠。",
                "儵群出兮旅嬉，忽俱去兮不还。",
                "意土国兮无龙，恐逃桷兮藏櫋。",
                "帝有命兮时乘，亦隐隐兮填填。",
                "世铄石兮流金，将谁职兮此愆。",
                "包之水可揭也，涣之水可厉也。",
                "前汝足其暨也，后汝跗其踬也。",
                "江有鲵兮横渊，海有鲲兮翔天。",
                "汝隘此兮往争，滔淫水兮八埏。",
                "重曰：望其厓若有宅于隈。",
                "不汝争于厓，汝安其隈，泽不必施也。"
            ]
        },
        {
            "title": "复用前韵答明略并呈鲁直",
            "content": [
                "廖君愤世谈刺口，人言宁食葱三斗。",
                "轩然齃鼻颐隐肩，日日醉市驱驴还。",
                "我初目病视彷佛，望君有异大人间。",
                "新丰两行惜不上，竹林风来虚自赏。",
                "俯头落笔千人惊，一战取齐余两城。",
                "田生龙甲赖束苇，诡胜尾热安知荣。",
                "盈盈府中谁怜此，为君愧惭黄夫子。",
                "论功欲识非战罪，试使喑恶走杨喜。",
                "君不见方朔高才良独难，割肉要令生自弹。",
                "北军给食谁致尔，羊求平昔安能攀。",
                "偶然捧檄忽掷板，鸟自知还云出山。"
            ]
        },
        {
            "title": "邓御夫秀才为窟室戏题",
            "content": [
                "君不学冯驩弹铗从薛公，贷钱烧券悦市佣。",
                "又不学鲁连约矢射聊城，笑夸田单取美名。",
                "何为空郊独坐一茅屋，深如鱼潜远蛇伏。",
                "荒檐野蔓幽莫瞩，窥户下投如坠谷。",
                "其外桑麻杂蔬菽，白水寒山秀川陆。",
                "秋风萧萧吹苜蓿，晚日牛羊依雁骛。",
                "朱书细字传老子，蠹穴蜗穿无卷轴。",
                "我来不暇问出处，但爱君居伯夷筑。",
                "九月九日秋气凉，芙蓉黄菊天未霜。",
                "登高能赋岂我长，从君此庵时相羊。",
                "不用糟丘讥腐肠，酒酣犹能歌楚狂。",
                "我敬先生不敢量，二三子者亦自强，",
                "洁身乱伦非所望。"
            ]
        },
        {
            "title": "泗洲王谏议明叟留饮",
            "content": [
                "云水东游蚤岁怀，半生尘土却教回。",
                "两行堤柳关心在，一点淮山入眼来。",
                "北省主人夸酒好，南风稚子喜帆开。",
                "扬州底事牵行色，端为琼花芍药催。"
            ]
        },
        {
            "title": "示张仲原秀才二首一",
            "content": [
                "去年钜野张狂澜，黄河水不到鱼山。",
                "焦城有屋仲子筑，它日能来相往还。"
            ]
        },
        {
            "title": "送张缗子望太常簿",
            "content": [
                "张侯于我丈人行，十年江湖心乡往。",
                "平生独立白雪曲，少时妙誉青云上。",
                "胡为四十尚飘蓬，逢衣骑马邺城中。",
                "将军宝帐簪履肃，开府画筵箫鼓雄。",
                "况复儒宫饱闲暇，堂有丛书竹萧洒。",
                "论文不厌夜经过，起看北斗插黄河。",
                "相逢安得怨寂莫，仲宣楼头良可乐。",
                "何当奇计出番禺，未应长檄开邛筰。",
                "太常句稽亦不冗，少卿淑问清时重。",
                "俎豆之事则尝闻，男儿读书业有用。",
                "归去天边道路长，东风春草满池塘。",
                "美人不来时晼晚，谁与玩此林间芳。"
            ]
        },
        {
            "title": "和欧阳宣德经野步",
            "content": [
                "溯风何敢祝淮神，青律飞灰气自醇。",
                "顾我衰容唯殢酒，因君佳句始知春。",
                "山中桂子年年好，观里桃英日日新。",
                "延对彤廷须努力，詹生学问及昌辰。"
            ]
        },
        {
            "title": "赴广陵道中三首",
            "content": [
                "急鼓冬冬下泗州，却瞻金塔在中流。",
                "帆开朝日初生处，船转春山欲尽头。"
            ]
        },
        {
            "title": "漫成呈文潜五首",
            "content": [
                "不是生情薄桃李，广陵一株名最高。",
                "俱飞蛱蝶莫猜忌，端为蜻蜓避伯劳。"
            ]
        },
        {
            "title": "赠戴嗣良歌时罢洪府监兵过广陵为东坡公出所",
            "content": [
                "三郎少日如乳虎，代父搏贼惊山东。",
                "硬弓长箭取官职，自说九战皆先锋。",
                "将军拳勇馈不继，痛惜灵武奇谋空。",
                "城头揶揄下俛走，壮士志屈羞填胸。",
                "平生山西踏霜雪，洪府下湿号儿童。",
                "闻名未识二十载，初见长揖东坡公。",
                "锐头短后凛八尺，气似饮井垂檐虹。",
                "只令不语当阵立，望见已是千夫雄。",
                "往年身夺五刀剑，名玉所擐犀札同。",
                "晨朝携来一府看，窃指私语惊庭中。",
                "红妆拥坐花照酒，青萍拔鞘堂生风。",
                "螺旋铓锷波起脊，白蛟双挟三苍龙。",
                "试人一缕立褫魄，戏客三招森动容。",
                "东坡喜为出好砺，洮鸭绿石如坚铜。",
                "收藏入匣人意定，蛾眉稍进琉璃锺。",
                "太平君子尚小毖，戒惧邾小毋荓蜂。",
                "舞干两阶庶可睹，跳空七剑今何庸。",
                "我为苏公起扬觯，雅歌缓带聊堪同。",
                "从公请砺归作砚，闻公尝谏求边功。",
                "",
                ""
            ]
        },
        {
            "title": "济州道中寄叶勋秀才",
            "content": [
                "晓路入西郊，新霜着鬓毛。",
                "贫交借羸马，慈母授征袍。",
                "野静狐狸出，天寒雁鹄高。",
                "艰难忆亲旧，清泪渍平皋。"
            ]
        },
        {
            "title": "和胡戢七首",
            "content": [
                "少时豪气恨沈沦，缪意诗书可庇民。",
                "长笑壮年无一事，微吟只有故人亲。"
            ]
        },
        {
            "title": "次韵阎仲甫郎中病起二首二",
            "content": [
                "脱略轩裳陶隐居，肘书百卷事宁躯。",
                "茯苓日长东山涩，早晚柴车命仆夫。"
            ]
        },
        {
            "title": "再用韵和陈伯比二首一",
            "content": [
                "田里冯生宁屑去，湖海陈卿时肯来。",
                "诗书好在家四壁，蒲柳蓊然城一隈。",
                "骑上下山益疏矣，鯈从容出何乐哉。",
                "市桥十步即尘土，晚雨萧萧殊未回。"
            ]
        },
        {
            "title": "饮酒二十首同苏翰林先生次韵追和陶渊明十九",
            "content": [
                "堂堂门下公，英发自初仕。",
                "卷舒固以时，出处不为己。",
                "朝廷登儒辅，德礼民有耻。",
                "岷峨更峥嵘，清风在闾里。",
                "独醒固不恶，既醉又可纪。",
                "成王访落时，百室赋盈止。",
                "吾侪为国谋，私爱不足恃。"
            ]
        },
        {
            "title": "饮酒二十首同苏翰林先生次韵追和陶渊明九",
            "content": [
                "城东故盐渠，自昔谁所开。",
                "似说全盛时，邈焉一长怀。",
                "穿渠引江水，此计未为乖。",
                "千帆竞暮入，集浦如乌栖。",
                "万畴分白浪，嘉稻擢新泥。",
                "恐此太多事，且当寄嬉谐。",
                "疏通养鱼鸟，花柳共低迷。",
                "时时载酒往，江上亦忘回。"
            ]
        },
        {
            "title": "礼部移竹次韵李员外文叔",
            "content": [
                "东南之美者，见伐以直干。",
                "岂如此君疏，犹作此郎玩。",
                "此郎乃在此，无乃材亦散。",
                "平生吉甫颂，意鄙枚叔乱。",
                "坐狂得此冷，对竹头帻岸。",
                "尚思杀青书，充宇白虎观。",
                "恐此愧子猷，还成倚楹叹。"
            ]
        },
        {
            "title": "和关彦远秋风吹我衣",
            "content": [
                "海中群鱼化黄雀，林乌移巢避岁恶。",
                "邺王城上秋风惊，昔时城中邺王第。",
                "只今蔓草无人行，但见黄河咆哮奔碣石，",
                "秋风吹滩起沙砾。翩翩动衣裳，",
                "游子悲故乡。忽忆若耶溪头采薪郑巨君，",
                "南风溪头晓，北风溪头昏。",
                "一行作吏，此事便废。",
                "梦中叶落，觉有归意。",
                "归欤归欤，吾党成斐然。",
                "君今生二毛，我亦非少年，",
                "胡为车如鸡栖邺城里，朝风吹马鬃，",
                "暮风吹马尾。与人三岁居，",
                "如何连屋似千里。我则不狂，",
                "曾谓吾狂。不吾知，",
                "亦何伤，安能户三尺喙家一吭。",
                "人亦有言，人各有志。",
                "吞若云梦者八九，长剑耿介倚天外。",
                "有如陈仲举，庭宇亦不治。",
                "吾乃今知贵不若贱无忧，富不若贫无求。",
                "负日之燠吾重裘，芹子之饫吾食牛。",
                "心战故臞，得道故肥。",
                "吾封侯，匹夫怀璧将谁尤。",
                "归欤归欤，岂无扬雄宅一区。",
                "舍前青山木扶疏，舍后流水有菰蒲。",
                "今我不乐日月除，尺则不足寸有余。",
                "七十二钻莫能免豫且，无所可用乃有百岁樗，",
                "龚生竟夭天年非吾徒。"
            ]
        },
        {
            "title": "鲁直复以诗送茶云愿君饮此勿饮酒次韵",
            "content": [
                "相茶真似石韫璧，至精那可皮肤识。",
                "溪芽不给万口须，往往山毛俱入食。",
                "云龙正用饷近班，乞与麤官诚腼颜。",
                "崇朝一碗坐官局，申旦形清不成宿。",
                "平生乐此臭味同，故人贻我情相烛。",
                "黄侯发轫日千里，天育收驹自汧渭。",
                "车声出鼎细九盘，如此佳句谁能似。",
                "遣试齐民蟹眼汤，扶起醉头湔腐肠。",
                "颇类它时玉川子，破鼻竹林风送香。",
                "吾侪幽事动不朽，但读离骚可无酒。"
            ]
        },
        {
            "title": "次韵阎甥伯温池上八首",
            "content": [
                "诛茅斩恶木，众卉方以朋。",
                "掘沙到沮洳，方复见此澄。",
                "客来恍异境，物象初不增。",
                "以此自诳目，果下能日乘。"
            ]
        },
        {
            "title": "和王定国见寄",
            "content": [
                "请说当年王武子，淮南别乘谪仙人。",
                "自从金马还通籍，直恐琼花便不春。",
                "遗爱谁方府中步，旧时独扫壁间尘。",
                "平山送目思公子，自许诗成觉有神。"
            ]
        },
        {
            "title": "松菊堂读史五首",
            "content": [
                "不作文饶将相官，野人亦罣党人间。",
                "筹边措国俱无用，空对平泉草木闲。"
            ]
        },
        {
            "title": "扬州杂咏七首",
            "content": [
                "欲穿九曲通淮子，只费春夫数日工。",
                "但见荷花三十里，何须更有大雷宫。"
            ]
        },
        {
            "title": "由开先万杉栖贤罗汉入城南康守云惜君未至紫",
            "content": [
                "南康南麓江州北，五百伽篮似蜜脾。",
                "万室千门俱面势，不应独是紫霄奇。",
                "",
                ""
            ]
        },
        {
            "title": "次韵棠美甥昼眠",
            "content": [
                "炎歊暂卧北窗凉，更觉甘如饭稻粱。",
                "宰我粪墙讥敢避，孝先经笥谑兼忘。",
                "忧虞心谢知更雁，安稳身如挂角羊。",
                "要识熙熙不争竞，华胥别是一仙乡。"
            ]
        },
        {
            "title": "晚发长芦",
            "content": [
                "船头勾曲洪涛外，船尾长芦白雾中。",
                "千里山容初上日，一江帆影尽乘风。"
            ]
        },
        {
            "title": "次韵文潜忆杨翰林元素家淮上夜饮作",
            "content": [
                "老人得坐安若山，畏寒缩颈衣裘间。",
                "不如公子拥樽酒，诗材春乱词涛翻。",
                "想见杨家美人出，玉面朱唇映琴瑟。",
                "冰船着炬光照淮，雪乱风筵饮方逸。",
                "只今愁坐私自怜，寒书冻砚尘满前。",
                "人生何者非昨梦，还如归去散花天。",
                "老人已复形槁木，真幻那知然不然。",
                "蚓鸣小鼎藜羹熟，闭眼圆蒲不是禅。"
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "鸤鸠兴独居，百两谁与将。",
                "未见忧忡忡，既觏为龙光。",
                "吹竽沸齐市，零雨暗空桑。",
                "寒歌牛轭底，激烈气弥刚。",
                "",
                ""
            ]
        },
        {
            "title": "次韵和文潜暮春即事",
            "content": [
                "南归见君百事足，如何一官曾不闲。",
                "寒冲雪泥暑鄣日，老面只今如缬斑。",
                "怜君与我自同调，久渫不食犹寒泉。",
                "功名栎社直寄耳，颜色不同谁后先。",
                "黑牛白犊未渠怪，物理傥自相回旋。",
                "爱君此语亦不出，胜处紫芝眉宇间。",
                "饮中八人半寂莫，最豪焦遂今谁班。",
                "凝祥池上旧游处，海棠亦恐非昔年。",
                "春波一眼诗句好，两腋尚觉风翩翩。",
                "投闲方辔政可勉，何用不饮空三叹。"
            ]
        },
        {
            "title": "送李端叔从定州先生辟",
            "content": [
                "中山老帅岩廊姿，不用犹作诸侯师。",
                "毛锥变化有风雨，余事亦足疲群儿。",
                "龙门争骛货趋肆，求货安知于此市。",
                "百年用舍我何有，一语重轻人取是。",
                "李君怀璞世又嗤，世人不宝公收之，",
                "乃知士固伸所知。黄金铸作锺子期，",
                "不如宴子共一时。时平关键一臂持，",
                "于何用此宾主为。鞭长未可施马腹，",
                "要以高名詟殊俗。应戴接罹携葛强，",
                "笑谈过市人隘坊。勿忆平山如岘首，",
                "它日我名同不朽。有年公昔但吟诗，",
                "无事君今姑饮酒。只忧我似蠹书鱼，",
                "无复骧首鸣盐车。一麾傥许从方伯，",
                "要着韎韦亲丈席。登临相与看刘公，",
                "长啸犬羊空漠北。"
            ]
        },
        {
            "title": "次韵邓正字慎思秋日同文馆九首",
            "content": [
                "风云日夕改，秋气袭堂闱。",
                "映叶无蜩响，依丛有蝶归。",
                "官壶催赐酎，邻杵急成衣。",
                "留滞真何补，蒪鲈兴又违。"
            ]
        },
        {
            "title": "移筭山五杉归植里弟",
            "content": [
                "一丘一壑感归心，过尽青山几茂林。",
                "自载五杉如碧凤，欲看春雨舞庭阴。"
            ]
        },
        {
            "title": "次韵李秬新移牡丹二首二",
            "content": [
                "笑倚东风几百般，忽疑落渚在江干。",
                "玉容可得朝朝好，金盏须教一一干。",
                "送目汉皋行已失，断魂巫峡梦将残。",
                "七闽溪畔防偷本，四照亭边更着栏。"
            ]
        },
        {
            "title": "题段吉先小景三首",
            "content": [
                "惨澹天云欲雨低，秋山人静鸟声稀。",
                "似闻谷响飞黄叶，恐有孙登半岭归。"
            ]
        },
        {
            "title": "饮酒二十首同苏翰林先生次韵追和陶渊明七",
            "content": [
                "庭前两古柏，凌霄灿其英。",
                "问此谁荣枯，雪霜见其情。",
                "荣枯何足计，有酒还自倾。",
                "熟寐暂展转，觉来一蝉鸣。",
                "归休但如此，便足了平生。"
            ]
        },
        {
            "title": "饮酒二十首同苏翰林先生次韵追和陶渊明六",
            "content": [
                "高贤众所怀，众理应取是。",
                "如何济众事，难成复易毁。",
                "功成身无与，天运亦复尔。",
                "轩裳役群愚，儿曹眩文绮。"
            ]
        },
        {
            "title": "赴元老刘园之集呈十二朝请十五推官二叔父兼",
            "content": [
                "故乡等作异乡愁，常笑吾生不自谋。",
                "百日狂风春草草，十年归梦客悠悠。",
                "倦游情话陪诸父，老罢亲锄学故侯。",
                "得坎乘流两皆可，名亭应不用三休。",
                "",
                ""
            ]
        },
        {
            "title": "感遇十首次韵和黄著作鲁直以将穷山海迹胜绝",
            "content": [
                "楚有吹竹者，工作百兽音。",
                "削格为尔多，滔滔宁适今。",
                "尝俾范驰驱，终日无一禽。",
                "复之傥或可，诡遇亦何心。",
                "",
                ""
            ]
        },
        {
            "title": "锁试呈同舍三首",
            "content": [
                "周行栉比未应充，荐庙方求古鼎钟。",
                "经眼乍愁千纸积，解颐聊喜一言逢。",
                "黄花庭槛时虽过，白酒邻槽愿可从。",
                "更促寄衣真似旅，晓堂初怯露寒浓。"
            ]
        },
        {
            "title": "次韵张着作文潜休日不出二首",
            "content": [
                "文史平昔契，淮山别离心。",
                "省中并日直，天上青春深。",
                "买屋近城坞，往来成竹林。",
                "诗模黄著作，吾亦意骎骎。"
            ]
        },
        {
            "title": "汴堤暮雪怀径山澄慧道人",
            "content": [
                "朔风吹雪乱沾襟，走马投村日向沉。",
                "遥想道人敲石火，冷杉寒竹五峰深。"
            ]
        },
        {
            "title": "和胡戢七首",
            "content": [
                "达则经纶隐着书，昔人于此孰亲疏。",
                "王通持底答扬素，汾曲先人有敝庐。"
            ]
        },
        {
            "title": "次开祖使君韵兼呈端叔大夫圣域长老",
            "content": [
                "神龙异凡马，头角要须敛。",
                "峥嵘法云窟，跳出有家范。",
                "金刚不吐焰，已落天魔胆。",
                "一派感慈中，无波寒湛湛。",
                "是波本非水，无以瓦砾点。",
                "低枝竞听法，草木有情感。",
                "作解受群邪，碔砆疑琬琰。",
                "居然身出定，面目本来俨。",
                "而我久尘劳，见之良内慊。",
                "周侯老词句，太华耸而黯。",
                "自说少苦心，修涂肆穷览。",
                "李侯遗世事，不琢元无玷。",
                "文采丽春葩，百牍交千椠。",
                "顾惭土炭嗜，畏疾非羞俭。",
                "望不见水端，譬河还少贬。",
                "请佩伯阳言，吾非勇于敢。"
            ]
        },
        {
            "title": "次韵阎甥伯温池上八首",
            "content": [
                "黄冠一奇士，教我漱华池。",
                "茅檐夕坚坐，见月柳间低。",
                "水虫时一出，细浪作鳞差。",
                "流观起百虑，内视失群疑。"
            ]
        },
        {
            "title": "次韵八弟西园课经二首二",
            "content": [
                "懒旷期陶谢，呼儿读晋书。",
                "葛巾倾泛潋，蜡屐上嵚岖。",
                "回向空门旧，揩磨意地初。",
                "未堪朝市隐，且欲去衡庐。"
            ]
        },
        {
            "title": "苕霅行和于潜令毛国华",
            "content": [
                "苕溪清，霅溪绿。",
                "溪水湾环绕天目，山间古邑三百家。",
                "日出隔溪闻打衙，长官长髯帽乌纱。",
                "不曾执板谒大尹，醉卧紫兰花影斜。",
                "紫兰花开为谁好，年年岁岁溪南道。",
                "不见西陵白发人，荆江夜雪唱阳春。",
                "阳春绝唱和者寡，客醉闻之双泪洒。",
                "夜来魂梦海中山，缥缈云涛烟浪间。",
                "云涛烟浪不可渡，睡觉秋风落桐树。",
                "秦吉了，秦吉了。言语无人会。",
                "无人会得奈君何，且向紫兰花下醉。"
            ]
        },
        {
            "title": "和颜随饮酒",
            "content": [
                "樊山夜涨河鸣鼓，奎火占中知溽暑。",
                "颜阖居邻胡子都，共喜夏麋登宴俎。",
                "参军河北主簿南，骑马相逢不相语。",
                "市西老屋断人居，自觉天风生广宇。",
                "青菅席坐土阶湿，黄绠汲泉砖井古。",
                "翩翩后至王将军，开口相投律呼吕。",
                "丈夫得意吐然诺，杯酒形骸安足数。",
                "露顶张颠且勿帻，起舞我能先众客。",
                "二豪礼法空是非，一斗三杯眼方白。",
                "中虚呕冷腹横緪，汗如槁壤朝阳蒸。",
                "咈然烦厌暂莫遏，饮蛇不省疑吞绳。",
                "豨苓卷桂导停饮，两日不咀公厨冰。",
                "长篇忽听凤皇曲，却似半岭逢孙登。",
                "君家铛勺还应洗，须我下床仍食美。",
                "西池何似汉江长，谁使蒲萄变新泚。",
                "醉捉蟹螯挛五指，吏部拍浮非在水。",
                "抱琴宁复待招邀，昨夜雨凉孤兴起。",
                "金丹定有换肠药，不用俗医论表里。"
            ]
        },
        {
            "title": "扬州杂咏七首",
            "content": [
                "舶商不入古盐沟，疏凿才争土一抔。",
                "未说兴圩灌田事，且还歌吹旧扬州。"
            ]
        },
        {
            "title": "次韵无极以道寄金山寺佛监五绝四",
            "content": [
                "无极世缘如嚼蜡，人言当住夜摩天。",
                "此郎久学无生忍，此事吾知否不然。"
            ]
        },
        {
            "title": "再次韵文潜病起",
            "content": [
                "淮浦见之子，春风初策名。",
                "颇讶谪仙人，有籍白玉京。",
                "晚遇广文直，老交心愈倾。",
                "同升芸香府，偶坐华发生。",
                "斯人自龙性，意变难章程。",
                "耆酒不疵吝，身如秋叶轻。",
                "自言士处世，何必冰雪清。",
                "交游满台省，毁誉半王城。",
                "不肯效俯仰，畏高侮鳏惸。",
                "常思老伊颍，紫蟹羞吴粳。",
                "我辄抵掌和，音同磬随笙。",
                "小人奉慈亲，皆尝小人羹。",
                "寒衣妇补绽，学绩女娉婷。",
                "日欲江海去，心期杨柳青。",
                "众木构大厦，豫章倚孤撑。",
                "如子足医国，可容移疾行。",
                "丹书紫皇告，玉篆五岳形。",
                "何必陶隐居，吞霞养纯精。",
                "访道自素约，谐心期暮龄。",
                "但恐牵俗缘，志大功不成。",
                "息交屏妻子，此语不须惊。"
            ]
        },
        {
            "title": "次韵李秬约赏牡丹",
            "content": [
                "夭红浓绿总教回，更待清明谷雨催。",
                "一朵故应偏晚出，百花浑似不曾开。",
                "常夸西洛青屏簇，久说南滁紫线堆。",
                "任是无情还有意，不知千里为谁来。"
            ]
        },
        {
            "title": "至日同文潜舍人饮钱京兆穆父家",
            "content": [
                "大尹孤标琢昆玉，舍人骨相飞食肉",
                "弊裘羸马愧我寒，唤饮东斋散肤粟。",
                "少时独识孔文举，不交余子平生足。",
                "尹门如市立相蹑，尹心如水清可掬。",
                "邻无恶少归醉卧，不遣长须讼骑屋。",
                "闭门不出三日雪，冷坐西轩花眩目。",
                "未妨诗句敌青春，痛饮何由发还绿。"
            ]
        },
        {
            "title": "次韵苏公和南新道中诗二首",
            "content": [
                "山园芙容开，寂莫岁云晚。",
                "公来无与同，念我百里远。",
                "寒飙吟空林，白日下重巘。",
                "兴尽还独归，挑灯古囊满。"
            ]
        },
        {
            "title": "寄家人",
            "content": [
                "孟光家世自清芬，鸿亦幽情慕陇云。",
                "汲水挽车归去好，茯苓日日长松根。"
            ]
        },
        {
            "title": "季夏即事",
            "content": [
                "红葵有雨长穗，青枣无风压枝。",
                "湿础人沾汗际，蒸林蝉烈号时。"
            ]
        },
        {
            "title": "次韵李秬祥符轩",
            "content": [
                "云端红粉拊雕栏，谢守纶巾语笑间。",
                "游客乍惊人外境，居僧初识面前山。",
                "暂来犹足留公赏，借与真堪着我顽。",
                "铃合多余宾从少，谁教缾盎不曾闲。"
            ]
        },
        {
            "title": "原上",
            "content": [
                "闭门遗日月，原上感年华。",
                "久旱无场藿，重阳有野花。",
                "萧萧几家静，脉脉一歧赊。",
                "向晚悠然去，秋风马尾斜。"
            ]
        },
        {
            "title": "临江仙 信州作",
            "content": [
                "谪宦江城无屋买，残僧野寺相依。松间药臼竹间衣。水穷行到处，云起坐看时。一个幽禽缘底事，苦来醉耳边啼。月斜西院愈声悲。青山无限好，犹道不如归。",
                ""
            ]
        },
        {
            "title": "建除体二首答黄鲁直教授",
            "content": [
                "建策移汉都，奉春缘衣布。",
                "除地愿见公，乃以舍人故。",
                "满船载明月，且复酌清酤。",
                "平旦袯襫出，牛羊下来暮。",
                "定境要两言，出处非并趣。",
                "执臂欣逢迎，秋兰在堂下。",
                "破甑雨生衣，蹇不改兹度。",
                "危莫如人心，难莫如行路。",
                "成事安得悔，来者其可悟。",
                "收拾不须陈，千言一弃屦。",
                "开门见井市，终岁纷遑遽。",
                "闭门面墙壁，少日丰暇豫。"
            ]
        },
        {
            "title": "次韵留守王公喜春",
            "content": [
                "午窗垆火不应残，春许花期特地宽。",
                "塞雁初惊池藻暖，谷莺犹怯井梧寒。",
                "未须园里幽寻去，且更楼前远望看。",
                "四牡行春定何日，亦闻钟鼓满城欢。"
            ]
        },
        {
            "title": "湖口",
            "content": [
                "彭蠡宫亭浸全楚，号呼喷吐出喉中。",
                "此间旷荡无穷水，何处还容地火风。"
            ]
        },
        {
            "title": "送梅校理子明通守杭州",
            "content": [
                "金明池上柳，人折一枝春。",
                "赠子意不浅，东游云外身。",
                "人生半刺史，朱绶光四邻。",
                "此岂经世怀，但慰垂白亲。",
                "钱塘我旧游，颇复识其人。",
                "不应山水改，但恐猿鸟新。",
                "章台走马客，冠盖尽要津。",
                "窃禄我自惭，便面聊障尘。",
                "亦思一舟去，共醉西湖滨。",
                "时平自行乐，不为千里蒪。",
                "归来麒麟上，献纳当及辰。"
            ]
        },
        {
            "title": "即事呈闳中顺之二年兄二首",
            "content": [
                "吾两同年俱可人，平生一为知己伸。",
                "何由利口似虎圈，应不拭吐烦龙巾。",
                "卜邻只约二三子，看山拟分千百身。",
                "绿鬓哦诗欲成雪，朱颜得酒尚能春。"
            ]
        },
        {
            "title": "次韵李秬梅花",
            "content": [
                "寒岩幽雾不曾开，残雪犹封宿草荄。",
                "一萼故应先腊破，百花浑未觉春来。",
                "惭非上苑青房比，误作唐昌碎月猜。",
                "常恨清溪照疏影，横斜还许落金杯。"
            ]
        },
        {
            "title": "叙旧感怀呈提刑毅父并再和六首",
            "content": [
                "须弥纳芥事堪惊，千岁聊堪一日评。",
                "世上相逢俱梦寐，古来何处是功名。",
                "簿书听我依俙了，云水陪君浩荡行。",
                "便与此山同不朽，不应惆怅复牵情。"
            ]
        },
        {
            "title": "张杰以龙茶换苏帖",
            "content": [
                "寄茶换字真佳尚，此事人间信亦稀。",
                "它日封厨失双牍，应随痴顾画俱飞。"
            ]
        },
        {
            "title": "西归七首次韵和泗州十五叔父三",
            "content": [
                "暮投古店宿，夜闻狐狸嗥，",
                "仆夫告行迈，起视月尚高，",
                "清霜来何许，不觉满我袍，",
                "逆舍良非时，求前兹已劳，"
            ]
        },
        {
            "title": "试院求李唐臣画",
            "content": [
                "有客携来白团扇，看君画出翠微峰。",
                "忽然陂水变阴雾，便有松林吹晚风。",
                "松林陂水静何极，何处归舟天际识。",
                "韦侯直干傥不难，杜陵东绢那能惜。"
            ]
        },
        {
            "title": "即事呈闳中顺之二年兄二首",
            "content": [
                "蠖轩屈首诗书人，自喻适志非求伸。",
                "闻蝉熟寐白竹簟，见客一整乌纱巾。",
                "语言无味穷鬼志，香火有缘居士身。",
                "明年得去不汲汲，种竹待笋犹须春。"
            ]
        },
        {
            "title": "送北京学生曹慈明秀才之京师",
            "content": [
                "魏武子孙今寂莫，唐来只有画将军。",
                "邺城初见黄须面，尚喜登堂词若云。",
                "乃公白首图籍里，小心恐惧教其子。",
                "文章锦心仍绣腑，屠龙殚家安用许。",
                "半年系船康海门，官忙不共持一樽。",
                "冈头黎花吹欲尽，淮口汴流来正浑。",
                "鄙夫日欲向吴越，官满一封飞魏阙。",
                "着书虎观未敢言，蔽身蝉叶真痴绝。"
            ]
        },
        {
            "title": "行路难和鲜于大夫子骏",
            "content": [
                "赠君珊瑚夜光之角枕，玳瑁明月之雕床。",
                "一茧秋蝉之丽縠，百和更生之宝香。",
                "秾华纷纷白日暮，红颜寂莫无留芳。",
                "人生失意十八九，君心美恶那能量。",
                "愿君虚怀广末照，听我一曲关山长。",
                "不见班姬与陈后，宁闻衰落尚专房。"
            ]
        },
        {
            "title": "感兴五首次韵和李希孝一",
            "content": [
                "海鸟御羊角，飘然凌紫清。",
                "有背如泰山，未觉毛羽轻。",
                "盐阳亦群飞，日景为不明。",
                "空仓自苦饥，安得有此名。"
            ]
        },
        {
            "title": "过分江口",
            "content": [
                "不行盆口更湖口，明日庐山自此过。",
                "犹恨西江不穷览，沅湘闻道亦无波。"
            ]
        },
        {
            "title": "晚雪示阎仲孺",
            "content": [
                "拂檐点砌静如沙，无限寒林顷刻花。",
                "明日穷檐深一尺，不知何处觅袁家。"
            ]
        },
        {
            "title": "次韵邓正字慎思秋日同文馆九首",
            "content": [
                "雄深张子句，山水发天光。",
                "黄鹄愁严道，玄龟困吕梁。",
                "爱君豪颖脱，嗟我病伧囊。",
                "骥尾何当附，西风万里长。"
            ]
        },
        {
            "title": "和王定国二首二",
            "content": [
                "还朝便与山水疏，只有此月随吾居。",
                "莫论人隔十日面，犹胜犬传千里书。",
                "清虚有物濯烦暑，藤床对月如对雨。",
                "赋成鸿雁入周诗，未觉宣王似吾主。"
            ]
        },
        {
            "title": "锺山有石故名",
            "content": [
                "江上秋涛喷玉岩，风锼月链白云缄。",
                "为君一叩无人境，要听洪钟出万杉。"
            ]
        },
        {
            "title": "次韵阎甥伯温池上八首",
            "content": [
                "昔吾卜城东，今吾卜城中。",
                "只畏盗贼迫，安知廛市同。",
                "畚锸运渤海，操蛇应未穷。",
                "无乃遭此笑，君如北山翁。"
            ]
        },
        {
            "title": "答刘季孙",
            "content": [
                "高台撷黄菊，独上忆同登。",
                "灌木闲相揖，寒鸦偶自朋。",
                "酒怜旁舍熟，赋喜故人能。",
                "寂寞西风里，篮舆兴可胜。"
            ]
        },
        {
            "title": "先茔治事归",
            "content": [
                "先人昔慕栖山乐，贱子今怀陟岵悲。",
                "柏叶初生石墙短，况无金带买丰碑。"
            ]
        },
        {
            "title": "视田五首赠八弟无斁",
            "content": [
                "河流之所濡，一斛泥数斗。",
                "我庄当水穷，乃比石田瘦。",
                "尚无东陵瓜，况有南山豆。",
                "天雨不可期，且复鞭牛后。"
            ]
        },
        {
            "title": "题周廉彦所收李甲画三首二雁",
            "content": [
                "雁网罗无限稻粱微，怜尔冥冥亦庶几。",
                "戏鸭眠凫满中沚，衡阳无意更南飞。"
            ]
        },
        {
            "title": "拟古六首上鲜于大夫子骏其二东城高且长",
            "content": [
                "东城高且长，下瞰阡与陌。",
                "谷风丽百草，春华纷已白。",
                "良时忽如此，驰景一何逼。",
                "喟彼饭牛诗，终年守寒厄。",
                "恭俭夙所敦，葛屦伤褊窄。",
                "身为物逆旅，生乃远行客。",
                "岂无百日蜡，乐此一日泽。",
                "美人颜煌煌，奇服烂五色。",
                "弹筝奋新响，杯酒纵相索。",
                "斗鸡逐狐兔，六博呼一掷。",
                "贫士悲失职，坎壈何所迫。",
                "安知黄鹄举，随时振六翮。"
            ]
        },
        {
            "title": "题谷熟驿舍二首一",
            "content": [
                "驿后新篱接短墙，枯荷衰柳小池塘。",
                "倦游对此忘行路，徙倚轩窗看夕阳。"
            ]
        },
        {
            "title": "北京水后往棣州试进士",
            "content": [
                "晡时北京城，行李上客槎。",
                "二更无人声，骑马黄河沙。",
                "误缘柳滩中，寻炬知田家。",
                "道有转徙人，襁负依丘麻。",
                "鸡鸣不安枕，彷佛墟里斜。",
                "秋瓜抱子母，荞麦亦已华。",
                "赖兹野物登，尔辈生有涯。",
                "夜宿冠氏驿，旅衾魂梦嘉。",
                "明发萦长版，晚开堂邑衙。",
                "秋阳此方炽，流汗沾巾纱。",
                "处阴甘吾愿，聊逸岂在多。",
                "有风东北来，惨惨飞雨加。",
                "顷时异晦明，稍瞩天表霞。",
                "仆夫为我言，涂梗绝行车。",
                "且还解吾褚，中林侣群鸦。",
                "诗书维永夕，蚤作从复赊。",
                "岂不有王事，奈此仆夫何。"
            ]
        },
        {
            "title": "次韵芸叟文潜体之观音院题名",
            "content": [
                "壁上栖鸦粉剥红，萍游无定得风同。",
                "故人妙墨何人识，文豹依依雾雨中。"
            ]
        },
        {
            "title": "次韵信倅练定梦雪中过王侍郎",
            "content": [
                "梦觅毗耶看雨华，玉城银涧过萦斜。",
                "乍疑雾廓千峰障，未觉雷惊万谷芽。",
                "碧落清谈元物外，金闺高兴共天涯。",
                "寒鸡唤起新诗就，谁忆袁安正卧家。"
            ]
        },
        {
            "title": "次韵李秬酴醾",
            "content": [
                "夭红琐碎竞春娇，后出何妨便夺标。",
                "云鹤嬉晴来万只，玉龙惊震上千条。",
                "蓐收晃荡风前仗，萼绿飘翩月下绡。",
                "曾向琼林亭畔见，天涯相遇一魂销。"
            ]
        },
        {
            "title": "登庐山",
            "content": [
                "丹碧沉沉虎豹闲，松幢引度九重关。",
                "人间未觉浑无路，天上还惊更有山。",
                "瑶草红泉供挹酌，金风白露送跻攀。",
                "良游自叹平生误，便欲归家鬓已斑。"
            ]
        },
        {
            "title": "吴松道中二首",
            "content": [
                "晓路雨萧萧，江乡叶正飘。",
                "天寒雁声急，岁晚客程遥。",
                "鸟避征帆却，鱼惊荡桨跳。",
                "孤舟宿何许，霜月系枫桥。"
            ]
        },
        {
            "title": "吴松道中二首",
            "content": [
                "停舟傍河浒，四顾尽荒原。",
                "日落狐鸣冢，天寒犬吠村。",
                "系帆凌震泽，抢雨入盘门。",
                "怅望夫差事，吴山閟楚魂。"
            ]
        },
        {
            "title": "贵溪在信州城南其水西流七百里入江",
            "content": [
                "玉山东去不通州，万壑千岩隘上游。",
                "应会逐臣西望意，故教溪水只西流。"
            ]
        },
        {
            "title": "渔家傲",
            "content": [
                "渔家人言傲，城市未曾到。",
                "生理自江湖，那知城市道。",
                "晴日七八船，熙然在清川。",
                "但见笑相属，不省歌何曲。",
                "忽然四散归，远处沧洲微。",
                "或云后车载，藏去无复在。",
                "至老不曲躬，羊裘行泽中。"
            ]
        },
        {
            "title": "盐角儿 毫社观梅",
            "content": [
                "开时似雪。谢时似雪。花中奇绝。香非在蕊，香非在萼，骨中香彻。占溪风，留溪月。堪羞损、山桃如血。直饶更、疏疏淡淡，终有一般情别。"
            ]
        },
        {
            "title": "忆少年",
            "content": [
                "无穷官柳，无柳画舸，无根行客。",
                "南山尚相送，只高城人隔。",
                "",
                "罨画园林溪绀碧，算重来、尽成陈迹。",
                "刘郎鬓如此，况桃花颜色。"
            ]
        },
        {
            "title": "临江仙",
            "content": [
                "绿暗汀洲三月暮，落花风静帆收。垂杨低映木兰舟。半篙春水滑，一段夕阳愁。",
                "灞水桥东回首处，美人亲上帘钩。青鸾无计入红楼。行云归楚峡，飞梦到扬州。",
                ""
            ]
        },
        {
            "title": "洞仙歌",
            "content": [
                "温江异果，惟有泥山贵。驿送江南数千里。半含霜，轻噀雾，曾怯吴姬，亲赠我，绿桔黄柑怎比。双亲云水外，游子空怀，惆怅无人可归遗。报周郎、须念我，物少情多，春酒醉，独胜甜桃醋李。况灯火楼台近元宵，似不减年时，袖中香味。"
            ]
        },
        {
            "title": "洞仙歌",
            "content": [
                "江陵种橘，尚比封侯贵。何况江涛转千里。带天香，含洞乳，宜入春盘，红荔子，驰驿风流仅比。齿疏潘令老，怯咀冰霜，十颗金苞谩分遗。记觞前、须细认，别有馀甘，从此去，枉却栽桃种李。想相如酒渴对文君，迥不是人间，等闲风味。"
            ]
        },
        {
            "title": "失调名",
            "content": [
                "残腊初雪霁。梅白飘香蕊。依前又还是，迎春时候，大家都备。灶马门神，酒酌酴酥，桃符尽书吉利。五更催驱傩，爆竹起。虚耗都教退。交年换新岁。长保身荣贵。愿与儿孙、尽老今生，祝寿遐昌，年年共同守岁。"
            ]
        },
        {
            "title": "下水船",
            "content": [
                "上客骊驹系。惊唤银屏睡起。困倚妆台，盈盈正解罗髻。凤钗垂，缭绕金盘玉指。巫山一段云委。半窥镜、向我横秋水。斜颔花枝交镜里。淡拂铅华，匆匆自整罗绮。敛眉翠。虽有愔愔密意，空作江边解佩。"
            ]
        },
        {
            "title": "洞仙歌·泗州中秋作",
            "content": [
                "青烟幂处，碧海飞金镜。永夜闲阶卧桂影。露凉时，零乱多少寒螀，神京远，惟有蓝桥路近。",
                "　　水晶帘不下，云母屏开，冷浸佳人淡脂粉。待都将许多明，付与金尊，投晓共流霞倾尽。更携取胡床上南楼，看玉做人间，素秋千顷。",
                ""
            ]
        },
        {
            "title": "调笑/调笑令",
            "content": [
                "相忆。顿轻掷。春草佳名渐赠璧。长洲茂苑吴王国。自有芊绵碧色。根生土长铜驼陌。纵欲随君争得。"
            ]
        },
        {
            "title": "调笑/调笑令",
            "content": [
                "心记。好心事。玉刻容颜眉刷翠。杜郎生得真男子。况是东家妖丽。眉尖春恨难凭寄。笑作空中唐字。"
            ]
        },
        {
            "title": "调笑/调笑令",
            "content": [
                "寸结。肝肠切。织锦机边音韵咽。玉琴尘暗薰炉歇。望尽床头秋月。刀裁锦断诗可灭。恨似连环难绝。"
            ]
        },
        {
            "title": "调笑/调笑令",
            "content": [
                "相误。空凝伫。郑子江头逢二女。霞衣曳玉非尘土。笑解明珰轻付。月从云堕劳相慕。自有骖鸾仙侣。"
            ]
        },
        {
            "title": "调笑/调笑令",
            "content": [
                "波恶。倚江阁。大艑轲峨帆夜落。横堂朱户多行乐。大堤花容绰约。宜城春酒郎同酌。醉倒银缸罗幕。"
            ]
        },
        {
            "title": "调笑/调笑令",
            "content": [
                "将暮。乱心素。上客风流名重楚。临街下马当窗户。饭煮凋胡留住。瑶琴促轸传深语。万曲梁尘不顾。"
            ]
        },
        {
            "title": "好事近",
            "content": [
                "归路苦无多，正值早秋时节。应是画帘灵鹊，把归期先说。就中风送马蹄轻，人意渐欢悦。此夜醉眠无梦，任西楼斜月。"
            ]
        },
        {
            "title": "清平乐",
            "content": [
                "寒风雁度。声向千门去。也到文闱校文处。也到文君绣户。背灯解带惊魂。长安此夜秋声。早是夜寒不寐，五更风雨无情。"
            ]
        },
        {
            "title": "南歌子",
            "content": [
                "睡起临窗坐，妆成傍砌闲。春来莫卷绣帘看。嫌怕东风吹恨、在眉间。鹦鹉花前弄，琵琶月下弹。蓦然收袖倚栏干。一向思量何事、点云鬟。"
            ]
        },
        {
            "title": "御街行",
            "content": [
                "天街欲照珠帘粉。亸辔曾相近。繁花乐事老来慵，对酒尚怜佳景。王孙年少，风流应更，无奈春愁闷。幽期莫误香闺恨。罗带今朝褪。月圆花好一般春，触处总堪乘兴。有人惆怅，何如归好，相见凭君问。"
            ]
        },
        {
            "title": "斗百花",
            "content": [
                "斜日东风深院。绣幕低迷归燕。潇洒小屏娇面，仿佛灯前初见。与选筵中，银盆半拆姚黄，插向凤凰钗畔。微笑遮纨扇。教展香裀，看舞霓裳促遍。红颭翠翻，惊鸿乍拂秋岸。柳困花慵，盈盈自整罗巾，须劝倒金盏。"
            ]
        },
        {
            "title": "斗百花",
            "content": [
                "脸色朝霞红腻。眼色秋波明媚。云度小钗浓鬓，雪透轻绮香臂。不语凝情，教人唤得回头，斜盼未知何意。百态生珠翠。低问石上，凿井何由及底。微向耳边，同心有缘千里。饮散西池，凉蟾正满纱窗，一语系人心里。"
            ]
        },
        {
            "title": "斗百花",
            "content": [
                "小小盈盈珠翠。忆得眉长眼细。曾共映花低语，已解伤春情意。重向溪堂，临风看舞梁州，依旧照人秋水。转更添姿媚。舆问阶上，簸钱时节，记微笑，但把纤腰，向人娇倚。不见还休，谁教见了厌厌，还是向来情味。"
            ]
        },
        {
            "title": "斗百草",
            "content": [
                "往事临邛，旧游雅态羞重忆。解赋才高，好音情慧，琴里句中暗识。正当年、似阆苑琼枝，朝朝相倚。便涤器何妨，当炉正好，镇同比翼。谁使褰裳佩失，推枕云归，惆怅至今遗恨积。双鲤书来，大刀诗意，纵章台、青青似昔。重寻事，前度刘郎转愁寂。谩赢得。对东风、对花叹息。"
            ]
        },
        {
            "title": "斗百草",
            "content": [
                "别日常多，会时常少天难晓。正喜花开，又愁花谢，春也似人易老。惨无言、念旧日朱颜，清欢莫笑。便苒苒如云，霏霏似雨，去无音耗。追想墙头梅下，门里桃边，名利为伊都忘了。血写香笺，泪封罗帕，记三日、离肠恨搅。如今事，十二楼空凭谁到。此情悄。拟回船、武陵路杳。"
            ]
        },
        {
            "title": "临江仙",
            "content": [
                "君似苍崖千仞竹，一枝孤映蒿萧。箪瓢不减万锺豪。闲情搔短发，佳句咏纤腰。罢酒兰舟回楚柂，相思何处今宵。淮南幽桂水云饶。他年春草恨，应有小山招。"
            ]
        },
        {
            "title": "临江仙",
            "content": [
                "离别寻常今白首，更须竹雨萧萧。不应都占世间豪。清风居士手，杨柳洛城腰。文字功名真自误，从今好月良宵。只消怜取董娇饶。修门君自到，不用我词招。"
            ]
        },
        {
            "title": "菩萨蛮",
            "content": [
                "丝篁斗好莺羞巧。红檀微映燕脂小。当□敛双蛾。曲中幽恨多。知君怜舞袖。舞要歌成就。独舞不成妍。因歌舞可怜。"
            ]
        },
        {
            "title": "满江红",
            "content": [
                "月上西窗，书帏静、灯明又减。水漏涩、铜壶香炉，夜霜如雪。睡眼不曾通夕闭，梦魂争得连宵接。念碧云、川路古来长，无由越。鸾钗重，青丝滑。罗带缓，小腰怯。伊多感那更，恨离伤别。正是少年佳意气，渐当故里春时节。归去来、莫教子规啼，芳菲歇。"
            ]
        },
        {
            "title": "鹧鸪天",
            "content": [
                "绣幕低低拂地垂。春风何事入罗帏。胡麻好种无人种，正是归时君未归。临晚景，忆当时。愁心一动乱如丝。夕阳芳草本无恨，才子佳人空自悲。"
            ]
        },
        {
            "title": "西江月",
            "content": [
                "似有如无好事，多离少会幽怀。流莺过了又蝉催。肠断碧云天外。不寄书还可恨，全无梦也堪猜。秋风吹泪上楼台。只恐朱颜便改。"
            ]
        },
        {
            "title": "少年游",
            "content": [
                "前时相见，楼头窗畔，尊酒望银蟾。如今间阻，银蟾又满，小阁下朱帘。愿得吴山山前雨，长恁晚帘纤。不见楼头婵娟月，且寂寞、闭窗眠。"
            ]
        },
        {
            "title": "碧牡丹",
            "content": [
                "院宇帘垂地。银筝雁、低春水。送出灯前，婀娜腰枝柳细。步蹙香裀，红浪随鸳履。梁州紧凤翘坠。悚轻体。绣带因风起。霓裳恐非人世。调促香檀，困入流波生媚。上客休辞，眼乱尊中翠。玉阶霜、透罗袂。"
            ]
        },
        {
            "title": "临江仙",
            "content": [
                "马上匆匆听鹊喜，朦胧月淡黄昏。碧罗双扇拥朝云。粉光先辨脸，朱色怎分唇。暂别宝奁蛛网遍，春风泪污榴裙。香笺小字寄行云。纤腰非学楚，宽带为思君。"
            ]
        },
        {
            "title": "感皇恩",
            "content": [
                "终岁忆春回，西园行尽。欢喜梅梢上春信。去年携手，暗约芳时还近。燕来莺又到，人无准。凭谁向道，流光一瞬。佳景闲无事衣褪。春归何处，又对飞花难问。旧欢都未遇，成新恨。"
            ]
        },
        {
            "title": "行香子",
            "content": [
                "柳态纤柔，雪艳疏明。问人来、人道轻盈。张琵莲脸，一寸横波。比潇洒处，犹难称，此嘉名。花前烛下，微频浅笑，要题诗、盏畔低声。司空自惯，狂眼须惊。也不辞写，双罗带，恐牵情。"
            ]
        },
        {
            "title": "虞美人",
            "content": [
                "梅花时候君轻去。曾寄红笺句。胡麻好种少人知。正是归时何处、误芳期。谁教又作狂游远。归路杨花满。当年不负琐窗春。老向长楸走马、更愁人。"
            ]
        },
        {
            "title": "永遇乐",
            "content": [
                "银烛将残，玳筵初散，依旧愁绪。醉里凝眸，娇来纵体，此意难分付。怜伊只似，风前轻燕，好语暂来还去。重楼静，珠帘休下，待扫画梁留住。青娥浩齿，云鬓花面，见了绮罗无数。只你厌厌，教人竟日，一点无由诉。如今拼了，萦眠惹梦，没个顿身心处。深诚事，骖鸾解佩，是许未许。"
            ]
        },
        {
            "title": "点绛唇",
            "content": [
                "檀口星眸，艳如桃李情柔惠。据我心里。不肯相抛弃。哭怕人猜，笑又无滋味。忡忡地。系人心里。一句临歧誓。"
            ]
        },
        {
            "title": "胜胜慢/声声慢",
            "content": [
                "朱门深掩，摆荡春风，无情镇欲轻飞。断肠如雪，撩乱去点人衣。朝来半和细雨，向谁家、东馆西池。算未肯、似桃含红蕊，留待郎归。还记章台往事，别後纵青青，依旧时垂。灞岸行人多少，竟折柔枝。而今恨啼露叶，镇香街、抛掷因谁。又争可、妒郎夸春草，步步相随。"
            ]
        },
        {
            "title": "青玉案",
            "content": [
                "彩云易散琉璃脆。念往事、心将碎。只合人间十三岁。百花开尽，丁香独自，结恨春风里。小圆幽槛经行地。恨春草佳名谩抛弃。簇蝶罗裙休将施。香残烛烬，微风触幔，仿佛娇嚬是。"
            ]
        },
        {
            "title": "江城子",
            "content": [
                "娉娉闻道似轻盈。好佳名。也堪称。楚观云归，重见小樊惊。豆蔻梢头春尚浅，娇未顾，已倾城。章台休咏旧青青。惹离情。恨难平。无事飞花，撩乱扑旗亭。不似刘郎春草小，能步步，伴人行。"
            ]
        },
        {
            "title": "青玉案",
            "content": [
                "三年宋玉墙东畔。怪相见、常低面。一曲文君芳心乱。匆匆依旧，吹散，月淡梨花馆。秋娘苦妒浮金盏。漏些子堪猜是娇盼。归去相思肠应断。五更无寐，一怀好事，依旧蓝桥远。"
            ]
        },
        {
            "title": "少年游",
            "content": [
                "当年携手，是处成双，无人不羡。自间阻、五年也，一梦拥、娇娇粉面。柳眉轻扫，杏腮微拂，依前双靥。盛睡里、起来寻觅，却眼前不见。"
            ]
        },
        {
            "title": "生查子",
            "content": [
                "夜引别佳人，梅小犹飘雪。忍泪一春愁，过却花时节。相见话相思，重与临风月。休似那回时，无事还轻别。"
            ]
        },
        {
            "title": "蓦山溪",
            "content": [
                "自来相识，比你情都可。咫尺千里算，惟孤枕、单衾知我。终朝尽日，无绪亦无言，我心里，忡忡也，一点全无那。香笺小字，写了千千个。我恨无羽翼，空寂寞、青苔院锁。昨朝冤我，却道不如休，天天天，不曾麽，因甚须冤我。"
            ]
        },
        {
            "title": "杨柳枝",
            "content": [
                "素色清薰出俗华。腊前花。轩前爱日扫云遮。几枝斜。月淡纱窗香暗透，白於纱。幽人独酌对芳葩。兴无涯。"
            ]
        },
        {
            "title": "上林春/一落萦",
            "content": [
                "天惜中秋，三夜淡云，占得今宵明月。陬岁好，金风气爽，清时挺生贤哲。相门出相，算锺庆、自应累叶。乍归来，暂燕处，共仰赤松高辙。想人生、会须自悦。浮云事，笑里尊前休说。旧有衮衣，公归未晚，千岁盛明时节。命圭相印，看重赏、晋公勋业。济生灵，共富寿，海山天阔。"
            ]
        },
        {
            "title": "点绛唇",
            "content": [
                "回雁风微，养花浓淡天容好。似春知道。吉梦佳辰到。共乐春台，携手蓬莱小。同倾祷。愿春不老。岁岁寻芳草。"
            ]
        },
        {
            "title": "菩萨蛮",
            "content": [
                "百花含东风里。南园小雨朱扉启。春色一年年。年年花共妍。清谈招隐去。莫认如宾处。华发好风光。林间此味长。"
            ]
        },
        {
            "title": "引驾行",
            "content": [
                "春云轻锁，春风乍扇园林晓。扫华堂，正桃李芳时，诞辰还到。年少。记绛蜡光摇，金猊香郁宝妆了。骤骏马、天街向晚，喜同车、咏窈窕。多少。卢家壶范，杜曲家声荣耀。庆孟光齐眉，冯唐白首，镇同欢笑。缥缈。待琅函深讨。芝田高隐去偕老。自别有、壶中永日，比人间好。"
            ]
        },
        {
            "title": "梁州令",
            "content": [
                "二月春犹浅。去年樱桃开遍。今年春色怪迟迟，红梅常早，未露胭脂脸。东君故遣春来缓。似会人深愿。蟠桃新镂，双盏相期，似此春长远。"
            ]
        },
        {
            "title": "凤箫吟/芳草",
            "content": [
                "晓曈曨。雨和雨细，南园次第春融。岭梅犹妒雪，露桃云杏，已绽碧呈红。一年春正好，助人狂、飞燕游蜂。更吉梦良辰，对花忍负金锺。香浓。博山沈水，小楼清旦，佳气葱葱。旧游应未改，武陵花似锦，笑语相逢。蕊宫传妙诀，小金丹、同换冰容。况共有、芝田旧约，归去双峰。"
            ]
        },
        {
            "title": "鹧鸪天",
            "content": [
                "吉梦灵蛇朱夏宜。佳辰阿母会瑶池。竹风荷雨来消暑，玉李冰瓜可疗肌。心悟了，道成时。不劳龙女骋威仪。僧祗世界共游戏，贤懿光阴比寿期。"
            ]
        },
        {
            "title": "菩萨蛮",
            "content": [
                "玉京不许尘容到。疏慵只合疏慵老。鸥鸟共烟波。田夫与醉歌。忘怀无物我。莫似陈惊坐。勋业付长闲。西山爽气间。"
            ]
        },
        {
            "title": "减字木兰花",
            "content": [
                "萍蓬行路。来不多时还遣去。会有重来。还把清尊此地开。隋河杨柳。见我五年三执手。红泪多情。待得重来走马迎。"
            ]
        },
        {
            "title": "一丛花",
            "content": [
                "东君密意在花心。飞雪戏妆林。多情定怪春来晚，故穿花、千点深深。烟柳上轻，风丝漫袅，楼阁晚还阴。雕梁双燕悄来音。帘幕镇沈沈。西城未有花堪采，醉狂兴、冷落难禁。应约万红，商量细细，留向未开寻。"
            ]
        },
        {
            "title": "万年欢",
            "content": [
                "十里环溪，记当年并游，依旧风景。采舫红妆，重泛九秋清镜。莫叹歌台蔓草，喜相逢、欢情犹胜。苹洲畔、横玉惊鸾，半天云正愁凝。中秋醉魂未醒。又佳辰授衣，良会堪更。早岁功名，豪气尚凌汝颍。能致黄金一井，也莫负、鸱夷高兴。别有个、潇洒田园，醉乡天地同永。"
            ]
        },
        {
            "title": "浣溪沙",
            "content": [
                "江上秋高风怒号。江声不断雁嗷嗷。别魂调递为君销。一夜不眠孤客耳，耳边愁听雨萧萧。碧纱窗外有芭蕉。"
            ]
        },
        {
            "title": "虞美人",
            "content": [
                "荒城又见重阳到。狂醉还吹帽。人生开口笑难逢。何况良辰一半，别离中。平台朱履登高处。犹自怀人否。且簪黄菊满头归。惟有此花风韵、似年时。"
            ]
        },
        {
            "title": "清平乐",
            "content": [
                "炎天畏景。午漏那堪永。何苦相仍愁簿领。短壑清溪牵兴。瑶台月下曾逢。何由却睹冰容。一笑为驱烦暑，故人元是清风。"
            ]
        },
        {
            "title": "鹧鸪天",
            "content": [
                "欲上南湖采舫嬉。还思北渚与岚漪。圆荷盖水垂杨暗，鸂鶒鸳鸯总下时。持此意，遣谁知。清波还照鬓间丝。西楼重唱池塘好，应有红妆敛翠眉。"
            ]
        },
        {
            "title": "千秋岁",
            "content": [
                "叶舟容易。行尽江南地。南雁断，无书至。怜君羁旅处。见我飘蓬际。如梦寐。当年阆苑曾相对。休说深心事。但付狂歌醉。那更话，孤帆起。水精溪绕户。云母山相砌。君莫去。只堪伴我溪山里。"
            ]
        },
        {
            "title": "千秋岁",
            "content": [
                "玉京仙侣，同受琅函结。风雨隔，尘埃绝。霞觞翻手破，阆苑花前别。鹏翼敛，人间泛梗无由歇。岂忆山中酒，还共溪边月。愁闷火，时间灭。何妨心似水，莫遣头如雪。春近也，江南雁识归时节。"
            ]
        },
        {
            "title": "定风波",
            "content": [
                "跨鹤扬州一梦回。东风佛面上平台。阆苑花前狂覆酒。拍手。东风骑凤却教来。谪好伯阳丹井畔。官满。平台还见片帆开。上界虽然官府好。总道。散仙无事好追陪。"
            ]
        },
        {
            "title": "满庭芳",
            "content": [
                "乡物牵情，家山回首，浩然归兴难收。报恩心事，投老拼悠悠。却笑当年牛下，轻自许、激烈寒讴。成何事，夷犹桂楫，兰芷咏芳洲。人生，萍梗迹，谁非乐土，何处吾州。算不须，临歧惝恍迟留。要看香炉瀑布，丹枫乱、江色凝秋。真堪与，潇湘暮雨，图上画扁舟。"
            ]
        },
        {
            "title": "临江仙",
            "content": [
                "自古齐山重九胜，登临梦想依依。偶来恰值菊花时。难逢开口笑，须插满头归。昨夜一江风色好，平明秋浦帆飞。可怜如赴史君期。且当酬令节，不用叹斜晖。"
            ]
        },
        {
            "title": "临江仙",
            "content": [
                "身外闲愁空满眼，就中欢事常稀。明年应赋送君诗。试从今夜数，相会几多时。浅酒欲邀谁共劝，深情唯有君知。东溪春近好同归。柳垂江上影，梅谢雪中枝。"
            ]
        },
        {
            "title": "惜奴娇",
            "content": [
                "歌阕琼筵，暗失金貂侣。说衷肠、丁宁嘱付。棹举帆开，黯行色、秋将暮。欲去。待却回、高城已暮。渔火烟村，但触目伤离绪。此情向、阿谁分诉。那里思量，争知我，思量苦。最苦。睡不著、西风夜雨。"
            ]
        },
        {
            "title": "水龙吟",
            "content": [
                "满湖高柳摇风，坐看骤雨来湖面。跳珠溅玉，圆荷翻倒，轻鸥惊散。堂上凉生，槛前暑退，罗裾凌乱。想东山谢守，纶巾羽扇，高歌下、青天半。应记狂饮司马，去年时、黄花高宴。竹枝苦怨，琵琶多泪，新年鬓换。常恐归时，眼中物是，日边人远。望隋河一带，伤心雾霭，遣离魂断。"
            ]
        },
        {
            "title": "绿头鸭/多丽",
            "content": [
                "新秋近，晋公别馆开筵。喜清时、衔杯乐圣，未饶绿野堂边。绣屏深、丽人乍出，坐中雷雨起鵾弦。花暖间关，冰凝幽咽，宝钗摇动坠金钿。未弹了、昭君遗怨，四坐已凄然。西风里、香街驻马，嬉笑微传。算从来、司空惯，断肠初对云鬟。夜将阑、井梧下叶，砌蛩收响悄林蝉。赖得多愁，浔阳司马，当时不在绮筵前。竞叹赏、檀槽倚困，沈醉到觥船。芳春调、红英翠萼，重变新妍。"
            ]
        },
        {
            "title": "安公子",
            "content": [
                "少日狂游好。阆苑花间同低帽。不恨千金轻散尽，恨花残莺老。命小辔、翩翩随处金尊倒。从市人、拍手拦街笑。镇琼楼归卧，丽日三竿未觉。迷路桃源了。乱山沈水何由到。拨断朱弦成底事，痛知音人悄。似近日、曾教青鸟传佳耗。学凤箫、拟入烟萝道。问刘郎何计，解使红颜却少。"
            ]
        },
        {
            "title": "虞美人",
            "content": [
                "原桑飞尽霜空杳。霜夜愁难晓。油灯野店怯黄昏。穷途不减酒杯深。故人心。羊山古道行人少。也送行人老。一般别语重千金。明年过我小园林。话如今。"
            ]
        },
        {
            "title": "临江仙",
            "content": [
                "谪宦江城无屋买，残僧野寺相依。松间药臼竹间衣。水穷行到处，云起坐看时。一个幽禽缘底事，苦来醉耳边啼。月斜西院愈声悲。青山无限好，犹道不如归。"
            ]
        },
        {
            "title": "万年欢",
            "content": [
                "忆惜论心，尽青云少年，燕赵豪俊。二十南游，曾上会稽千仞。捐袂江中往岁，有骚人、兰荪遗韵。嗟管鲍、当日贫交，半成翻手难信。君知未遇元礼，肯抽身盛时，寻我幽隐。此事谈何容易，骥才方骋。彩舫红妆围定，笑西风、黄花班鬓。君欲问、投老生涯，醉乡歧路偏近。"
            ]
        },
        {
            "title": "醉落魄/一斛珠",
            "content": [
                "高鸿远骛。溪山一带人烟簇。知君船近渔矶宿。轻素横溪，天淡挂寒玉。谁家红袖阑干曲。南陵风软波平绿。幽吟无伴芳尊独。清瘦休文，一夜伤单縠。"
            ]
        },
        {
            "title": "南歌子",
            "content": [
                "霜细犹欺柳，风柔已弄梅。东园捶鼓赏新醅。唤取舞周歌沈、探春回。妙舞堪千盏，长歌可百杯。笑人将恨上春台。劝我十分一举、两眉开。"
            ]
        },
        {
            "title": "水龙吟",
            "content": [
                "去年暑雨钩盘，夜阑睡起同征辔。今年芳草，齐河古岸，扁舟同舣。萍梗孤踪，梦魂浮世。别离常是。念当时绿鬓，狂歌痛饮，今憔悴、东风里。此去济南为说。道愁肠、不醒犹醉。多情北渚，两行烟柳，一湖春水。还唱新声，後人重到，应悲桃李。待归时，揽取庭前皓月，也应堪寄。"
            ]
        },
        {
            "title": "青玉案",
            "content": [
                "十年不向都门道。信匹马、羞重道。玉府骖鸾犹年少。宫花头上，御炉烟底，常日朝回早。霞觞翻手群仙笑。恨尘土人间易春老。白发愁占彤庭杳。红墙天阻，碧濠烟锁，细雨迷芳草。"
            ]
        },
        {
            "title": "生查子",
            "content": [
                "宫里妒娥眉，十载辞君去。翠袖怯天寒，修竹无人处。今日近君家，望极香车骛。一水是红墙，有恨无由语。"
            ]
        },
        {
            "title": "御街行",
            "content": [
                "年年不放春闲了。今岁衔杯少。来时柳上浅金黄，归路玉眠吹帽。惜春长似，五陵狂俊，不道朱颜老。斜烟薄雨青林杳。犹有莺声到。西园红艳绿盘龙，辜负一年春好。锦城乐事，不关愁眼，何似还家早。"
            ]
        },
        {
            "title": "西平乐",
            "content": [
                "凤诏传来绛阕，当宁思贤辅。淮海甘棠惠化，霖雨商岩吉梦，熊虎周郊旧卜。千秋盛际，催促朝天归去。动离绪。空眷恋，难暂驻。新植双亭临水，风月佳名未睹。准拟金尊时举。况乐府、风流一部。妍歌妙舞，萦云回雪，亲教与，恨难诉。争欲攀辕借住。功成绣衮，重与江山作主。"
            ]
        },
        {
            "title": "金盏倒垂莲",
            "content": [
                "休说将军，解弯弓掠地，崑岭河源。彩笔题诗，绿水映红莲。算总是、风流馀事，会须行乐□年。况有一部，随轩脆管繁弦。多情旧游尚忆，寄秋风万里，鸿雁天边。未学元龙，豪气笑求田。也莫为、庭槐兴叹，便伤摇落凄然。後会一笑，犹堪醉倒花前。"
            ]
        },
        {
            "title": "金盏倒垂莲",
            "content": [
                "诸阮英游，尽千锺饮量，百丈词源。对舞春风，螺髻小双莲。念两处、登高临远，又伤芳物新年。此泪不待，桓伊危柱哀弦。身闲未应无事，趁栽梅径里，插柳池边。野鹤飘颻，幽兴在青田。也莫话、书生豪气，更铭功业燕然。毕竟得意，何如月下花前。"
            ]
        },
        {
            "title": "虞美人",
            "content": [
                "江南载酒平生事。游宦如萍寄。蓬山归路傍银台。还是扬州一梦、却惊回。年年后土春来早。不负金尊倒。明年珠履赏春时。应寄琼花一朵、慰相思。"
            ]
        },
        {
            "title": "江神子/江城子",
            "content": [
                "旧山铅椠倦栖迟。叩宸闱。向淮圻。五马行春，初喜後车随。太守风流容客醉，花压帽，酒淋衣。隋宫烟外草萋萋。菊花时。动旌旗。起舞留公，且住慰相思。王粲诗成何处寄，人北去，雁南飞。"
            ]
        },
        {
            "title": "浣溪沙",
            "content": [
                "帐饮都门春浪惊。东飞身与白鸥轻。淮山一点眼初明。谁使梦回兰芷国，却将春去凤凰城。樯乌风转不胜情。"
            ]
        },
        {
            "title": "临江仙",
            "content": [
                "常记河阳花县里，恰如饭颗山逢。春城何处满丝桐。纶巾并羽扇，君有古人风。重向梁王台畔见，黄花绿酒谁同。新诗别後寄南鸿。回头思照碧，人在白云中。"
            ]
        },
        {
            "title": "临江仙",
            "content": [
                "曾唱牡丹留客饮，明年何处相逢。忽惊鹊起落梧桐。绿荷多少恨，回首背西风。莫叹今宵身是客，一尊未晓犹同。此身应似去来鸿。江湖春水阔，归梦故园中。"
            ]
        },
        {
            "title": "一丛花",
            "content": [
                "飞凫仙令气如虹。脱屐向尘笼。凌烟画像云台议，似眼前、百草春风。盏里圣贤，壶中天地，高兴更谁同。应怀得隽大明宫。无事老冯公。玉山且向花间倒，任从笑、老入花丛。三径步馀，一枝眠稳，心事付千锺。"
            ]
        },
        {
            "title": "一丛花",
            "content": [
                "碧山无意解银鱼。花底且携壶。华颠又喜熊罴且，笑骐骥，老反为驹。文史渐抛，功名更懒，随处见真如。高情敢并汉庭疏。长揖去田庐。囊无上赐金堪散，也未妨、山猎溪渔。廉颇纵强，莫随年少，白马向黄榆。"
            ]
        },
        {
            "title": "一丛花",
            "content": [
                "王孙眉宇凤凰雏。天与世情疏。扬州坐上琼花底，佩锦囊、曾忆奚奴。金盏醉挥，满身花影，红袖竞来扶。十年一梦访林居。离缺重踯躇。应怜肺病临邛客，寄洞庭、春色双壶。天气未佳，梅花正好，曾醉燕堂无。"
            ]
        },
        {
            "title": "宴桃源/如梦令",
            "content": [
                "往岁真源谪去。红泪扬州留住。饮罢一帆东，去入楚江寒雨。无绪。无绪。今夜秦淮泊处。"
            ]
        },
        {
            "title": "阮郎归",
            "content": [
                "儿童嬉戏杏花堤。春归不解悲。重来草露湿人衣。无花空绕枝。曾学道，久望机。一尊甘若饴。平生鱼鸟与同归。临风心自知。"
            ]
        },
        {
            "title": "阮郎归",
            "content": [
                "一濠秋水净涟漪。红妆照水嬉。攀条寻藕怯船移。浮萍湿绣衣。临好景，惜轻归。夕阳州渚迷。城门灯火簇轮蹄。沙鸥飞去时。"
            ]
        },
        {
            "title": "阮郎归",
            "content": [
                "西城北渚旧追随。荒台今是非。白苹无主绿蒲迷。停舟忆旧时。双鸭戏，乱鸥飞。人家烟雨西。不成携手折芳菲。兰绕惆怅归。"
            ]
        },
        {
            "title": "好事近",
            "content": [
                "丝管闹南湖，湖上醉游时晚。独看小桥官柳，泪无言偷满。坐中谁唱解愁辞，红妆劝金盏。物是奈人非是，负东风心眼。"
            ]
        },
        {
            "title": "忆秦娥",
            "content": [
                "牵人意。高堂照碧临烟水。清秋至。东山时伴，谢公携妓。黄菊虽残堪泛蚁。乍寒犹有重阳味。应相记。坐中少个，孟嘉狂醉。"
            ]
        },
        {
            "title": "蓦山溪",
            "content": [
                "扬州全盛，往事今何处。帆锦两明珠，罥蔷薇、月中嬉语。朱衣白面，公子似神仙，登云屿。临烟渚。狂醉成怀古。兰舟归後，谁与春为主。吟笑我重来，倚琼花、东风日暮。吴霜点鬓，流落共天涯，竹西路。高阳侣。魂梦应相遇。"
            ]
        },
        {
            "title": "蓦山溪",
            "content": [
                "兰台仙史，好在多情否。不寄一行书，过西风、飞鸿去後。功名心事，千载与君同，只狂饮，只狂吟，绿鬓殊非旧。山歌村馆，愁醉浔阳叟。且借两州春，看一曲、樽前舞袖。古来毕竟，何处是功名，不同饮，不同吟，也劝时开口。"
            ]
        },
        {
            "title": "蓦山溪",
            "content": [
                "金樽玉酒，佳味名仙桧。恐是九龙泉，堪一饮、霜毛却翠。何须说此，只但饮陶陶，灯光底，百花春，自是仙家地。星郎早贵，惯见风流事。留我不须归，倒尊空、烛堆红泪。飞凫令尹，才调更翩翩，休吊古，枉伤神，有兴来同醉。"
            ]
        },
        {
            "title": "蓦山溪",
            "content": [
                "谯园幽古，烟锁前朝桧。摇落枣红时，满园空、几株苍翠。史君才誉，金殿握兰人。将风调，改荒凉，便是嬉游地。刘郎莫问，去後桃花事。司马更堪怜，掩金觞、琵琶催泪。愁来不醉。不醉奈愁何，汝南周，东阳沈，劝我如何醉。"
            ]
        },
        {
            "title": "临江仙",
            "content": [
                "十岁儿曹同砚席，华裾织翠如葱。一生心事醉吟中。相逢俱白首，无语对西风。莫道尊前情调减，衰颜得酒能红。可怜此会意无穷。夜阑人总睡，独绕菊花丛。"
            ]
        },
        {
            "title": "临江仙",
            "content": [
                "尽说彭门新半刾，昆吾剸玉如泥。功名馀事不须为。才情诗里见，风味酒边知。好在阿咸同老也，青云往岁心期。千锺百首兴来时。伯伦从妇劝，元亮信儿痴。"
            ]
        },
        {
            "title": "八六子",
            "content": [
                "喜秋晴。淡云萦缕，天高群雁南征。正露冷初减兰红，风紧潜雕柳翠，愁人漏长梦惊。重阳景物凄清。渐老何时无事，当歌好在多情。暗自想、朱颜并游同醉，官名缰锁，世路蓬萍。难相见，赖有黄花满把，从教渌酒深倾。醉休醒。醒来旧愁旋生。"
            ]
        },
        {
            "title": "尉迟杯",
            "content": [
                "去年时。正愁绝，过却红杏飞。沈吟杏子青时。追悔负好花枝。今年又春到，傍小阑、日日数花期。花有信，人却无凭，故教芳意迟迟。及至待得融怡。未攀条拈蕊，已叹春归。怎得春如天不老，更教花与月相随。都将命、拼与酬花，似岘山、落日客犹迷。尽归路，拍手拦街，笑人沈醉如泥。"
            ]
        },
        {
            "title": "尾犯",
            "content": [
                "庐山小隐。渐年来疏懒，浸浓归兴。彩桥飞过，深溪地底，奔雷馀韵。香炉照日，望处与、青霄近。想群仙，呼我应远，怪来须丝垂镜。海上云车回轫。少姑传、金母信。森翠裾琼佩，落日初霞，纷纭相映。谁见壶中景。花洞里、杳然渔艇。别是个、潇洒乾坤，世情尘土休问。"
            ]
        },
        {
            "title": "满庭芳",
            "content": [
                "闲说秋来，乘槎心懒，梦回三岛波间。便思黄帽，同我老山颜。上界仙人官府，何似我、萧散尘寰。云无止，流泉自急，此意本来闲。寂寥，松桂圃，陪君好语，亦可望飡。况琼枝玉蕊，秀满春山。若问幽栖何意，莫道是、飞鸟知还。无言处，孙登半岭，高韵更难攀。"
            ]
        },
        {
            "title": "满庭芳",
            "content": [
                "欲买庐山，山前三亩，小桥横过松间。变名吴市，谁认旧容颜。最好栖贤峡外，应自此、都隔尘寰。人稀到，壶中化国，光景更堪闲。无心，求至道，柴门闭了，饱睡甘飡。幸儿成孙长，为扫家山。若问它年归去，蓦地也、双桨来还。愁难舍，清风万壑，高处正跻攀。"
            ]
        },
        {
            "title": "离亭宴",
            "content": [
                "忆向吴兴假守。双溪四垂高柳。仪凤桥边兰舟过，映水雕甍华牖。烛下小红妆，争看史君归後。携手松亭难又。题诗水轩依旧。多少绿荷相倚恨，背立西风回首。怅望采莲人，烟波万重吴岫。"
            ]
        },
        {
            "title": "惜分飞",
            "content": [
                "消暑楼前双溪市。尽住水晶宫里。人共荷花丽。更无一点尘埃气。不会史君匆匆至。又作匆匆去计。谁解连红袂。大家都把兰舟系。"
            ]
        },
        {
            "title": "惜分飞",
            "content": [
                "山水光中清无暑。是我消魂别处。只有多情雨。会人深意留人住。不见梅花来已暮。未见荷花又去。图画他年覰。断肠千古苕溪路。"
            ]
        },
        {
            "title": "安公子",
            "content": [
                "柳老荷花尽。夜来霜落平湖净。征雁横天鸥舞乱，鱼游清镜。又还是、当年我向江南兴。移画船、深渚蒹葭映。对半篙碧水，满眼青山魂凝。一番伤华鬓。放歌狂饮犹堪逞。水驿孤帆明夜事，此欢重省。梦回处、诗塘春草愁难整。官情与、归期终朝竞。记它年相访，认取斜川三迳。"
            ]
        },
        {
            "title": "玉蝴蝶",
            "content": [
                "暗忆少年豪气，烂南国、蓬岛风光。醉倚吴王宫殿，不解悲凉。舞犹慵、小腰似柳，歌尚怯、娇语如簧。好林塘。玳筵留住，彩舫携将。清狂。扬州一梦，中山千日，名利都忘。细数从前，眼中欢事尽成伤。去船迷，乱花流水，遗佩悄、寒草空江。黯愁肠。暮云吟断，青鬓成霜。"
            ]
        },
        {
            "title": "古阳关/阳关引",
            "content": [
                "暮草蛩吟噎。暗柳萤飞灭。空庭雨过，西风紧，飘黄叶。卷书帷寂静，对此伤离别。重感叹、中秋数日又圆月。沙觜樯杆上，淮水阔。有飞凫客，词珠玉，气冰雪。且莫教皓月，照影惊华发。问几时、清尊夜景共佳节。"
            ]
        },
        {
            "title": "满江红",
            "content": [
                "莫话南征，船头转、三千馀里。未叹此、浮生飘荡，但伤佳会。满眼青山芳草外，半篙碧水斜阳里。问此中、何处芰荷深，渔人指。清时事，羁游意。尽付与，狂歌醉。有多才南阮，自为知己。不似朱公江海去，未成陶令田园计。便楚乡、风景胜吾乡，何人对。"
            ]
        },
        {
            "title": "迷神引",
            "content": [
                "黯黯青山红日暮。浩浩大江东注。馀霞散绮，向烟波路。使人愁，长安远，在何处。几点渔灯小，迷近坞。一片客帆低，傍前浦。暗想平生，自悔儒冠误。觉阮途穷，归心阻。断魂素月，一千里、伤平楚。怪竹枝歌，声声怨，为谁苦。猿鸟一时啼，惊岛屿。烛暗不成眠，听津鼓。"
            ]
        },
        {
            "title": "千秋岁",
            "content": [
                "江头苑外。常记同朝退。飞骑轧，鸣珂碎。齐呕云绕扇，赵舞风回带。严鼓断，杯盘藉草犹相对。洒涕谁能会。醉卧藤阴盖。人已去，词空在。兔园高宴悄，虎观英游改。重感慨，惊涛自卷珠沈海。"
            ]
        },
        {
            "title": "离亭宴",
            "content": [
                "丹府黄香堪笑。章台坠鞭年少。细雨春风花落处，醉里中人传诏。却上五湖船，悲歌楚狂同调。青草荆江波渺。香炉紫霄簪小。人去江山长依旧，幼妇空传辞妙。洒泪作招魂，枫林子规啼晓。"
            ]
        },
        {
            "title": "满江红",
            "content": [
                "华鬓春风，长歌罢、伤今感昨。春正好、瑶墀已叹，侍臣冥寞。牙帐尘昏馀剑戟，翠帷月冷虚弦索。记往岁、龙坂误曾登，今飘泊。贤人命，从来薄。流水意，知谁托。绕南枝身似，未眠飞鹊。射虎山边寻旧迹，骑鲸海上追前约。便江湖、与世永相忘，还堪乐。"
            ]
        },
        {
            "title": "少年游",
            "content": [
                "如今田野谩抛春。红雨掩衡门。懒读诗书，欠伸扶杖，几案任生尘。纵教便向东山老，谁知是个中人。莫怪年来，倦寻城市，嫌我性情真。"
            ]
        },
        {
            "title": "少年游",
            "content": [
                "庐山瑶草四时春。烟锁上宫门。记得南游，偶寻飞涧，一洗庾公尘。香炉高咏君家事，文采近前人。它日骑鲸，尚怜迷路，与问众仙真。"
            ]
        },
        {
            "title": "生查子",
            "content": [
                "青帝晓来风，偏傍梅梢紧。未放玉肌开，已觉龙香喷。此意比佳人，争奈非朱粉。惟有许飞琼，风味依稀近。"
            ]
        },
        {
            "title": "喜朝天/踏莎行",
            "content": [
                "众芳残。海棠正轻盈，绿鬓朱颜。碎锦繁绣，更柔柯映碧，纤搊匀殷。谁与将红间白，采熏笼、仙衣覆斑斓。如有意、浓妆淡抹，斜倚阑干。夭饶向晚春後，惯困欹晴景，愁怕朝寒。纵有狂雨，便离披损，不奈幽闲。素李来禽总俗，谩遮映、终羞格疏顽。谁采顾，斜风教舞，月下庭间。"
            ]
        },
        {
            "title": "洞仙歌",
            "content": [
                "今春闰好。怪重阳菊早。满槛煌煌看霜晓。唤金钱翠雨，不称标容，潇洒意、陶潜诗中能道。不应夸绝艳，曾妒春华，因甚东君意不到。又似锁，三千汉女，偏教明妃、怨西风边草。也何必、牛山苦沾衣，算只好龙山，醉狂吹帽。"
            ]
        },
        {
            "title": "感皇恩",
            "content": [
                "常岁海棠时，偷闲须到。多病寻芳懒春老。偶来恰值，半谢妖绕犹好。便呼诗酒伴，同倾倒。繁枝高荫，疏枝低绕。花底杯盘花影照。多情一片，恨我归来不早。断肠铺碎锦，门前道。"
            ]
        },
        {
            "title": "万年欢",
            "content": [
                "心忆春归，似佳人未来，香径无迹。雪里江梅，因甚早知消息。百卉芳心正寂。夜不寐、幽姿脉脉。图清晓、先作宫妆，似防人见偷得。真香媚情动魄。算当时寿阳，无此标格。应寄扬州，何郎旧曾相识。花似何郎鬓白。恐花笑、逢花羞摘。那堪羌管惊心。也随繁杏抛掷。"
            ]
        },
        {
            "title": "浣溪沙",
            "content": [
                "雨过园亭绿暗时。樱桃红颗压枝低。绿兼红好眼中迷。荔子天教生处远，风流一种阿谁知。最红深处有黄鹂。"
            ]
        },
        {
            "title": "下水船",
            "content": [
                "百紫千红翠。唯有琼花特异。便是当年，唐昌观中玉蕊。尚记得、月里仙人来赏，明日喧传都市。甚时又，分与扬州本，一朵冰姿难比。曾向无双亭边，半酣独倚。似梦觉，晓出瑶台十里。犹忆飞琼标致。"
            ]
        },
        {
            "title": "望海潮",
            "content": [
                "人间花老，天涯春去，扬州别是风光。红药万株，佳名千种，天然浩态狂香。尊贵御衣黄。未便教西洛，独占花王。困倚东风，汉宫谁敢斗新妆。年年高会维阳。看家夸绝艳，人诧奇芳。结蕊当屏，联葩就幄，红遮绿绕华堂。花面映交相。更秉菅观洧，幽意难忘。罢酒风亭，梦魂惊恐在仙乡。"
            ]
        },
        {
            "title": "江神子/江城子",
            "content": [
                "去年初见早梅芳。一春忙。短红墙。马上不禁、花恼只颠狂。苏晋长斋犹好事，时唤我，举离觞。今年春事更茫茫。浅宫妆。断人肠。一点多情、天赐骨中香。赖有飞凫贤令尹，同我过，小横塘。"
            ]
        },
        {
            "title": "盐角儿·毫社观梅",
            "content": [
                "开时似雪，谢时似雪，花中奇绝。香非在蕊，香非在萼，骨中香彻。",
                "占溪风，留溪月，堪羞损、山桃如血。直饶更、疏疏淡淡，终有一般情别。",
                ""
            ]
        },
        {
            "title": "行香子",
            "content": [
                "雪里清香，月下疏枝。更无花、比并琼姿。一年一见，千绕千回。向未开时，愁花放，恐花飞。芳樽移就，幽葩折取，似玉人，携手同归。杨州应记，东阁逢时。恨刘郎误，题诗句，怨桃溪。"
            ]
        },
        {
            "title": "洞仙歌",
            "content": [
                "年年青眼。为江梅肠断。一句新诗思无限。向碧琼枝上，白玉葩中、春犹浅。一点龙香清远。谁抛倾国艳。昨夜前村，都恐东皇未曾见。正倚墙红杏，芳意浓时，惊千片。何许飘零仙馆。待冰雪丛中看奇姿，乍一笑能回，上林冬暖。"
            ]
        },
        {
            "title": "洞仙歌",
            "content": [
                "裙芳老尽，海棠花时候。雨过寒轻好清昼。最妖饶一段，全是初开，云鬟小，涂粉施朱未就。全开还自好，骀荡春馀，百样宫罗斗繁绣。纵无语也，心应恨我来迟，恰柳絮、将春归後。醉犹倚柔柯，怯黄昏，这一点愁，须共花同瘦。"
            ]
        },
        {
            "title": "洞仙歌",
            "content": [
                "花恨月恼。更夏有凉风，冬轩雪皎。闲事不关心，算四时皆好。从来又说，春台登览，人意多同，常是惜、春过了。须痛饮，莫放欢情草草。年少。尚忆瑶阶，得隽寻芳，骖驔东城，适见垂鞭，酕醄南陌，又逢低帽。莺花荡眼，功名满意，无限嬉游，荣华事、如梦杳。伤富贵浮云，曾萦怀抱。为春醉倒。愿花更好。春休老。开口笑。占醉乡、莫教人到。"
            ]
        },
        {
            "title": "好事近",
            "content": [
                "风雨过中秋，愁对画帘银烛。那更气迟节晚，负重阳金菊。月期花信尚参差。功名更难卜。何事四时俱好，□一杯一曲。"
            ]
        },
        {
            "title": "江神子/江城子",
            "content": [
                "双鸳池沼水融融。桂堂东。又春风。今日看花，花胜去年红。把酒问花花不语，携手处，遍芳丛。留春且住莫匆匆。秉金笼。夜寒浓。沈醉插花，走马月明中。待得醒时君不见，不随水，即随风。"
            ]
        },
        {
            "title": "碧牡丹",
            "content": [
                "渐老闲情减。春山事、撩心眼。似血桃花，似雪梨花相间。望极雅川，阳焰迷归雁。征鞍方长坂。正魂乱。旧事如云散。良游盛年俱换。罢说功名，但觉青山归晚。记插宫花，扶醉蓬莱殿。如今霜尘满。"
            ]
        },
        {
            "title": "引驾行",
            "content": [
                "梅梢琼绽，东君次第开桃李。痛年年、好风景，无事对花垂泪。园里。旧赏处、幽葩柔条，一一动芳意。恨心事。春来间阻，忆年时、把罗袂。雅戏。樱桃红颗，为插边明丽。又渐是。樱桃尝新，忍把旧游重记。何意。便云收雨歇，瓶沈簪折两无计。谩追悔。凭谁向说，只厌厌地。"
            ]
        },
        {
            "title": "清平乐",
            "content": [
                "黄花过也。月酒何曾把。寒蝶多情爱潇洒。晴日双双飞下。沈吟独倚朱阑。采芳贻向□边。枕上醉排金靥，幽香付与谁怜。"
            ]
        },
        {
            "title": "阮郎归",
            "content": [
                "小楼独上暮锺时。红霞楼外飞。烟中远鸟一双归。城门灯火微。横短吹，傍危梯。冰轮涌海迟。天涯幽恨有谁知。凉风时动衣。"
            ]
        },
        {
            "title": "行香子",
            "content": [
                "归鸟翩翩，楼上黄昏。黯天气、残照馀痕。曲阑干里，有个愁人。向不言中，千载事，一年春。春来似客，春归如云。付楼前、行路双轮。倾江变酒，举斛为尊。断浮生外，愁千丈，不关身。"
            ]
        },
        {
            "title": "木兰花/玉楼春",
            "content": [
                "小楼新创堪临远。一带寒山都入眼。人间应未觉春归，楼上已先变柳眼。风威自与微阳战。雪意不遮残腊换。少须文栋燕双回，来看东城花一片。"
            ]
        },
        {
            "title": "诉衷情",
            "content": [
                "小园过午，便觉凉生翠柏。戎葵闲出墙红，萱草静依径绿。还是去年，浮瓜沈李，追凉故绕池边竹。小筵促。忽忆杨梅正熟。下山南畔，画舸笙歌逐。愁凝目。使君彩笔，佳人锦字，断弦怎续。尽日栏干曲。"
            ]
        },
        {
            "title": "行香子",
            "content": [
                "前岁栽桃，今岁成蹊。更黄鹂、久住相知。微行清露，细履斜晖。对林中侣，闲中我，醉中谁。何妨到老，常闲常醉，任功名、生事俱非。衰颜难强，拙语多迟。但酒同行，月同坐，影同嬉。"
            ]
        },
        {
            "title": "金凤钩",
            "content": [
                "雪消闲步花畔。试屈指、早春将半。樱桃枝上最先到，却恨小梅芳浅。忽惊拂水双来燕。暗自忆、故人犹远。一分风雨占春愁，一来又对花肠断。"
            ]
        },
        {
            "title": "金凤钩",
            "content": [
                "春辞我向何处。怪草草、夜来风雨。一簪华发，少欢饶恨，无计殢春且住。春回常恨寻无路。试向我、小园徐步。一阑红药，倚风含露。春自未曾归去。"
            ]
        },
        {
            "title": "诉衷情",
            "content": [
                "东城南陌路歧斜。芳草遍藏遮。黄鹂自是来晚，莫恨海棠花。惊雪絮，满天涯。送春赊。问春莫是，忆著东君，自去还家。"
            ]
        },
        {
            "title": "归田乐",
            "content": [
                "春又去，似别佳人幽恨积。闲庭院，翠阴满，添昼寂。一枝梅最好，至今忆。正梦断，炉烟袅，参差疏帘隔。为何事、年年春恨，问花应会得。"
            ]
        },
        {
            "title": "酒泉子",
            "content": [
                "萱草戎葵，松菊堂深犹畏暑，晚云催雨霭帘栊。满楼风。池莲翻倒小莲红。看扫鉴、天清似水，一轮明月却当空。画栏中。"
            ]
        },
        {
            "title": "梁州令叠韵/梁州令",
            "content": [
                "田野闲来惯。睡起初惊晓燕。樵青走挂小帘钩，南园昨夜，细雨红芳遍。平芜一带烟光浅。过尽南归雁。俱远。凭阑送目空肠断。好景难常占。过眼韶华如箭。莫教鶗鴂送韶华，多情杨柳，为把长条绊。清尊满酌谁为伴。花下提壶劝。何妨醉卧花底，愁容不上春风面。"
            ]
        },
        {
            "title": "消息/永遇乐",
            "content": [
                "红日葵开，映墙遮牖，小斋端午。杯展荷金，簪抽笋玉，幽事还数。绿窗纤手，朱奁轻缕。争斗彩丝艾虎。想沈江怨魄归来，空惆怅、对菰黍。朱颜老去，清风好在，未减佳辰欢聚。趣蜡酒深斟，菖葅细糁，围坐从儿女。还同子美，江村长夏，闲对燕飞鸥舞。算何须、楚王雄风，方消畏暑。"
            ]
        },
        {
            "title": "黄莺儿",
            "content": [
                "南园佳枝偏宜暑。两两三三修篁，新篁新出初齐，猗猗过檐侵户。听乱颭芰荷风，细洒梧桐雨。午馀帘影参差，远林蝉声，幽梦残处。凝伫。既往尽成空，暂遇何曾住。算人间事、岂足追思，依依梦中情绪。观数点茗浮花，一缕香萦炷。怪来人道陶潜，作得羲皇侣。"
            ]
        },
        {
            "title": "过涧歇",
            "content": [
                "归去。奈故人、尚作青眼相期，未许明时归去。放怀处。买得东皋数亩，静爱园林趣。任过客、剥啄相呼昼扃户。堪笑儿童事业，华颠向谁语。草塘人悄，圆荷过微雨。都付邯郸，一枕清风，好梦初觉，砌下槐影方停午。"
            ]
        },
        {
            "title": "永遇乐",
            "content": [
                "松菊堂深，芰荷池小，长夏清暑。燕引雏还，鸠呼妇往，人静郊原趣。麦天已过，薄衣轻扇，试起绕园徐步。听衡宇、欣欣童稚，共说夜来初雨。苍菅径里，紫葳枝上，数点幽花垂露。东里催锄，西邻助晌，相戒清晨去。斜川归兴，け然满目，回首帝乡何处。只愁恐、轻鞭犯夜，灞陵旧路。"
            ]
        },
        {
            "title": "摸鱼儿",
            "content": [
                "买陂塘、旋栽杨柳，依稀淮岸江浦。东皋嘉雨新痕涨，沙觜鸥来鹭聚。堪爱处。最好是、一川夜月光流渚。无人独舞。任翠幄张天，柔茵藉地，酒尽未能去。青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试覰。满青镜、星星鬓影今如许。功名浪语。便似得班超，封侯万里，归计恐迟春。"
            ]
        },
        {
            "title": "凤凰台上忆吹箫",
            "content": [
                "才短宫慵，命奇人弃，年年故里来远。记往岁、莲塘送我，远赴荆蛮。莫道风情似旧，青镜里、绿鬓新斑。佳人怪，把盏为我，微敛眉山。从来嗣宗高韵，独见赏，青云忧绝尘间。谩回首、平生醉语，一梦惊残。莫笑移花种柳，应备办、投老同闲。纵枯槁，松桧奈得霜寒。"
            ]
        },
        {
            "title": "凤凰台上忆吹箫",
            "content": [
                "千里相思，况无百里，何妨暮往朝还。又正是、梅初淡伫，禽未绵蛮。陌上相逢缓辔，风细细、云日斑斑。新晴好，得意未妨，行尽青山。应携後房小妓，来为我，盈盈对舞花间。便拼了、松醪翠满，蜜炬红残。谁信轻鞍射虎，清世里、曾有人闲。都休说，帘外夜久春寒。"
            ]
        },
        {
            "title": "满庭芳",
            "content": [
                "鸥起苹中，鱼惊荷底，画船天上来时。翠湾红渚，宛似武陵迷。更晚青山更好，孤云带、远雨丝垂。清歌里，金尊未掩，谁使动分携。竹林、高晋软，阿咸潇散，犹愧风期。便弃官终隐，钓叟苔矶。纵是鸣鸿云外，应念我、垂翼低飞。新词好，他年认取，天际片帆归。"
            ]
        },
        {
            "title": "八声甘州",
            "content": [
                "谓东风、定是海冬来，海上最春先。乍微阳破腊，梅心已省，柳意都远。雪後南山耸翠，平野欲生烟。记得相逢日，如上林边。莫叹春光易老，算今年春老，还有明年。叹人生难得，常好是朱颜。有随轩、金钗十二，为醉娇、一曲踏珠筵。功名事，算何如此，花下尊前。"
            ]
        },
        {
            "title": "八声甘州",
            "content": [
                "谓东坡、未老赋归来，天未遣公归。向西湖两处秋波一种，飞蔼澄辉。又拥竹西歌吹，僧老木兰非。一笑千秋事，浮世危机。应倚平山栏槛，是醉翁饮处，江雨霏霏。送孤鸿相接，今古眼中稀。念平生、相从江海，任飘蓬、不遣此心违。登临事，更何须惜，吹帽淋衣。"
            ]
        },
        {
            "title": "水龙吟",
            "content": [
                "水晶宫绕千家，卞山倒影双溪里。白苹洲渚，诗成春晚，当年此地。行遍瑶台，弄英携手，月婵娟际。算多情小杜，风流未睹，空肠断、枝间子。一似君恩赐与，贺家湖、千峰凝翠。黄粱未熟，红旌已远，南柯旧事。常恐重来，夜阑相对，也疑非是。向松陵回首，平芜尽处，在青山外。"
            ]
        },
        {
            "title": "忆少年·别历下",
            "content": [
                "无穷官柳，无情画舸，无根行客。南山尚相送，只高城人隔。",
                "　　罨画园林溪绀碧，算重来，尽成陈迹。刘郎鬓如此，况桃花颜色。",
                ""
            ]
        },
        {
            "title": "水龙吟·次韵林圣予《惜春》",
            "content": [
                "问春何苦匆匆，带风伴雨如驰骤。幽葩细萼，小园低槛，壅培未就。吹尽繁红，占春长久，不如垂柳。算春长不老，人愁春老，愁春老，愁只是、人间有。",
                "　　春恨十常八九，忍轻孤、芳醪经口。那知自是、桃花结子，不因春瘦。世上功名，老来风味，春归时候。最多情犹有，尊前青眼，相逢依旧。",
                ""
            ]
        },
        {
            "title": "生查子",
            "content": [
                "永日向人妍，百合忘忧草。午枕梦初回，远柳蝉声杳。藓井出冰泉，洗瀹烦襟了。却挂小帘钩，一缕炉烟袅。"
            ]
        }
    ]
}