{
    "dynasty": "宋",
    "author": "毛滂",
    "intro": "毛滂（1055？-1120？） 字泽民，衢州江同（今属浙江）人。哲宗元佑间为杭州法曹，苏轼曾加荐举。晚年与蔡京亦有交往。官至祠部员外郎、知秀州，一生仕途失意。其词受苏轼、柳永影响。别树清圆明润一格。无秾艳词语，自然深挚、秀雅飘逸。对陈与义、朱敦儒乃至姜白石、张炎等人的创作都有影响。有《东堂集》、《东堂词》。",
    "items": [
        {
            "title": "对雪二首",
            "content": [
                "玉京咫尺不应疑，龙凤交横舞屡僛。",
                "素色可能粧粉并，真香直到齿牙知。",
                "珠楼先晓月未落，瑶草自春天亦私。",
                "千里一裘谁有样，邹郎吹律为薰之。"
            ]
        },
        {
            "title": "春词",
            "content": [
                "日催红左革右甲}鞢，雪放绿蒙茸。",
                "莫向东郊去，王春在九重。"
            ]
        },
        {
            "title": "过吴淞江",
            "content": [
                "参军身外只图书，独与吴江分不疏。",
                "归去他年当辟谷，嬾随波浪觅鲈鱼。"
            ]
        },
        {
            "title": "春词",
            "content": [
                "冰开御水龙鳞细，日照宫梅麝炷烘。",
                "欲看人间花灼灼，不妨葛藟共春风。"
            ]
        },
        {
            "title": "寄曹子方使君",
            "content": [
                "使君未知我，得自吞毡翁。",
                "我未识使君，已闻伯夷风。",
                "十年诗卷里，未面先从容。",
                "顷我客东都，寄声谢老农。",
                "绣衣南州来，是尔使君公。",
                "为尔扫菜色，无襦当夜缝。",
                "东都逆旅人，零落如霜蓬。",
                "一廛愿为氓，归热鸟脱笼。",
                "既登君子堂，倒戈避诗锋。",
                "紫芝秀眉宇，东野凛长松。",
                "怜我骨硉兀，槽枥骈儿童。",
                "秣以玉山禾，不置凡马中。",
                "去年溪城月，使君马如龙。",
                "呼我载后车，诗月相朣胧。",
                "朅来桑麻间，午梦因村舂。",
                "使君亦留犊，往吸长安钟。",
                "相望渺云海，烟雪迷西东。",
                "遥传摛彩笔，秀句争考功，",
                "那知古槐畔，苦语如秋蛩。",
                "一笑答支山，万事付瘖聋。",
                "吞舟亦失水，蚍蜉登背胸。",
                "拂钟虽不铮，缀履岂所工。",
                "天高白虎殿，日永明光宫。",
                "去参鵷鹭群。勿羡高飞鸿。"
            ]
        },
        {
            "title": "春词",
            "content": [
                "腊寒辟易沉香火，春意侵寻玉琯灰。",
                "阴德承天专静厚，发生有助到根荄。"
            ]
        },
        {
            "title": "过净林杏花下微见晓色",
            "content": [
                "篮舆度水犯云巢，拂面垂杨翠欲交。",
                "春睡稳人殊未觉，半分晓色到花梢。"
            ]
        },
        {
            "title": "新酒熟奉怀曹使君",
            "content": [
                "水沙卧翁青練羃，浮蛆欲上真珠泣。",
                "蒙漫昆山清露零，洗下云腴和玉汗。",
                "小槽决决秋香语，老盆艳艳春光湿。",
                "不妨力饮荐寒英，只忧秋老金肤涩。",
                "先生何翅七不堪，袍靴裹缚肩骭急。",
                "醉乡礼法稍宽閒，倒著接上四下离}犹许卵子。",
                "南楼老子冰雪肠，咳唾珠玑纷可拾。",
                "未许王郎见短歌，已容赵壹唯长揖。",
                "迩来铃斋作禅观，锦瑟间多山玉立。",
                "欲留一斗向吴兴，何日南楼和月吸。"
            ]
        },
        {
            "title": "雨中采石菖蒲",
            "content": [
                "碧涧潺潺佩玦锵，锦苔织翠护昌阳。",
                "玉真新洗罗裙带，流出仟云水亦香。"
            ]
        },
        {
            "title": "崇福宫雨中种柏",
            "content": [
                "示障侵檐日，先留出殿烟。",
                "雨根蚯蚓活，风叶凤凰翩。",
                "直节从孤瘦，寒姿定老坚。",
                "君王千万寿，合和酒如泉。"
            ]
        },
        {
            "title": "春词",
            "content": [
                "春逐东风行地上，德随和气散寰区。",
                "圣人中正观天下，道本无言教已孚。"
            ]
        },
        {
            "title": "上林内翰二首",
            "content": [
                "短褐风霜可奈何，嬾求长袖舞阳阿。",
                "九迁行辈青云满，百谪形骸白发多。",
                "束带壮怀浑龃龉，角巾闲约亦蹉跎。",
                "山公有意相题目，季绪无容触诋诃。"
            ]
        },
        {
            "title": "和郭倅见寄",
            "content": [
                "折节何须万夫后，蟹螯居左杯居右。",
                "先生老傀谁使然，天孙安能司唾呕。",
                "尚无一字得三缣，何如卖之不龟手。",
                "与公正自一家人，公家日月余扃牖。",
                "每得新诗如见公，风流好在灵和柳。",
                "题舆那听仲举辞，宣室应怀贾生久。",
                "当年竹马定不乏，旧雨垫巾无恙否。",
                "我今信手任翻羹，谁解苦心杯置肘。",
                "看公隽翮当在前，笑我劳驱空晚朽。",
                "东山掩鼻直枳，庸肯嗫嚅论不偶。",
                "槛中摇尾未必然，试看於菟薄栏吼。"
            ]
        },
        {
            "title": "春词",
            "content": [
                "精华初结惯，璧水再逢春。",
                "杞梓扶疏见，君王自作新。"
            ]
        },
        {
            "title": "正月三日游证道寺",
            "content": [
                "水畔山前蹭蹬身，三年鱼鸟许为邻。",
                "临当解组槐阴下，更看酴醾一夜春。"
            ]
        },
        {
            "title": "次韵曹子方对雪以诗见招观灯",
            "content": [
                "柳外东风旗影转，身远鸣珂心想见。",
                "碧瓦朱楼不夜城，走马插花春一片。",
                "锦靴玉带簇金鞍，回雪惊鸿都转旋。",
                "我书细字对短檠，尚未尽灯昏月窥研。",
                "那知研节有七盘，但课旧书须百遍。",
                "病骨烦招愧后车，新诗乞与书团扇。",
                "明年相望孢侯乡，犹共碧霄端正面。"
            ]
        },
        {
            "title": "春词",
            "content": [
                "风来太液冰先泮，日照延和柳未知。",
                "翠辇不缘花事出，行看荇带绿参差。"
            ]
        },
        {
            "title": "溪上",
            "content": [
                "溪光照秋房，娟然卧流萍。",
                "水仙弄幽姿，寄余汀洲情。",
                "眷怀玉色子，弄波濯尘缨。",
                "夜寒有佳意，属此冷然情。"
            ]
        },
        {
            "title": "十月十日访琳道人於禅静寺与之徘徊泉石间甚",
            "content": [
                "道人泉石畔，饷我欲盘桓。",
                "见爪苍龙古，颦眉古佛寒。",
                "家风真草草，诗句自珊珊。",
                "今夜东堂梦，云披月万竿。",
                "",
                ""
            ]
        },
        {
            "title": "琳老惠麸乾隆走笔奉寄",
            "content": [
                "何人弹铗苦思鱼，食肉而飞亦任渠。",
                "谁见东堂病居士，山僧乞食亦分余。"
            ]
        },
        {
            "title": "立秋日破晓入山携枕簟睡於禅静庵中作诗一首",
            "content": [
                "西风安起无人乡，云深万籁含清商。",
                "山容便与新秋净，稻花已作丰年香。",
                "断蝉抱柳咽残月，卧霞排雾通朝阳。",
                "过桥寺影出疏木，入户竹色来低墙。",
                "蒲团纸帐两寂寞，独有老桧磨风霜。",
                "东堂老子喜睡人，来借一榻乐未央。",
                "含风涟漪开玉脊，小屏晚绿横潇湘。",
                "梦寒支枕风入发，过眼冉冉茶烟苍。",
                "红薇花阴煮玉醴，满瓯飞雪置我旁。",
                "平生世味总如水，老大纵健肝膈凉。",
                "翛然此意不可道，卧看石竹凝孤芳。"
            ]
        },
        {
            "title": "偶得佳酒分寄陈巨中",
            "content": [
                "南岳夫人绿酒春，近来未及玉膏醇。",
                "穆生不许聊须强，他日瀛洲是故人。"
            ]
        },
        {
            "title": "送遐举解德清县章",
            "content": [
                "吏最年来三再书，野梅官柳映归途。",
                "不容车下牛将犊，犹说桑间雉领雏。",
                "万里摩霄看鹄举，一城卧辙作儿呱。",
                "东邻病骨谁料理，十驾相追肯少须。"
            ]
        },
        {
            "title": "书怀寄赠曾公衮",
            "content": [
                "宦情光景半樵渔，病惰仍忘百纸书。",
                "赋就只堪供酱瓿，齿残未可释盐车。",
                "朱蓝要使辞秋断，芝菌犹当出腐余。",
                "惭愧少翁能下士，马曹知马自应疏。"
            ]
        },
        {
            "title": "欲访天柱山阇黎寄一绝句",
            "content": [
                "三年不到上人家，目断晨烟与暮霞。",
                "急遣寄声堂下水，便来洗眼看天花。"
            ]
        },
        {
            "title": "陪曹使君饮郭别乘舍夜归奉寄",
            "content": [
                "金波滟滟梨花玉，春色两枝娇映肉。",
                "夜堂莺燕落梁尘，秋帘风露昏银烛。",
                "倦客归来半白头，旧约参差两黄菊。",
                "新年斗酒亦径醉，道旧欢然能五六。",
                "御史家儿反温克，风前玉树何由俗。",
                "上客凛凛八尺身，秀在两眉诗在腹。",
                "醒狂司隶醉奈何，猛雨澜翻无软热。",
                "不嫌呼酒反劝君，要看春空云郁郁。",
                "明朝宁辞一日病，清时未可三闾独。",
                "倒冠落佩郭南门，长庚晱晱山簇簇。",
                "回头一笑堕渺茫，卧听桐鱼唤僧粥。"
            ]
        },
        {
            "title": "春词",
            "content": [
                "仙桃欲拂朝真脸，禁柳忙催望幸眉。",
                "不会君王春思别，杏花菖叶在农时。"
            ]
        },
        {
            "title": "访琳老闻邮赴供",
            "content": [
                "宾头应供未还家，聊借僧窗自点茶。",
                "此意不须相见说，已知秋色付蘋花。"
            ]
        },
        {
            "title": "别归云庵端老",
            "content": [
                "何年败衲裹虚空，雪雁烟凫不受笼。",
                "未信归云便端的，一船明月四边风。"
            ]
        },
        {
            "title": "访无畏庵琳和尚",
            "content": [
                "踏遍武康境，铜山分外幽。",
                "师今提奥恉，谁不仰风流。",
                "松老巢玄鹤，车闲卧白牛。",
                "一时冠盖拥，欲去更迟留。"
            ]
        },
        {
            "title": "代人和御制上巳锡宴诗",
            "content": [
                "曲水传觞盛，皇只布德初。",
                "海波翻雅奏，云露湿华裾。",
                "晴送君恩暖，寒收物意舒。",
                "春耕无叹息，庶不负于胥。"
            ]
        },
        {
            "title": "许子遇示二绝句见索乱道因次韵奉酬",
            "content": [
                "笔头风月无多子，尽是前人追琢余。",
                "岂有声名到温李，仅能楚些属三闾。"
            ]
        },
        {
            "title": "代张兰送太守",
            "content": [
                "电转双旌雨结愁，水流行色过芳洲。",
                "賸风残月谁交取，别酒离歌且驻留。",
                "千里溪山记诗伯，一年莺燕识遨头。",
                "朝天不作含香伴，为想林间春意幽。"
            ]
        },
        {
            "title": "寄程漕",
            "content": [
                "风流三老今无有，明珠双璧公其后。",
                "长安初见紫微人。山阳途识生风手。",
                "同时蜀艉共差迟，今日吴饿付忠厚。",
                "吴饿欲饱谈笑了，要使嘉禾出稂莠。",
                "紫微宾客多云霄，谁数诸侯牛马走。",
                "黄金单尽会屠龙，白发鬅鬙成画狗。",
                "绛衣玉具无处觅，将军纵在大夫取。",
                "公归愿作水衡丞，敢厌督邮辞五斗。"
            ]
        },
        {
            "title": "十二月十二日雪晴成允蔡君扁舟携诗见临次韵",
            "content": [
                "蔡子下笔生涛澜，少时往往思涌泉。",
                "便当自作五凤楼，画楹刻桷皆蛮牋。",
                "昨日千秋桥畔雪，杨花蝴蝶相联翩。",
                "径唤红粧弄春色，千壶快倒万锦缠。",
                "那知蔡子足践地，柳车送客已复延。",
                "摇竿孤唱颇自得，闭门高卧初谁贤。",
                "幸来饷子小楼日，共看檐影移残年。",
                "东堂夜寒剑有气，北窗昼静琴无弦。",
                "高门悬薄固疏矣，所忧饿虎犹须鞭。",
                "齿摇目眵懒自荐，岂复珠贝如悬编。",
                "仙人玉树傥相待，只拟醉拍洪崖肩。",
                "尧舜之事不足惊，肯为儿女痴自怜。",
                "故山鹤帐久不往，白云封户端应全。",
                "吏卒无令守叔夜，弟子何妨嘲孝先。",
                "伯伦天地席幕尔，何处六翮犹争前。",
                "平生小吏轻子美，未害故人疏浩然。",
                "子今风霰动短褐，岂乏锦绣裁长篇。",
                "东堂那记城旦语，唯有诗律曾家传。",
                "墨香纸滑霜兔劲，明窗妙意常空圆。",
                "客来指似宁信此，自知食蜜甜中边。",
                "",
                ""
            ]
        },
        {
            "title": "久客",
            "content": [
                "平生故人同偪仄，近者不见云泥隔。",
                "男儿命好百不忧，封侯起第如戏剧。",
                "我痴正亦坐命穷，眼暗头童守书策。",
                "风吹破屋雪入怀，独与蜗牛夜争席。",
                "旧雨人来今不来，唯有五穷充上客。",
                "人生羁旅谁过我，欲归岂惜还乡帻。",
                "腹中郁勃不耐事，何用使人轻跛瘠。",
                "登山未厌日月流，掩关但恐功名迫。",
                "读书岂从升斗计，劳生却为精神惜。",
                "不能与君争上车，主人未必如车泽。",
                "但烦东风送帆脚，摇竿鼓枻三江碧。"
            ]
        },
        {
            "title": "和贾耘老",
            "content": [
                "渴令平生病，年来病更多。",
                "腰仍难老折，肠亦旧无他。",
                "知已眠三迳，逢秋欲七歌。",
                "勋名邮传尔，唯日饮无何。"
            ]
        },
        {
            "title": "次韵张台卿桃花诗",
            "content": [
                "使君园中花，造物勤管领。",
                "佳人含朝酒，风软吹莫省。",
                "正应武陵裔，或写瑶池影。",
                "谁云六果下，实抱千岁永。",
                "得地倍浓华，无人亦妍整。",
                "舞困霞衣翩，粧早燕脂冷。",
                "玉堂摛藻笔，一顾长光影，",
                "谁识劝农心，殷勤待遗秉。"
            ]
        },
        {
            "title": "刘秀才明仲当赴礼部试从县令毛某乞诗聊作一",
            "content": [
                "君不见广文博士老郑虔，才名四十寒无毡。",
                "又不见汉阳计吏赵明叔，文章不如一囊钱。",
                "胸中道腴五味足，外虽枯槁中芳鲜。",
                "不妨止有书一束，索米未肯侏儒贤。",
                "平生固用笔耕尔，行发墨颖收丰年。",
                "会当少见会稽绶，勿嗟已卖琅琊田。",
                "",
                ""
            ]
        },
        {
            "title": "去国",
            "content": [
                "马剑何妨壮，琴书半不轻。",
                "心通平野阔，眼接众山明。",
                "老大空行李，疏慵岂利名。",
                "夏侯知苦学，殊未劝归耕。"
            ]
        },
        {
            "title": "次韵奉酬蔡成允",
            "content": [
                "蔡子诗锋新发硎，晓压吾境横长城。",
                "玉关食肉何足计，饭山日午噙肤清。",
                "叩门念子忧吻燥，银瓶急燎苍蝇声。",
                "云龙为子起风腋，要使飞将身趫轻。"
            ]
        },
        {
            "title": "累蒙周开祖使君贬示佳章才拙思荒愧不能报谨",
            "content": [
                "居士称陆莲，香山本流亚。",
                "舌端元和风，吹倒两鲍谢。",
                "游戏笔砚间，盘礴湖山下。",
                "过眼尽诗材，有欲天必借。",
                "句源发肝膈，输泻每不暇。",
                "欬唾生江河，奔放那可壩。",
                "我诗沮洳尔，欲过不足跨。",
                "数烦见波澜，意作蹄涔吓。",
                "平生望洋眼，痴胆不知怕。",
                "亦识明月珠，相投况非夜。",
                "",
                ""
            ]
        },
        {
            "title": "罢官次常山寄郑叔详",
            "content": [
                "閒身已置参军帻，归路仍推处士车。",
                "石室散仙当醉起，试传消息过烟霞。"
            ]
        },
        {
            "title": "秋日书怀",
            "content": [
                "秋日吐微明，寒叶堕半碧。",
                "娟娟竹弄影，冉冉香引脉。",
                "窗明棐几净，水石涵虚白。",
                "茶开睡足眼，苔上懒行屐。",
                "屋寒无燕雀。岂独少宾客。",
                "顾我警露鹤，伫此辽天翮。",
                "相对虽不言，孤高比三益。",
                "迩来世外心，渐觉眼界窄。",
                "儿时喜功名，今念真戏剧。",
                "平生翻羹手，欲烂谁能炙。",
                "岂待二顷田，初无一廛宅。",
                "第当营糟丘，努力斯百尺。",
                "颓然寄疏慵，坐扑克驹过隙。",
                "韩郎食不足，苦心定谁惜。",
                "那知落英繁，吾食岂无夕。",
                "举手谢飞鸢，一鼠何劳吓。"
            ]
        },
        {
            "title": "送茶琳老",
            "content": [
                "道人诗思前溪水，流出山来亦自清。",
                "谩寄凤凰台畔雪，不妨竹里润琴声。"
            ]
        },
        {
            "title": "解武康悬印至垂虹亭作",
            "content": [
                "娟娟东堂月，瑟瑟北窗风。",
                "半夜渡龙尾，随我藕花中。",
                "径邀此花香，追路溪志东。",
                "溪山久俯仰，临别亦匆匆。",
                "三年虎落槛，一日鸹开笼。",
                "何须见似人，聊作逃虚空。",
                "今宵花亦远，余香归故丛。",
                "殷勤此风月，随我登长虹。"
            ]
        },
        {
            "title": "曹使君置酒石桥山用肉字韵作诗见招不果往复",
            "content": [
                "玻璃瓶中新压玉，趋脍腥唇脯麟肉。",
                "紫丝步障破烟霏，饴鼎灼炊千蜡烛。",
                "山英饩公却薄相，木兰坠露和秋菊。",
                "此公骨秀气欲仙，石室名深三十六。",
                "端知仁祖有胜致，岂比彦伦徙隽俗。",
                "速成收熊轼屏旌牙，细步云梯上岩腹。",
                "局畔虽无斧柯烂，林间恐有蟠桃熟。",
                "素书自愧无因缘，蕙路难陪踏芬郁。",
                "南山食蕨得我专，东山携妓唯公独。",
                "他年丘壑定参差，小留莫遣归心簇。",
                "相对行厨洗玉盘，松花自煮颜家粥。",
                "",
                ""
            ]
        },
        {
            "title": "题上元雪作题证道寺",
            "content": [
                "故岁婵娟独自来，今年更唤玉妃陪。",
                "要知霁色本无际，端放眼中云雾开。"
            ]
        },
        {
            "title": "送参寥游京师",
            "content": [
                "青鞋布袜脚腾腾，行住湖山自满膺。",
                "朝日已升天晧旰，秋风犹弄鬓鬅鬙。",
                "道逢京尹聊须避，坐列诸王傥可登。",
                "认取参寥泉上月，绿烟开处在觚棱。"
            ]
        },
        {
            "title": "次韵曾公衮",
            "content": [
                "翩翩公子蚤知名，诗句年来特地清。",
                "客馆可应堪倒屣，芜编曾不累悬衡。",
                "南飞倦翮都无兴，北道主人终有情。",
                "想见绿疏前夜雨，跳珠甃玉伴吟声。"
            ]
        },
        {
            "title": "东归呈元度",
            "content": [
                "此生文字送分阴，覉旅无材发噤吟。",
                "鬓底星星侵晚色，胸中落落负初心。",
                "端知坐索长安米，那复能弹单父琴。",
                "投老襄阳真自弃，蹇驴东去乱云深。"
            ]
        },
        {
            "title": "雨中采石菖蒲",
            "content": [
                "小雨蒙茸湿槿花，卧云鸡犬是谁家。",
                "老人为指青崖路，童子能寻碧玉芽。"
            ]
        },
        {
            "title": "汪发强中见遗佳篇笔势高妙且从仆求诗以归辄",
            "content": [
                "落落湖边松，济济松下风。",
                "冷然入君怀，萧飒诗脾中。",
                "清露泻笔端，一扫浮埃空。",
                "以遗愚参军，仅免按剑凶。",
                "三年耳目昏，此语岂易逢。",
                "亦岂务炳粮，邂逅乃自王。",
                "归囊一钱尽，足用仍三冬。",
                "他年太羹熟，宁俟盐酷供。",
                "",
                ""
            ]
        },
        {
            "title": "六月二十日舍贾耘老溪居旦起蔡成允见访仆方",
            "content": [
                "寒溪破晓喜相过，不怪蓬头尚养疴。",
                "躍马怀金君蚤晚，历阶歃备我蹉跎。",
                "诗人自与尘埃远，病骨终惭粉泽多。",
                "别寄钓鱼船上曲，要留风月伴烟蓑。",
                "",
                ""
            ]
        },
        {
            "title": "赠程巽山人",
            "content": [
                "十年贫贱欲如饧，愧客殷勤话此生。",
                "试与宋君寻卜肆，长安东市雨新晴。"
            ]
        },
        {
            "title": "春词",
            "content": [
                "玉甃兰封麝，瑶池柳养金。",
                "宸章先造化，摛藻自春林。"
            ]
        },
        {
            "title": "伯骏同官以仆祷雨龙渊屡效百里荐岁熙和官曹",
            "content": [
                "荐岁熙和属卧龙，得分閒暇与君同。",
                "春筐缕雪衾裯足，午甑吹珠颊辅丰。",
                "蜥蜴举云谁汝信，商羊舞雨自言功。",
                "州人欲识余霙雪，寄与飞廉百里风。",
                "",
                ""
            ]
        },
        {
            "title": "常山孙令见过仆未起孙题壁而去作绝句寄之",
            "content": [
                "醉乡冉冉梦游閒，一夜凉风唤未还。",
                "可是应门无稚子，双凫仙去定谁攀。"
            ]
        },
        {
            "title": "东风辞",
            "content": [
                "冻云不凝层冰活，阿香推车上空阔。",
                "大蛇梦惊鳞甲暖，霰雪影断清光夺。",
                "玉帝手持发生机，驰召东风俾回斡。",
                "东风驾言正月头，先驱持律吹九州。",
                "劳苦万物抱憔悴，嘘呵太和如汗流。",
                "草根暖回土膏动，僵冷尽起寒威收。",
                "习习熙点远相属，原隰龙鳞吹小绿。",
                "韶光渐深人不知，但见新新自相续。",
                "珠玑零露日缤纷，要助东风力作春。",
                "向使不来慰枯槁，正应合抱皆樵薪。",
                "眼明初破玄冥黑，咄嗟万物回颜色。",
                "何但桃李著荣华，未遗兔葵并燕麦。",
                "万物之命悬东风，谁云兰台敢争雄。",
                "披襟受之不容易，群公不有归我公。",
                "我公人英国尚父，代天与天通肺腑。",
                "夔龙土苴直唾弃，有作自令物鼓舞。",
                "为时生公岂非天，身任重大宁偶然。",
                "气压千官山不动，德行四海春无边。",
                "东风功成看万彙，年年会与青春期。",
                "雨露涵濡宁惜费。我公经纶亦如春，",
                "惠养元元作元气。万口祝公如一辞，",
                "愿公颜朱发常黟。那知东风共无边，"
            ]
        },
        {
            "title": "过静林寺用琳老韵作四绝句",
            "content": [
                "空庭不见人，乌啄僧台食。",
                "林深露未晞，微风漏花沥。"
            ]
        },
        {
            "title": "方郑叔详回得花满盘作短诗以寄",
            "content": [
                "参军肯自笑苍颜，花趁篮舆簇玉盘。",
                "賸取必知丛蝶恨，款行聊许路人看。",
                "娟娟静静春情好，淡淡浓浓粧色残。",
                "已遣小蛮歌送酒，故教乱插竹皮冠。"
            ]
        },
        {
            "title": "春词",
            "content": [
                "天光地气与年新，不觉人间一物陈。",
                "初令雷霆端有信，旧余霰雪敢无垠。"
            ]
        },
        {
            "title": "仲夏月夜怀陈西安",
            "content": [
                "长怅浮云点太清，只今何许问天晴。",
                "浑怜短夜相催下，不放孤光自在明。",
                "幸与高楼通远览，未劳残烛更前行。",
                "此心对酒萧条在，咄咄置之聊自倾。"
            ]
        },
        {
            "title": "次韵王宣义见过夜饮四绝",
            "content": [
                "空琴谁为奏南风，坐看幽香走篆红。",
                "定卜糟丘度余日，此生那复问蓍丛。"
            ]
        },
        {
            "title": "上林内翰二首",
            "content": [
                "内廷吴陆善文书，绝代如公可数渠。",
                "科斗他年载深厚，楞伽终日伴清虚。",
                "济时即展经纶业，华国聊施采色余。",
                "想为君王话尧舜，玉堂对罢夜何如。"
            ]
        },
        {
            "title": "灵芝观上人房植紫竹一本覆屋其上以庇朝日顾",
            "content": [
                "阶前紫玉似人长，可怪龙孙久未骧。",
                "第放烟梢出檐去，此君初不畏风霜。",
                "",
                ""
            ]
        },
        {
            "title": "熊侍郎挽词",
            "content": [
                "蚤见声华就，终违勋业寻。",
                "余忠朝露泣，遗直夜台深。",
                "威落诸蛮胆，恩留五岭心。",
                "从今舍人样，万柏覆萧森。"
            ]
        },
        {
            "title": "次韵叶权之",
            "content": [
                "二年锦衣城，坐怅朋游落。",
                "双瞳不敢白，但向湖山著。",
                "顷当舍之去，眼界垂落寞。",
                "忽逢昔所倾，人事岂容约。",
                "西行追画鷁，北首望金雀。",
                "斯人玉树明，映我蒹葭恶。",
                "平生函牛鼎，顾可作鸡臛。",
                "干将久在冶，宜有当橐签。",
                "大器不匆匆，一飞要寥廓。",
                "佳哉妙五言，珠琲相磊硌。",
                "长城矗金塘，铦锋露霜锷。",
                "向我宁可当，倒戈为之却。",
                "我生已数奇，世味寒冰薄。",
                "兹行聊尔耳，外物矧可略。",
                "所喜得公游，昏愚烦发药。",
                "不重千金裘，为公了杯酌。"
            ]
        },
        {
            "title": "代人和孟羽",
            "content": [
                "东野多穷辄自鸣，半生云水共将迎。",
                "朝廷织悉收遗老，笔势巉岩压后生。",
                "天上恩袍新草色，道傍诗句古钟声。",
                "出秦壮思磨锋锷，欲破刘郎五字城。"
            ]
        },
        {
            "title": "和孙守三月二十七日开宴",
            "content": [
                "绣段遮檐玉刻樽，扬州春色最先醺。",
                "落花风起舞菌捲，秀岭烟生媚黛分。",
                "酥面锦靴轻转雪，粉吭牙板细留云。",
                "要他桃李长依旧，不借东君借寇君。"
            ]
        },
        {
            "title": "次常山简叔祥",
            "content": [
                "归来久客鬓俱苍，渐喜无人餽五浆。",
                "未免高僧问劳苦，故应乔木慰凄凉。",
                "山中猿鹤人谁健，门外蒿莱想自长。",
                "为谢邦人岂吾薄，要当六印绕腰典。"
            ]
        },
        {
            "title": "赠别讲僧若水",
            "content": [
                "道人永嘉老，口作智者语。",
                "从挥铁如意，宝藏发深贮。",
                "行住自如如，当亦无住所。",
                "踏雪来东山，了不惮修阻。",
                "孤云亦何心，东风复吹去。",
                "索诗赞行色，我敢靳不与。",
                "道人已得道，逢魔犹龃龉。",
                "古气生面目，清流见幽屿。",
                "冷冷微妙音，松风鸡寒雨。",
                "九旬谈妙用，况乃超佛祖。",
                "东归花木繁，啾唧鸟雀聚。",
                "道人具眼目，要当反聋瞽。",
                "万事付一笑，本饭饱亭午。",
                "聊经答道人，瓶巾过水浒。"
            ]
        },
        {
            "title": "次韵琳老",
            "content": [
                "梦魂夜夜钓鱼台，怀抱何当亦好开。",
                "竹日一窗窥我病，溪风三里送诗来。",
                "天花散灭双瞳冷，香烬萧寒万相灰。",
                "欲与道人游物外，故山情在首重回。"
            ]
        },
        {
            "title": "德清五兄寄清茶",
            "content": [
                "玉角苍坚已照人，冰肝寒洁更无尘。",
                "凤凰雨露生珍草，不比榛芜亦漫春。"
            ]
        },
        {
            "title": "许子遇示二绝句见索乱道因次韵奉酬",
            "content": [
                "苦吟正在郊寒处，露草秋虫亦共悲。",
                "过我聊当煮彭越，不须苦觅外孙词。"
            ]
        },
        {
            "title": "春晓",
            "content": [
                "东皋纷绮水潺潺，翠拂官桥柳欲眠。",
                "出谷黄莺终好在，辞风红树稍萧然。"
            ]
        },
        {
            "title": "下渚湖",
            "content": [
                "春渚连天阔，春风夹岸香。",
                "飞花渡水急，生柳向人长。",
                "远岫分苍紫，澄波映渺茫。",
                "此身萍梗尔，泊处即吾乡。"
            ]
        },
        {
            "title": "仆罢官东归过杭州寓六游堂而楼阁倚空江山在",
            "content": [
                "道人送客过林扃，先识穿云拄杖声。",
                "内苑深居无一念，东堂久阔尚余情。",
                "且欣能善将军饭，未怪频翻吏部羹。",
                "小住家风殊不恶，一江明月看潮生。",
                "",
                ""
            ]
        },
        {
            "title": "次歆琳老中秋月",
            "content": [
                "玉斧修轮灭玷痕，金精铸魄凝寒清。",
                "缀云都去秋心净，囊露新添夜眼明。",
                "气接瑶台端可御，地漫银汉定谁倾。",
                "何时天竺山前路，细听烟崖坠子声。"
            ]
        },
        {
            "title": "题仙居禅院怀舒阁",
            "content": [
                "织水联珠未是奇，舒王留咏夺天机。",
                "神光已比箕星立，文燄长依舜日晖。",
                "一沼蛟龙涎半积，两檐鸾鹤势双飞。",
                "名山从此流传永，自昔因人重发挥。"
            ]
        },
        {
            "title": "李白於宣州谢朓楼饯别校书叔云一首十二月初",
            "content": [
                "弃我去者昨日之日不可留，醉我心者今日之日多烦忧。",
                "秋风吹雁渡汾水，斜阳随客下西楼。",
                "苑边麒麟守白骨，半夜安能保明发。",
                "小蛮为酌流霞春，醉倚梅花满怀月。",
                "暗香吹远月欲流，松声百尺唤清愁。",
                "早挂铜章老槐下，短蓑独速不渔舟。",
                "",
                ""
            ]
        },
        {
            "title": "八月二十八日挈家泛舟游上渚诗",
            "content": [
                "秋色向幽处，浮家聊远寻。",
                "醉来蓬鬓乱，卧入蓼花深。",
                "云壑封诗物，烟波留客心。",
                "未应儿辈觉，余醁且勤斟。"
            ]
        },
        {
            "title": "跋李伯时醉僧图",
            "content": [
                "道人三昧一壶中，笔下惊蛇怖小童。",
                "日日松间好消息，酒香先过野桥风。"
            ]
        },
        {
            "title": "子温以诗将菊本见遗数日适病伏枕今少间戏作",
            "content": [
                "破烟涵雨得春丛，想见当年老范公。",
                "多病未须求茗草，此诗浑欲愈头风。",
                "",
                ""
            ]
        },
        {
            "title": "见雪明日与祝山人游东湖僧寺访陈巨中教授留",
            "content": [
                "风吹飞雨乾，散作柳花毬。",
                "危檐下舞鹄，老树腾蟠虬。",
                "烟空夜色垂。肤雨凝酥柔。",
                "晓屦踏晶莹，与君散清愁。",
                "湖东十顷玉，月落漫不收。",
                "照我肝肺皎，出语和鸣璆。",
                "将我平生客，步入青松幽。",
                "此客气如霜，逼人作飕飗。",
                "嚼冰论世事，怒颊赤已浮。",
                "盘中水晶盐，碧酒葡萄秋。",
                "饮酒岂忧寒，饮水犹不忧。",
                "手冷慎勿炙，置之鹔鹴裘。",
                "",
                ""
            ]
        },
        {
            "title": "响应祷雨寄苏文忠公",
            "content": [
                "雪意不肯休，垂垂阁云端。",
                "余暖蒸衣裘，热作堕指过时。",
                "曛黄阴雨来，俄忽急雨上雨下漫}。",
                "空阶答檐语，跳珠上阑干。",
                "世尊俨无说，冻坐谁为欢。",
                "萧条僧舍影，痴兀依蒲团。",
                "相照怜短檠，坐恐膏油乾。",
                "劳生竟何如，岁月如走丸。",
                "七星在长剑，细事何足弹。",
                "尚想丘园人。惭颊时一丹。",
                "徘徊经屠门，饱意只自谩。",
                "顾惟淬牛刀，庶足厌一餐。",
                "不然学农圃，趁此筋力完。",
                "年丰得饱饭，日晏眠茅莞。",
                "咄嗟万里空，俯仰百岁殚。",
                "行止信流坎，所遇随足安。",
                "勋名片纸薄，天地如瓢箪。",
                "离骚幸相逢，浊酒聊自宽。",
                "谁与谈此心，夜气方漫漫。",
                "绝墙过饥鼠，翻倒争余残。"
            ]
        },
        {
            "title": "春词",
            "content": [
                "琐窗朱户无寒到，长似春光日日来。",
                "自是螽斯载风什，可烦箫磬祀高禖。"
            ]
        },
        {
            "title": "雨中采石菖蒲",
            "content": [
                "秋云作伴更谁俱，颇惯登山不用扶。",
                "笑怪河阳种花手，杖藜破雨觅菖蒲。"
            ]
        },
        {
            "title": "某获造司空府得至便座见文禽五六夷犹曲池上",
            "content": [
                "许近清池养羽仪，恩波稳暖自忘归。",
                "长依竹石供潇洒，不学苍鹰饱便飞。",
                "",
                ""
            ]
        },
        {
            "title": "谢陈进士见示诗赋并以为别",
            "content": [
                "陈子赋可喜，十诗仍好辞。",
                "亦云余事尔，何累壮夫为。",
                "语浸初已漫，笔峰时出奇。",
                "息肩当益学，葵圃未应窥。"
            ]
        },
        {
            "title": "汲水禅静琳老寄诗因次韵奉寄",
            "content": [
                "云脚涛头气自寒，了无閒梦到蒲团。",
                "翠庵只在东堂里，底下扬眉直下看。"
            ]
        },
        {
            "title": "孙使君见招以不苕荤得醉因过南禅老饭小休庵",
            "content": [
                "城南病客食不足，日与天随争把菊。",
                "饥肠昨作细泉响，岂识韭齏并豆粥。",
                "五州自有定远侯，虎头燕颔飞食肉。",
                "门前麴封何足道，酒出兵厨泻春瀑。",
                "康成温伟秀两眉，何啻五斛当一斛。",
                "席中珍句出半酣，但惊墨迳通群玉。",
                "不知清风静扫脾，徒见秋电寒摇目。",
                "相君脱粟好名尔，何用留侯归辟谷。",
                "我今枯槁固其分，尚未有閒气蟠空腹。",
                "侯当下士屈体貌，屡唤不来仍不逐。",
                "羊臑鱼尾痴不食，却觅山僧煮寒蔌。",
                "敢烦庞生要栗里，欲谢杨公向疏属。",
                "午庵聊拂偃月床，卧听春飚过修竹。",
                "",
                ""
            ]
        },
        {
            "title": "僧惠澄从余学诗",
            "content": [
                "花开花落古东溪，賸馥残膏今在谁。",
                "后世那能接光焰，上人聊复问藩篱。",
                "散花高座真无事，乞食空肠仅不饥。",
                "急唤清风下佳树，尽吹尘土出诗脾。"
            ]
        },
        {
            "title": "春词",
            "content": [
                "日养千花气，风和百和香。",
                "君王自仁寿，柏叶更称觞。"
            ]
        },
        {
            "title": "过静林寺用琳老韵作四绝句",
            "content": [
                "橙花亦娟娟，照水弄清白。",
                "孤香少人知，黄蜂自为客。"
            ]
        },
        {
            "title": "题余英馆",
            "content": [
                "故第园林改，遗亭壁户新。",
                "垂虹一桥月，夹绣两堤春。",
                "花落俯流水，鸟啼怀故人。",
                "凭栏看翠竹，无意数游鳞。"
            ]
        },
        {
            "title": "石颐山虎跑泉久渫不食仆至山中为浚治而去",
            "content": [
                "自洗苔肤一尺寒，乌菟那复此蹒跚。",
                "不妨为我照毛发，正可与人鉴肺肝。"
            ]
        },
        {
            "title": "留别邵公言",
            "content": [
                "公言雅知我，良胜我自知。",
                "往年得为僚，税驾清江湄。",
                "觉君有胜致真率仍天资。定交倾盖间，",
                "快语明肝脾。我生七不堪，",
                "百谪将安之。官长笑不骂，",
                "儿童容遨嬉。掾舍等禅房，",
                "竹树含幽姿。其间有閒味，",
                "共此非君谁。驾言写予忧，",
                "欲致车已脂。往披五老云，",
                "下采苍山芝。翛然送日月，",
                "万虑忽若遗。朅来两溪上，",
                "邂逅宽所思。微风送白蘋，",
                "藻芊摇寒漪。水清不受钓，",
                "鱼细安可骑。亦复可怜人，",
                "鸥鹭相委蛇。君岂鸥鹭群，",
                "鵷鸾往追随。所遭即定分，",
                "固有何庸麾。我生傥可用，",
                "岂惜山英移。荣华召食荠，",
                "贫贱亦尝饴。顾今适当还，",
                "捃拾聊充饥。从君借蓑笠，",
                "破雨收江蓠。"
            ]
        },
        {
            "title": "琳老送瑶花数叶云作香烧气甚清馥",
            "content": [
                "璀璨谁将玉作春，天魔故恼老诗人。",
                "金炉送在东堂手，便有清香通四邻。"
            ]
        },
        {
            "title": "次韵王宣义见过夜饮四绝",
            "content": [
                "崔郎傲兀见孤罴，笔势纵横欲发奇。",
                "赋就何人知犬子，杯深自喜对鹅儿。"
            ]
        },
        {
            "title": "红梅",
            "content": [
                "何处曾临阿母池，浑将绛雪点寒枝。",
                "东墙羞颊逢谁笑，南国酡颜强自持。",
                "几过风霜仍好色，半呼桃杏听群儿。",
                "青春独养和症状味，不为黄蜂饱蜜脾。"
            ]
        },
        {
            "title": "上执政",
            "content": [
                "廊庙无尘鉴色寒，私门谁启手亲关。",
                "万邦和气君臣里，一代文章伯仲间。",
                "多士扬眉诣东合，真人拱手倚南山。",
                "青天白日才亭午，不遗云随霰雪还。"
            ]
        },
        {
            "title": "赠禧上人",
            "content": [
                "此寺昔荒寒，蠹黑相撑支。",
                "世尊窘风雨，钟磬出茅茨。",
                "吾祖过而慨，开橐为营之。",
                "一理黄金宫，突兀清江湄。",
                "其徒则以安，其道犹远而。",
                "吾游童且白，仅乃见此禧。",
                "譬如蒿艾中，蔚然得江蓠。",
                "昂藏老鹤骨，劲瘦寒松枝。",
                "宴坐了无营，孤香对逶迤。",
                "海涛走窗槛，江云翔屋楣。",
                "全收眼界胜，閴与人境辞。",
                "吾方迫远游。未可分清怡。"
            ]
        },
        {
            "title": "访琳老题溪上小轩",
            "content": [
                "小槛閒风物，高僧秀肺肠。",
                "隔溪通竹色，开户纳山光。",
                "拨雪晨蔬瘦，烧松午茗香。",
                "渊明归赋急，聊复此徜徉。"
            ]
        },
        {
            "title": "送茶宋大监",
            "content": [
                "凤凰山畔雨前春，玉骨云腴绝可人。",
                "寄与青云欲仙客，一瓯相映两无尘。"
            ]
        },
        {
            "title": "顷刘子先学士守姑苏尝寄洞庭春酒得为西湖十",
            "content": [
                "刘郎曾寄洞庭春，小暖西湖十日贫。",
                "老去餔糟照无拣，高风空愧汨罗人。",
                "",
                ""
            ]
        },
        {
            "title": "和王宣义买菊栽二首",
            "content": [
                "秋风有好色，寄在菊花团。",
                "弛担知新主，临池得细看。",
                "金房迎日秀，玉露作香寒。",
                "独负东篱意，年来洒酒乾。"
            ]
        },
        {
            "title": "游石桥寄郭庭晦",
            "content": [
                "乱峰攒剑护清幽，万壑云烟暮不收。",
                "欲就诗坛借旗鼓，为君争取一桥秋。"
            ]
        },
        {
            "title": "晓出响应山过静林道中奉寄琳老",
            "content": [
                "晓色开霜坂，饥乌啄麦畦。",
                "山腰余雪瘦，天面冷云低。",
                "寒意梅花北，禅心柏子西。",
                "窗前借残月，照我度前溪。"
            ]
        },
        {
            "title": "寄曹使君",
            "content": [
                "幕中墨客随车后，驾上牙签遮坐右。",
                "唯留笔研乃自鐍，岂惜车茵容吏呕。",
                "青霞老去云海深，旧游尚见翻涛手。",
                "寄声秀句风入怀，坐念清标月当牖。",
                "天公厚我过穆生，何止餍韩仍饫柳。",
                "请同韶护公勿疑，老马由来识途久。",
                "近缘嗜酒识圣贤，已付长酣无可否。",
                "公当紫绶日垂腰，我已秃襟时见肘。",
                "慕公澄挠等清浊，叹我雕污终烘朽。",
                "诗从子建岂易亲，句语怀英那肯偶。",
                "清风自己入公脾，我如恶木何劳吼。"
            ]
        },
        {
            "title": "哀程袁州",
            "content": [
                "坐令荆国得髦英，清献先生语不轻。",
                "汉使曾观楚风俗，蜀翁未识鲁书生。",
                "杨林坠露随沉魄，丛玉留诗负夙情。",
                "欲问典刑波浪阔，遥知兰砌五经横。"
            ]
        },
        {
            "title": "和贾耘老",
            "content": [
                "河阳春在否，柳外小朱扉。",
                "贡径蛇应斗，危檐鸟欲飞。",
                "主人同燕幕，归意属渔矶。",
                "莫待群花笑，秋风鬓绿稀。"
            ]
        },
        {
            "title": "郑君瑞示同诸公游定空佳什仆亦久欲与君现状",
            "content": [
                "佳哉五英隽，并驾玉为林。",
                "倾盖分不浅，好山情已深。",
                "春光不约略，晴意恰沉吟。",
                "老病示堪出，诗锋遥见侵。",
                "",
                ""
            ]
        },
        {
            "title": "春晓",
            "content": [
                "炉香烬冷夹衣寒，雨过园林翠作团。",
                "剩得风法何处著，红蔷薇搭小栏干。"
            ]
        },
        {
            "title": "师文莫君以仆治东园甚力官满且去为赋诗以道",
            "content": [
                "小桃繁杏何须论，只要池边竹半林。",
                "不养凫鹥怜渌净，苦留风月伴清深。",
                "后人来荫十围木，故老看移一亩阴。",
                "分付庭梅管春色，长官情味此花心。",
                "",
                ""
            ]
        },
        {
            "title": "奉送径山无畏考勤人谒吴兴蒋使君无畏能作诗",
            "content": [
                "一生凛凛伴龙湫，末后飘飘逐置邮。",
                "老屋相安真喣沫，扁舟独往亦浮沤。",
                "晴沙照影支离晚，寒研磨烟骨董秋。",
                "八月惊潮翻口角，铃斋说似古裴休。",
                "",
                ""
            ]
        },
        {
            "title": "去国",
            "content": [
                "年来去国故迟迟，坂上长鸣老益悲。",
                "不作居山惭捷迳，强须了事学痴儿。",
                "风霜冷百何能笑，藜藿空肠未厌饥。",
                "里巷定无杨得意，朝廷合有郑当时。"
            ]
        },
        {
            "title": "烛影摇红 松窗午梦初觉",
            "content": [
                "一亩清阴，半天潇洒松窗午。床头秋色小屏山，碧帐垂烟缕。枕畔风摇绿户。唤人醒、不教梦去。可怜恰到，瘦石寒泉，冷云幽处。",
                ""
            ]
        },
        {
            "title": "赵乐道挽诗二首",
            "content": [
                "贫贱通姻好，凄凉累赏音。",
                "空知典刑在，谁听短长吟。",
                "飞鹤窥塘水，眠牛傍柏林。",
                "龟鱼迎拄杖，犹出画桥阴。"
            ]
        },
        {
            "title": "束装",
            "content": [
                "束装亲匣剑，拨火唤劳饙。",
                "鸦散鸡声断，烟低野色分。",
                "徘徊半树月，拍塞一山云。",
                "叫助日车上，扶桑犹未闻。"
            ]
        },
        {
            "title": "东堂独坐怀琳老二首",
            "content": [
                "闻道年来多掩关，高情定满渺瀰间。",
                "秋风不怕清难忍，晓日应分暖伴閒。",
                "欲唤扁舟弄云水，已疑小阁厌溪山。",
                "东堂枉把归来赋，惭愧寒空倦翮还。"
            ]
        },
        {
            "title": "暑雨蒸溽奉王元规学士",
            "content": [
                "老火尚未偃蹇，稚金殊踧踖。",
                "雨如甑笠汗，但作气蒸赫。",
                "思君屡欲往，露顶不可帻。",
                "坐怀屋漏下，蜗牛颇争席。",
                "屋漏人自佳，泥沙卧圭璧。",
                "我衰了无营，饱睡梦书策。",
                "家贫苦无书，岂复有漂麦。",
                "不了汤饼事，可致万钱客。",
                "正须裹饭来，濯足水三尺。"
            ]
        },
        {
            "title": "春词",
            "content": [
                "云避南山晓，天回北斗春。",
                "荣光生八彩，寿色两嶙峋。"
            ]
        },
        {
            "title": "散药过东湖戏作绝句寄陈巨中",
            "content": [
                "谁为苍生起病癯，参军药裹欲何如。",
                "湖东道义为针石，不用先生肘后书。"
            ]
        },
        {
            "title": "春词",
            "content": [
                "晓光开乡幄，晴色上金除。",
                "初进春衣窄，犹应澣濯余。",
                "庶草将蕃庑，群阴自退消。",
                "迟迟杏梁日，长照紫宸朝。"
            ]
        },
        {
            "title": "和巨中游芝山",
            "content": [
                "俗状尘容欲养成，犹惭岫幌不吾扃。",
                "任慵读律知难入，忍睡看山辄暂醒。",
                "兰茁有时应吐秀，茗根无味强通灵。",
                "朝霞夕菊全堪饱，肯绐侏儒学岁星。"
            ]
        },
        {
            "title": "比得貍一枚所过辄馥然有香时时翳兰丛下而引",
            "content": [
                "春山得貍躯胁细，苍头抱携香着袂。",
                "丛兰密处曲庇身，狐鼠何疑相睥睨。",
                "定非青丘阿紫家，恐是中台餐柏裔。",
                "太真妃子紫绣囊，一生长伴瑞龙香。",
                "石竹花开浴殿暖，何时馨郁栖珠珰。",
                "只今弭空山内，时下山腰出云背。",
                "弄香浅草已袭人，试阿江蓠为君佩。",
                "儿童手摩初不恶，狐貍貌似安能辈。",
                "糟中玉面甘人颐，何食而肥蒸不悔。",
                "东堂老子有香缘，百和烟间回盼睐。",
                "相从真亦得所哉，便呼铜鸭为尔配。",
                "",
                ""
            ]
        },
        {
            "title": "春晓",
            "content": [
                "池塘绿净了无尘，造化裁余十日春。",
                "月树清深语鶗鴃，几时归去亦谩人。"
            ]
        },
        {
            "title": "偶成二首",
            "content": [
                "随风出岫不知归，身落黄尘梦翠微。",
                "本亦无心肤寸事，故山却合自由飞。"
            ]
        },
        {
            "title": "访孟令不遇",
            "content": [
                "扶病寻君君未归，添香应惹踏门衣。",
                "东风未破桃花萼，雪压余英蝶乱飞。"
            ]
        },
        {
            "title": "充叟九兄以书问鄱阳官况因亦问讯",
            "content": [
                "信来频慰别离魂，苦问官情却懒言。",
                "多睡正随蝴蝶梦，相怜空愧鹡鴒原。",
                "幸无俗客干书户，遥想青山对县门。",
                "定是放衙能少事，悠哉岸帻步槐根。"
            ]
        },
        {
            "title": "句",
            "content": [
                "苕水相逢眼便青。贪恋恩波未肯飞。"
            ]
        },
        {
            "title": "十二月二十六日出郊访无畏诗禅暮归奉寄",
            "content": [
                "寒郊独往兴悠哉，问讯山翁破腊回。",
                "犀轴冰寒苕水句，衲衣雪暗锦营埃。",
                "归时烟树鸦声集，望处溪窗山色来。",
                "此意儿童终不觉，闭门脱屩拂莓苔。"
            ]
        },
        {
            "title": "县境不雨祷响潭得之明日一龟出潭水上取以归",
            "content": [
                "崖云送雨一村凉，千顷扶疏绿颍香。",
                "白马夜将河伯命，缁车先趣大夫装。",
                "老来未觉巢莲近，远去惟知曳尾忙。",
                "趁我还山先辟谷，林间日月伴君长。",
                "",
                ""
            ]
        },
        {
            "title": "次韵王宣义见过夜饮四绝",
            "content": [
                "肯为张卿贵作奴，不嫌唤客手携壶。",
                "全胜一叶唯茶灶，未负黄公卖酒垆。"
            ]
        },
        {
            "title": "阇黎从上人予往年香火院学徒也去之天竺益求",
            "content": [
                "世外忘家子，归来谁与游。",
                "烧香如意夜，茹菊钵孟秋。",
                "独节已萧冷，诸缘应罢休。",
                "渡江闻道日，少为故山留。",
                "",
                ""
            ]
        },
        {
            "title": "东堂独坐怀琳老二首",
            "content": [
                "柏炉烟尚余薰。老去孤城愈不群。",
                "沙上晚晴知独往，堂中秋思与谁分。",
                "隔溪有伴萧萧竹，对户无情冉冉云。",
                "南北东西均是寄，定回归雁不应闻。"
            ]
        },
        {
            "title": "春词",
            "content": [
                "日射觚棱气郁葱，露华犹冷玉芙蓉。",
                "琐窗朱户春光暖，珠蕊琼花无数重。"
            ]
        },
        {
            "title": "建中上元以雨雪败悬灯以国忧罢行乐仆又以老",
            "content": [
                "老去追游骨亦疲，黑甜唯觉睡如饴。",
                "惭差素彩弄华发，犹梦清妍侍曲眉。",
                "愧甚雕樽负珠履，独余残雪照书帷。",
                "未妨管领东风在，官柳溪梅不用疑。",
                "",
                ""
            ]
        },
        {
            "title": "雨中采石菖蒲",
            "content": [
                "溅溅小水碧逶迤，丛菊寒深蔓翠垂。",
                "采得菖蒲未归去，满身烟雨立多时。"
            ]
        },
        {
            "title": "题雷峰塔南山小景",
            "content": [
                "钱塘门外西湖西，万松深处古招提。",
                "孤塔昂昂据要会，湖光滟滟明岩扉。",
                "道人安禅日卓午，寺外湖船沸箫鼓。",
                "静者习静厌纷喧，游者趋欢穷旦暮。",
                "非喧非寂彼何人，孤山诗朋良独清。",
                "世间名利不到耳，长与梅花作主盟。",
                "嗟我於此无一得，曾向峰前留行迹。",
                "天涯暮景盍归来，坐对此图三太息。"
            ]
        },
        {
            "title": "过静林寺用琳老韵作四绝句",
            "content": [
                "且来东堂日，相值柳桥西。",
                "痴莺吊落花，全学娇儿啼。"
            ]
        },
        {
            "title": "代张菊",
            "content": [
                "去年出郭麦风秋，忆共儿童迓细侯。",
                "烟雨一溪行色动，管弦千里颂声留。",
                "断魂南浦横离恨，注目东山想旧游。",
                "西槛露团春不管，抱丛寒蝶伴清愁。"
            ]
        },
        {
            "title": "偶成二首",
            "content": [
                "此生弱草寄轻尘，辜负南山笋蕨春。",
                "好去桃花破浪暖，清风明月不辜人。"
            ]
        },
        {
            "title": "宿莲花寺顷从清献公游今十年矣",
            "content": [
                "一径通松竹，入门闻夜香。",
                "青灯孤照佛，斜月静归廊。",
                "未厌逢僧拙，终惭涉世忙。",
                "十年犹彷佛，一梦自凄凉。"
            ]
        },
        {
            "title": "重来",
            "content": [
                "出门聊作书生咏，倚马犹能梁父吟。",
                "汾不宁无注书地，秦关已老弃繻心。",
                "重来樵钓深相识，未遍湖山拟细寻。",
                "白眼何劳预人事，但知要得酒船深。"
            ]
        },
        {
            "title": "送教长老入山",
            "content": [
                "秋容正摇落，山意恰凄清。",
                "冰彻万缘冷，云随两屐轻。",
                "冥鸿那复下，膏火莫重明。",
                "天地邮亭尔，百年真倦生。"
            ]
        },
        {
            "title": "春词",
            "content": [
                "冰销玉液凫鹥喜，日暖宜春草木长。",
                "忠厚家风传八叶，太平光景接三王。"
            ]
        },
        {
            "title": "闻诸君不裹粮游山暮归清坐静林僧居相与乐以",
            "content": [
                "禅房何许最清深，庚岭梅边晋竹林。",
                "饷客好山胜挈榼，遗予病骨任支琴。",
                "应餐秀色嚥溪茗，想待暗香来水沉。",
                "何似拍浮从我醉，夜船藉月碧千寻。",
                "",
                ""
            ]
        },
        {
            "title": "送朱朝夫过江北",
            "content": [
                "爱君如竹可无君，君去吾归麋鹿群。",
                "他日漫同千里月，时朝相望一江云。",
                "余尊尚得须臾语，新句那能款曲闻。",
                "人到寄书应不识，花间但觅醉参军。"
            ]
        },
        {
            "title": "隋堤写怀寄上右丞",
            "content": [
                "前年买符入函谷，归来柴车仍露宿。",
                "似联石室陈图书，敢累山公为题目。",
                "苍梧只觉波浪高，尺泽那知鳞尾秃。",
                "已将倦翮谢风云，便拟閒身寄松竹。",
                "保庸复来良自嗤，聊池尔耳谁能卜。",
                "生长寒乡非挟炭，老去刚肠徒仰屋。",
                "此日可惜那敢轻，流年已徂无计逐。",
                "淮山可人长好色，随潮入落裁瞬息。",
                "隋堤官柳今许长，前年雪里曾相识。",
                "尚有寒蜩抱残叶，晚风凄瑟真相逼。",
                "斜阳更在柁楼明，孤烟已转榆湾黑。",
                "浊流奔猛似欺人，前去高桅万牛力。",
                "但令寸进殊不恶，行或止这那可测。",
                "朝廷无阶亦何往，想见夔龙在君侧。",
                "取士端须拔十五，除吏何妨论八百。",
                "为郎二世疑有命，自著一生能几屐。",
                "定知此意不在多，久从笔研安能掷。",
                "太常掌故本下才，未怪间关难射策。",
                "仲翁陆陆元先售，却令小苍东门后。",
                "人生有志将毋同，异时善舞输长袖。",
                "此去谁家借蹇驴，偪仄终看饭山瘦。",
                "平生读书过百纸，本是烟波钓徒尔。",
                "笔直床茶灶轻鼎钟，雨笠烟蓑傲朱紫。",
                "如今却著从事衫，犹喜无材堪鼓吏。",
                "自从束带对小儿，久妨痛饮追名士。",
                "会须出处今勇决，进仍不合当休矣。",
                "试来乞公五十犗，投竿往觅任公子。",
                "岂特区区守鲋鯢，更与侯生向温水。"
            ]
        },
        {
            "title": "登普宁寺岁寒庵面江山之胜令人欲赋而长老因",
            "content": [
                "此老诸缘薄，诗情忽漫深。",
                "敲门移稳字，弹指得真心。",
                "松竹藏幽讨，溪山助苦吟。",
                "解鞍聊为赋，去不岁登临。",
                "",
                ""
            ]
        },
        {
            "title": "某获造司空府得至便座见文禽五六夷犹曲池上",
            "content": [
                "几年不解向沧洲，矰缴曾伤质转幽。",
                "端倚主人怜采色，要随鵷鹭濯清流。",
                "",
                ""
            ]
        },
        {
            "title": "送夏辟疆解官",
            "content": [
                "北风吹劲翮，凌厉欲云奔。",
                "门棒敛行色，县花消别魂。",
                "进舟寒濑涩，回道乱山昏。",
                "珍重操刀事，余言淡可吞。"
            ]
        },
        {
            "title": "次韵成允寒秀亭",
            "content": [
                "伐蒿种竹作清深，洗石锄垣出翠纹。",
                "玉节露匀新带月，苔肤雨涩细留云。",
                "四檐妍色开晴晓，一亩浓阴寄夕醺。",
                "陶令醉时烦客去，梦魂潇洒与谁云。"
            ]
        },
        {
            "title": "送徐次山督邮之官",
            "content": [
                "外台纲纪掾，先辟汉名人。",
                "霜隼九秋气，风驹千里尘。",
                "乡评元自好，府望复名新。",
                "竹箭黄金镞，送君江水滨。"
            ]
        },
        {
            "title": "孙使君约观灯以病不果往以诗见强次韵和酬",
            "content": [
                "罗绮山前捲旆风，夜游车马画中。",
                "落梅已恨青春减，投辖那忧碧酒空。",
                "座上精明唯定国，眼中耐久只元同。",
                "勤呼为惜莲灯烂，多病犹贪芋火红。"
            ]
        },
        {
            "title": "与郑汉详饮石桥山",
            "content": [
                "喜得青州好从事，共登毕卓拍浮船。",
                "云烟已借一千日，山鸟不须惊醉眠。"
            ]
        },
        {
            "title": "无畏道人居观音院落奉寄一首",
            "content": [
                "松石真佳伴，云山得破颜。",
                "高人本无住，倦翮自知还。",
                "诗外尘缘尽，斋余齿颊閒。",
                "何消一句子，截断碧溪湾。"
            ]
        },
        {
            "title": "常山孙令见过仆未起孙题壁而去作绝句寄之",
            "content": [
                "夹道老槐分晓色，出楼寒鼓报衙声。",
                "解牛敏手仍投暇，梦蝶閒身尚未惊。"
            ]
        },
        {
            "title": "次沈会宗韵",
            "content": [
                "故人老萧散，久客寡谐同。",
                "病骨侵山雨，孤帆落渚风。",
                "水清应吊影，坐阒想书空。",
                "我亦青州阔，经年不一中。"
            ]
        },
        {
            "title": "竞渡",
            "content": [
                "风旆悠悠水薄船，浪花翻覆自摇天。",
                "汨罗谁复追忠义，争快儿郎一棹先。"
            ]
        },
        {
            "title": "坤成节",
            "content": [
                "穆穆真为第几天，九龙扶辇下非烟。",
                "定知蟾彩腾光夜，聊待蟠桃得熟年。",
                "国步无疆金柱健，官声有道兔罝贤。",
                "大邦欲效封人请，珍重只园妙相仟。"
            ]
        },
        {
            "title": "夏夜",
            "content": [
                "毒暑弥三伏，微凉起二更。",
                "月窗风竹乱，涸渚露荷倾。"
            ]
        },
        {
            "title": "常山孙令见过仆未起孙题壁而去作绝句寄之",
            "content": [
                "门外初为罗雀地，壁间偶见换鹅书。",
                "忽然兴尽何由揖，拟遣长须致鲤鱼。"
            ]
        },
        {
            "title": "和郑汉详送竹笋",
            "content": [
                "渭川春色到龙孙，渐养侵云百尺根。",
                "可惜斸来陪脱粟，葛陂留得看腾骞。"
            ]
        },
        {
            "title": "题贵溪翠颜亭二首",
            "content": [
                "寒声著叶冥冥雨，晚色遮山冉冉云。",
                "且喜翠颜长好在，水边小住可无君。"
            ]
        },
        {
            "title": "再赋四十字",
            "content": [
                "雪月共高寒，求多意未阑。",
                "林逋五品服，宋璟九还丹。",
                "老友松筠健，贤宗鼎鼐酸。",
                "任渠蜂闹，难作武陵看。"
            ]
        },
        {
            "title": "仆性懒慢喜睡而吏事亦早休因得遂其欲琳老数",
            "content": [
                "先生晓开城旦书，坐与老农相嗫嚅。",
                "槐阴翠圆吏已散，归来下帘手撚须，",
                "胸中百纸无处使，静看穷达如呼虑。",
                "身閒睡饱亦不恶，何用一躍惊骀驽。",
                "去年凿池筑潜玉，清夜明月挂碧芦。",
                "先生独吟亦径醉，谁见露鹤寒相呼。",
                "径山老人笑疏懒，云当运动如户枢。",
                "朝来此老意不已，溪寺破雨遗天苏。",
                "紫房雁觜擢烟缕，细根蝗蚓蟠苔肤。",
                "茯苓虽老避芳液，团参已贵惭云珠。",
                "先生领意手自植，衣袂馥馥侵蘼芜。",
                "从今抱翁十日往，欲将后健酬前劬。",
                "何时一饱翳凤凰，缑山月夜听笙竽。",
                "长吟往觅五麟，翩然那复烦双凫。",
                "坐看白驹变古今，浮沤流电皆须臾。",
                "此语险怪傥未然，引年聊与昌阳俱。",
                "不须仙人九节杖，他年要与猱争途。",
                "凌霄峰头觅此老，登山过水安用扶。",
                "",
                ""
            ]
        },
        {
            "title": "春词",
            "content": [
                "靧面桃花有意开，光风转蕙日徘徊。",
                "昭阳天近知春早，玉琯东风破雪来。"
            ]
        },
        {
            "title": "灯夕当三日而罢今至四月五日国人尚纷然出游",
            "content": [
                "廉织飞雨为谁休，烂漫悬灯总未收。",
                "自是一年无叹息，不妨五夕得嬉游。",
                "后车莺燕春声软，前骑熊罴夜气遒。",
                "两行红纱三百炬，插花携酒趁遨头。",
                "",
                ""
            ]
        },
        {
            "title": "石颐寺",
            "content": [
                "碧瓦朱甍紫岭东，昂云松桂响寒风。",
                "灵泉清映银床在，无复当年大小空。"
            ]
        },
        {
            "title": "二月二十八日祷雨龙湫",
            "content": [
                "折腰五斗自难堪，每为斯人食不甘。",
                "赤地黄埃迷泽国，老龙饮血亦分甘。"
            ]
        },
        {
            "title": "隋堤采蕈",
            "content": [
                "老夫少时性豪侈，颇复慨想诸公子。",
                "家徒四壁不自怜，客来笑呼客且止。",
                "牧羊幸得时击鲜，种秫足救瓶罍耻。",
                "萍虀豆粥何足数，红粱雀黍屡登匕。",
                "老来百呼无一诺，空瓢但酌三江水。",
                "侍祠何功费太他，月赐万钱良过矣。",
                "秋采菊英春采荠，岁月无忧三百指。",
                "西湖两年相慰藉，东风为长莼丝紫。",
                "年来吏满官有程，退无可耕那得已。",
                "晓猿夜鹤谢游从，笔床茶灶供行李。",
                "异时浮家淮海上，鱼暇舟量贱无比。",
                "白鱼截玉数尺长，本不论钱数鲂鲤。",
                "只今寸鳞乃许价，无鱼自应相贵尔，",
                "谓当此行且空饭，弹铗而歌绕淮市。",
                "谁知一饱不足虑，造物尚得相料理。",
                "榆堤雨润风力和，老杨出菌雏骈觜。",
                "轮囷长芽长云叶，磊落小丛攒玉蕊。",
                "呼儿采掇归自烹，不遣辛酸乱清美。",
                "五芝风味均茵凭，八珍品自当奴婢。",
                "不贪俎豆逐驽马，肯同腥羶怒蝼蚁。",
                "君看五鼎或杀身，未如老杨饥足恃。",
                "后逢枯朽慎重勿薪，太和蒸之有如此。"
            ]
        },
        {
            "title": "仲夏月夜怀陈西安",
            "content": [
                "飞盖西园夜，抽毫失谢君。",
                "徘徊下修竹，暗澹入浮云。",
                "素彩漫仍见，微芒细可分。",
                "徒知此纫扇，离毕未前闻。"
            ]
        },
        {
            "title": "春词",
            "content": [
                "雪才盈尺云阴解，负不鸣条雨块完。",
                "春力急催冬事退，君王宽政不恒寒。"
            ]
        },
        {
            "title": "早春",
            "content": [
                "女夷争名亦早计，凌寒破腊回春意。",
                "不待梅花送消息，细风平日先妍媚。",
                "野塘冰鱼翻暖绿，官桥烟柳摇寒翠。",
                "佳期傅鬓耐时节，彩幡初帖宜春字。",
                "唯有朱颜不我留，岁月翩翩定容易。",
                "柳车载穷安肯行，若华翳日何当试。",
                "忆昨狂心逐蝴蝶，踏月追春藉花睡。",
                "如今佩犊老东冈，杏花菖叶催田事。",
                "眼看风光搔白头，斜阳抱来空多思。"
            ]
        },
        {
            "title": "王治中招余饮丹阳刘公雪苑英公在座主人俾余",
            "content": [
                "宇宙中间道最大，禅仙并立儒为尊。",
                "谁将幻怪惊愚俗，总向虚空认法门。",
                "此土犹知名教重，昔人尚有典刑存。",
                "愧予晚陋羞前哲，愿以乡盟齿弟昆。",
                "",
                ""
            ]
        },
        {
            "title": "曹使君舍夜饮归步月出城色山色如画作诗一首",
            "content": [
                "西曹满百第相闻，东阁招延气自春。",
                "鸡肋天教辞怒臂，牛心公与慰谗唇。",
                "酒红欲去风吹颊，山碧来迎月满身。",
                "步入柏阴清夜急，敲门惟有鹤应人。",
                "",
                ""
            ]
        },
        {
            "title": "福庆寺",
            "content": [
                "栏干倚尽赤旃檀，卢橘花开秀巘寒。",
                "会取虚庵留客意，小窗疏日上蒲团。"
            ]
        },
        {
            "title": "次韵方明叔见赠",
            "content": [
                "法书乱眼极牛毛，卒业何时愧李翱。",
                "好在先生无燥湿，老来秀句绝孤高。",
                "不知蹭蹬沉鸾枳，却念疏慵似马曹。",
                "谁荐薛公经行著折腰江县岂殊褒。"
            ]
        },
        {
            "title": "琳老所居植竹发笋而草茁其傍作诗见寄为赋一",
            "content": [
                "春风吹琅玕，夏长苍龙孙。",
                "未见拂云梢，已引鞭骥根。",
                "包藏霜雪姿，隐忍苔藓痕。",
                "其傍茁小草，同出东帝恩，",
                "恩深草先高，抱箨殊未掀。",
                "岁寒两何如，一笑凝诗魂。",
                "",
                ""
            ]
        },
        {
            "title": "和孙守",
            "content": [
                "回首长城卧落霞，云开桂影过昏鸦。",
                "不须更要千红翠，醉眼灯前已乱花。"
            ]
        },
        {
            "title": "县境不雨数遣比丘祷佛於庙祀龙於社皆不雨闻",
            "content": [
                "自酌椒浆酹紫渊，步虚声彻羽衣翩。",
                "坛心月冷刑鹅俎，雨脚风摇浴狶天。",
                "百里饱看红左禾右罢}稏，一杯轻愧黑蜿蜒。",
                "韦编漫记经纶事，老对云雷却惘然。",
                "",
                ""
            ]
        },
        {
            "title": "见戏",
            "content": [
                "薄命何须问大来，时时废话卷只孤咍。",
                "故园松竹空荒径，可胜渊明一赋催。"
            ]
        },
        {
            "title": "清明过下渚湖",
            "content": [
                "湿云堆雨未全轻，啅鹊翻枝已唤晴。",
                "含雨落化空泪眼，袭衣香草欲知名。",
                "细泉入竹通幽意，孤策侵苔记独行。",
                "不醉河阳芳树底，乱山携酒过清明。"
            ]
        },
        {
            "title": "次韵王宣义见过夜饮四绝",
            "content": [
                "凄风落日酒家天，何事囊中长一钱。",
                "快见渴虹横酒户，归须残月上吟鞯。"
            ]
        },
        {
            "title": "育阇黎房见秋兰有花作",
            "content": [
                "南风吹露畦，苦菜日夜花。",
                "同荣有蔓草，托质多长蛇。",
                "迩来合萧条，凄风寄蒹葭。",
                "禅房向幽寂，云日暧庭沙。",
                "竹根逢小春，紫兰茁其芽。",
                "造物惜鲜荣，宁肯及幽葩。",
                "偶出白帝恩，未必黄钟家。",
                "芳馨半孤冷，萧艾终横斜。",
                "譬如隐君子，悃愊初无华。",
                "深藏不自献，清芬亦难遮。",
                "陶翁抱疏韵，对此心忻嘉。",
                "离骚久相从，浊酒不待赊。",
                "纫衣濯沧浪，援琴卧烟霞。"
            ]
        },
        {
            "title": "上曾枢密",
            "content": [
                "燕齐日暮客不旭，新丰主人岂相知。",
                "不须买丝绣平原，不用黄金铸子期。",
                "会当酸鹹有同好，主簿且须归祭灶。",
                "请见临川太尉公，此语难为俗人道。",
                "我公悦士甘如肉，万钱供客饭脱粟。",
                "读书始堪属大事，谁论少文织薄曲。",
                "眼看齐相不六尺，太史犹忻事鞭策。",
                "胸中端正在眸子，岩电两瞳秋汉碧。",
                "致君尧舜不足惊，升平本付公辈人。",
                "西郊浓云含雨色，可胜枯槁怀阳春。",
                "门前宾客马如蚁，谁是我公天下士。",
                "趦趄欲进仍厚颜，纷纷无乃辽东豕。",
                "蹇驴破帽栖尘坌，曳裾最晚空余恨。",
                "草奏犹堪试傔人，无令归作潜夫论。"
            ]
        },
        {
            "title": "上湖宋余行老",
            "content": [
                "先生吟文烦颊舌，未免诸生笑於列。",
                "跋前疐后谁使然，只有名多磨不灭。",
                "燕公策高思精壮，笔下辞华烂文缬。",
                "岳阳少屈何足云，自喜江山助清绝。",
                "墨畦笔迳久榛芜，道山初识今文伯。",
                "凤凰池畔未归身，水晶宫里重游客。",
                "读书不知已几世，汲古长余绠千尺。",
                "莫贪云水供醉吟，尚有典章须粉泽。",
                "防风山前痴病吏，自笑著书玄尚白。",
                "蓬头承甖十年事，过眼法书今雾隔。",
                "那知流落得依凭，天与虺聩宽辔策。",
                "汀洲白蘋春岂许，江南日落汀洲古。",
                "风光无恙似当时，犹与溪山相媚妩。",
                "昔人苦吟终不尽，只今余秀当勤取。",
                "阿房赋客旧主人，试数文章犹第五。"
            ]
        },
        {
            "title": "欲入山访参寥预令探梅",
            "content": [
                "谁作东州客，支公合往还。",
                "想无诗外事，聊辍定中閒。",
                "拂石须相憩，留云欲共攀。",
                "为寻梅发处，先过向南山。"
            ]
        },
        {
            "title": "从范使君求酒",
            "content": [
                "方寸陶陶事不根，但知力饮送朝昏。",
                "无田种秫空为吏，有麴成封即闭门。",
                "避暑此间真有意，悲秋今日得无言。",
                "孔公坐上多余沥，易满农家老瓦盆。"
            ]
        },
        {
            "title": "广鉴大师观上人为灵芝数百众故乞从檀施乞米",
            "content": [
                "灵芝有良田，岁比万户侯。",
                "平生有力耕，以德作耡耰。",
                "不许仓箱丰，但知钵盂秋。",
                "木鱼一呼饭，千屐如水流。",
                "灵芝道亦然，饱汝即罢休。",
                "但忧汝易饱，未饱非所忧。",
                "后生真可畏，见此观此丘。",
                "昔常为我民，今乃从我游。",
                "得道於灵芝，胸中罗珍羞。",
                "岂特求自饱，将副馁者求。",
                "裹钵忽何之，西风送轻舟。",
                "处处灵芝田，多稼如云浮。",
                "初以非种种，今当不收收。",
                "谁施复谁乞，大块同一沤。",
                "姑且置是事，吾言亦谬悠。",
                "羡观一身轻，翛然逐飞鸥。",
                "",
                ""
            ]
        },
        {
            "title": "比得寒疾用道士养生法治其内郡幕徐天隐遗以",
            "content": [
                "江南卑湿地，往往如长沙。",
                "薄寒能中人，毛立噤齿牙。",
                "初犹遭蒸炊，又似缚且檛。",
                "淫祠乱昏俗，过福专群鸦。",
                "参军支病骨，抱案随吏衙。",
                "鬼盖乘其穷，屡以寒热加。",
                "定知鬼非人，吾谁彼疵瑕。",
                "乌饥集屋梁。聊试弹以笯。",
                "手摩田中丹，三关气成霞。",
                "房图引芸蒿，相与排阴邪。",
                "此鬼不足施，霍然促脂车。",
                "",
                ""
            ]
        },
        {
            "title": "春词",
            "content": [
                "八风调养力，九地发生深。",
                "共被年丰赐，谁知日昃心。"
            ]
        },
        {
            "title": "春词",
            "content": [
                "玉殿重帘卷水晶，椒花柏叶圣人清。",
                "千春万岁承明主，长听云韶歌管声。"
            ]
        },
        {
            "title": "柳轩雪夜",
            "content": [
                "曛黄飞雪已填门，独夜人依老柳根。",
                "故遣捲帘从骨冷，不妨开卷自灯昏。",
                "余英煮茗春云动，润气留香宿雾繁。",
                "但觉诗脾两清绝，可劳骚客赋招魂。"
            ]
        },
        {
            "title": "仁义驿中",
            "content": [
                "骑驴何似贾司仓，行李唯余古锦囊。",
                "秋后恰容鹰脱架，春来会有燕投梁。",
                "清时无用材虽拙，白日能閒策亦长。",
                "惭愧平生负三尺，一成泉石欲膏肓。"
            ]
        },
        {
            "title": "径山无畏老人从旁郡来解包武康观音院昨日访",
            "content": [
                "少引仙人为守关，杖头风月冷金鐶。",
                "只缘长者曾倾盖，不为诸侯出山。",
                "瘞鹤字勤衫黑，敲门诗苦鬓毛斑。",
                "归来一钵东堂饭，自有溪云作伴閒。",
                "",
                ""
            ]
        },
        {
            "title": "次韵曹子方",
            "content": [
                "盾威正赫忽衰歼，人意浑如水面宽。",
                "触石端来慰枯槁，随车定见湿朱丹。",
                "初忧连轸秋无种，岂望始云晚可观。",
                "天遣商羊为公舞，绝胜九仞见鸾。"
            ]
        },
        {
            "title": "代馆职应诏和元夕",
            "content": [
                "太平乐事及黎元，佳月兰灯照有年。",
                "景焰煌煌浮魏阙，清光穆穆抱尧天，",
                "皇明烛远辉星斗，睿唱宣和胜管弦。",
                "十二明珠供照乘，夜光飞出九重渊。"
            ]
        },
        {
            "title": "春词",
            "content": [
                "瑞日晖晖上，非烟冉冉收。",
                "晴川蚕可浴，翠潋荇初流。"
            ]
        },
        {
            "title": "岁寒而春迟闰正月犹有雪三日乃消今日方晴快",
            "content": [
                "东风果来否，雪意不肯消。",
                "初疑寒作威，势猛意反韶。",
                "玲珑开琼花，瑶草亦有苗。",
                "细观如可人，玉立耿高标。",
                "华屋本无寒，锦帐裘狐貂。",
                "所怜小桃杏，冻蕾抱寒条。",
                "却看雨成花，只忧身当樵。",
                "语花慎勿忧，春久属云翘。",
                "徐行意不浅，晚发必后凋。",
                "年年绿暗时，逮此红芳夭。",
                "左提白玉壶，右把黄金蕉。",
                "往逐春未央，不但永今朝。",
                "晓来红日暾，花信到柳桥。"
            ]
        },
        {
            "title": "逢故人",
            "content": [
                "落日仍江县，相逢下马鞍。",
                "频忧从者病，可奈故人寒。",
                "老人囊书脱，平生匣剑乾。",
                "长年只少睡，忽漫语盘桓。"
            ]
        },
        {
            "title": "春晓",
            "content": [
                "酴醾春晓与谁芳，自是新来雨露香。",
                "燕子觅巢终软媚，杨花满路尚颠忙。"
            ]
        },
        {
            "title": "去国呈蔡元度",
            "content": [
                "去国黄流急，搔头白发新。",
                "牛衣还卒岁，狗监定何人。",
                "奏傔宁妨跛，为郎正碍贫。",
                "鄙文无恙否，酱瓿盍相亲。"
            ]
        },
        {
            "title": "登闻鼓诗",
            "content": [
                "九重赤涂高如天，四海黔首纷於蝝。",
                "众屧望天若无路，区区有意常能宣。",
                "乃知听卑四聪达，万里呻笑如邮传。",
                "朝阳门外登闻鼓，鼓下章飞如急雨。",
                "一声直堕勾陈中，谁言天门严九虎。",
                "江南小吏无技能，鼓间餬口何云补。",
                "仆饥马瘦晓徐行，官曹下马初无营。",
                "解衣小睡须臾散，鼓亦十日无一声。",
                "疑非官家设鼓意，细头号乃复知人情。",
                "文昌相公眼如月，坐见万里分毫发。",
                "苍生痛癢吾一身，与汝一家无楚越。",
                "有求径投家丈人，鼓面蛛尘寄萧兀。",
                "亦何道业冠皋夔，民得由之初不知。",
                "平生胸中医国法，尽变黄馘为秀眉。",
                "力进唐虞作元氯，酲醲病酒何劳治。",
                "端知听讼破癥尔，洞见五藏聊决之。",
                "造化升平唯一笔，弼成尧舜垂衣日。",
                "墨客诗人慕响来，朱草嘉禾时一出。",
                "登闻终日何所闻，但听清风颂声溢。",
                "江南小吏未归山，乞与居山相似閒。",
                "半饥终未免索米，饱饭亦复胜抱关。",
                "鼓衡有声吏窃食，愧此无用毛发斑。"
            ]
        },
        {
            "title": "寒食日过翠峰塔院示法海道人",
            "content": [
                "云烟七级赤旃檀，龙护金函佛骨寒。",
                "问讯道人春到否，瑞香花谢倚栏干。"
            ]
        },
        {
            "title": "春词",
            "content": [
                "睍睆黄鹂出，参差紫燕飞。",
                "君仁罿罻阔，惠及羽毛微。"
            ]
        },
        {
            "title": "对雪二首",
            "content": [
                "空庭白凤舞毰毸，扑帟窥帘去却回。",
                "柳絮似将春色到，梅梢不认月华来。",
                "轻盈舞殿三千女，缥缈飞天十二台。",
                "定有仙人来种玉，蓝田归计少徘徊。"
            ]
        },
        {
            "title": "代人和御制上巳锡宴诗",
            "content": [
                "赐禊追三日，闻莺啭万年。",
                "恩深重湛露，气暖入非烟。",
                "睿作端知圣，清尊不翅贤。",
                "眼明惊既醉，奎彩下云天。"
            ]
        },
        {
            "title": "对月",
            "content": [
                "柳梢地面绝微风，一片寒光万里同。",
                "冰骨直疑潜里换，尘心都觉坐来空。",
                "蚌胎有露珠成颗，蟾窟无云玉作宫。",
                "莫怪幽人吟到晓，不知清兴自无穷。"
            ]
        },
        {
            "title": "春词",
            "content": [
                "雪尽牙签暖，芸生竹简香。",
                "夜分犹乐此，定喜日舒长。"
            ]
        },
        {
            "title": "题琳老所携二苏书帖",
            "content": [
                "道人此书欲在眼，扁舟一宿亦随身。",
                "霁月光风开玉轴，千年彷佛见斯人。"
            ]
        },
        {
            "title": "春词",
            "content": [
                "好生恰对发生时，宽大恩流涣汗飞。",
                "雷雨解成僵卉动，蓼萧诗就远人归。"
            ]
        },
        {
            "title": "春词",
            "content": [
                "春色年年染御沟，鸭头轻绿弄花柔。",
                "今年春到昆仑上，九折委蛇舞翠虯。"
            ]
        },
        {
            "title": "春词",
            "content": [
                "雕云燎馥沉复暖，彩胜风翩玉燕寒。",
                "天上春光来咫尺，琼花瑶草遍阑干。"
            ]
        },
        {
            "title": "春词",
            "content": [
                "宫漏迟迟不受催，出花光景渐徘徊。",
                "万方日日春台上，不道东风恰始来。"
            ]
        },
        {
            "title": "春词",
            "content": [
                "截肪初见昭华玉，刀出昆吾宝籀开。",
                "天助君王敷大喜，安排春色探先来。"
            ]
        },
        {
            "title": "蔡天逸以诗寄梅诗至梅不至",
            "content": [
                "应念萧寒槁木身，殷勤分寄岭头春。",
                "冰肌玉骨终安在，赖有清诗为写真。"
            ]
        },
        {
            "title": "对雪作诗未竟曹使君寄声招饮因成篇以寄",
            "content": [
                "东风欲辞阊阖殿，未向百花枝上见。",
                "先拂瑶台玉蕊丛，联翩时落玲珑片。",
                "水晶宫中清晓寒，蝴蝶窥帘轻暝旋。",
                "素光冷逼翟云裘，玄冰暗结青光研。",
                "诗成玉屑带冰书，兴随月绕清溪遍。",
                "兔园老笔生阳春，墨葩不待微和扇。",
                "明朝当见郢中吟，雕樽快覆鹅黄面。"
            ]
        },
        {
            "title": "过静林寺与径山老禅曳杖溪滨俯浅涧寒冽可照",
            "content": [
                "寒溪数寸尔，下有万里天。",
                "烟云自变怪，寸碧殊湛然。",
                "蘋风亦可人，宁妨暂漪涟。",
                "终观镜面平，与君受媸妍。",
                "有苔绿蒙茸，孺子俯可搴。",
                "前窥渐难量，忽此清冷渊。",
                "鱼暇亦无踪，但见空月圆。",
                "陶翁步屧处，独俾支郎肩。",
                "倚策心自知，鸥鹭纷联翩。",
                "",
                ""
            ]
        },
        {
            "title": "春词",
            "content": [
                "御沟覆盖柳寒犹噤，芳草池塘暖尚微。",
                "玉色怡融何事喜，一年苔绿遍君圜扉。"
            ]
        },
        {
            "title": "闻琳老欲入山今少雨想未成行奉寄一绝",
            "content": [
                "野僧报我泉新白，此老居庵山更清。",
                "雨涩故应须小住，云寒端未出相迎。"
            ]
        },
        {
            "title": "出都寄二苏",
            "content": [
                "近年好语开蹙额，廊庙主人还稷契。",
                "诸葛亮公彙进民所怀，",
                "械必提之右乃挈。善随类举皆可观，",
                "野无遗贤静岩穴。石梁有客少读书，",
                "神接前人望风烈。志与时违可奈何，",
                "居贱好高谋已拙。此身悠悠日江海，",
                "吊影行吟事酸噎。揣摩胸臆作西游，",
                "不成兴起惭豪杰。贾生恸器初亦疑，",
                "十年自觉流清血。三书不用即山林，",
                "将前复却何从决。无因名姓累吴公，",
                "咫尺天光阻罗列。志士惜日诚可怜，",
                "每恨平津当老节。子云年少行所为，",
                "今出秦关独疲苶。郭门囓臂良感人，",
                "仲卿蓄缩翻伤别。叩关自鬻虽矜张，",
                "扫门愿见犹摧折。炙手门前车马多，",
                "排肩屡进不得彻。近来索米却求田，",
                "结绶弹冠非所觖。更令胸臆从谁开，",
                "一刺怀归定漫灭。槛虎饥馋尾漫摇，",
                "水尽海鲸当蚁垤。谁能忍耻寄我颜，",
                "妻笑嫂欺安用舌。北山记忆破腊来。",
                "远水扁舟两愁绝。云重山寒暝不开。",
                "孤帆夜落严陵雪。雷山老桐冻弦断，",
                "不作南风相煖热。一剑星昏共形影，",
                "每恐龙寒呵古铁。孟尝无炭暖置身，",
                "杜虽有指不得结。可怜危肩耸及耳，",
                "浩歌能复弥清冽。吴山忽见梅花谢，",
                "天助阳春生笔下。近檐呵欠面发红，",
                "故絮卖钱不须借。卖钱买船更欲西，",
                "墙头立燕新泥。新开湖南接淮水，",
                "楚山翠入天低迷。细风平日两媚好，",
                "嫩黄梢转隋场堤。河名已清色未改，",
                "减尽狂湍浊犹在。东风正和水面穗，",
                "恃赖夷犹百无殆。郁郁葱葱见帝台，",
                "祥烟瑞雾真佳哉。玄都道士种桃手，",
                "露浥风吹今总开。山翠柔红亦得色，",
                "斗妍意不相低徊。游蜂上下逐蝴蝶，",
                "蜜脾未饱争喧豗。幽谷黄鹂出晴昊，",
                "乔木岂迁枝叶老。避寒休处过雪霜，",
                "依旧飞来语音好。少年走马红尘道，",
                "绣勒锦缘金络脑。窈窕花随玉碗飞，",
                "瞑旋风吹玉山倒。可怜穷巷无芳菲，",
                "良辰不得开怀抱。闭门曝背借余暄，",
                "犹得爬搔驱虱蚤。逡巡迷目风沙颠，",
                "已报新花去如扫。乘离执衡又一时，",
                "万物从新炎帝造。柳线渐长成畏日，",
                "苦菜秀时蝗蚓出。烟绡雾縠自直钱，",
                "故葛绽联遮肘膝。凌人颁冰下霄汉，",
                "谁信朱门自无汗。蔗浆酷粉玛瑙盘，",
                "牙床角簟光凌乱。石梁孤客赁屋子居，",
                "坐恐炊中忽糜烂。蚊虻噆肤俛听尔，",
                "何苦群鸣恣喧玩。生嫌蒿艾昏泪眦，",
                "宁强掴搭酸吟腕。墙阴壁隙又出蝎，",
                "潜致小毒犹锥鑽。巫师祸痛已复遭，",
                "术非驱除真亦漫。听鸡起坐难饱眠，",
                "庶宽烦促须清旦。进不知名仍退却，",
                "既来亦好归不恶。羲和鞭御向西行，",
                "出门感此梧桐落。淡月孤烟侵晓昏，",
                "小雨凄风动冥寞。且欣编简堪卷舒，",
                "那知羞涩忧垂橐。钟鼓声沉北斗高，",
                "白日渐远华南葵藿。楚歌忽断隔黄芦，",
                "已见金山高磊落。须臾崩车天上行，",
                "长幡乱舞喧檐铎。苍穹白浪两低昂，",
                "黑蛟黄虬森喷薄。开帆插橹六鳌惊，",
                "男儿信匐方自若。吴音嘲哳来船近，",
                "共怜远客逃沟壑。鸟倦知还羽翮垂，",
                "修竹茂林欣有长。故山茅屋良幽深，",
                "清泉浏浏石凿凿。蕨薇虽老芋栗甜，",
                "拾穗行歌亦云乐。买竿钓鱼谁更哀，",
                "贳酒涤器人应谑。士通五经取青紫，",
                "请谢夏侯乌有此。捷径须知自有涂，",
                "枉诵陈编腐牙齿。潼关坐息感二鸟，",
                "耿耿此心聊复尔。敢嗟与史共槽枥，",
                "但苦酸鹹异便美。拟希锯利效细黠，",
                "天与钝顽难力砥。五斗充饥未有时，",
                "却藏手板投耘耔。曩闻下惠恬小官，",
                "颇怪少游甘掾史。曼倩俄惊备大臣，",
                "李渤谏官呼不起。古人云就良不同，",
                "刚成亦足称男子。呜呼产时正阨穷，",
                "怅望临食空投匕。丰山蒲牢铿有声，",
                "霜气感发非击棰。昌黎诱励方循循，",
                "广文薰炙皆名士。宋之善鸣挺有公，",
                "愿助下风唇口哆。当时一到匠石前，",
                "至今人或疑杞梓。大厦未完公勿忘，",
                "可惜空山终朽死。烧桐愿献太古音，",
                "处囊请试从今始。"
            ]
        },
        {
            "title": "书禅静寺集翠堂示堂中老人琳径山诗",
            "content": [
                "烟岫供寒翠，风帘舞小晴。",
                "短墙分竹色，虚户纳松声。",
                "弄笔云窗暖，煎茶玉醴轻。",
                "端知孤桧月，独伴夜禅清。"
            ]
        },
        {
            "title": "题陈用中行藏楼",
            "content": [
                "此楼托萧冷，莫会子登临。",
                "吊影漫愁独，书空谁语深。",
                "帘开不尽眼，云起未休心。",
                "咫尺颜渊坐，高风无古今。"
            ]
        },
        {
            "title": "送茶宋大监",
            "content": [
                "玉兔瓯中霜月色，照公问路广寒宫。",
                "绝胜自酌寒窗下，睡减悲添愁事丛。"
            ]
        },
        {
            "title": "郭别驾秋日行县奉寄一首",
            "content": [
                "秋壑相迎故出奇，便应到处小迟迟。",
                "不妨簿领纷遮眼，未碍岚光秀入脾。",
                "小睡宁寻儿女梦，新诗定写水云姿。",
                "旧巾垫角风流在，何许杉篁暮雨时。"
            ]
        },
        {
            "title": "昨夜陪诸公饮今尚委顿未能起坐闻孙守出送陈",
            "content": [
                "孙公金作骨，何独无燥湿。",
                "雄姿逼龙虎，风雨坐页岌。",
                "黄堂烂绣筵，春翁融玉汁。",
                "银台三见跋，醉眼梦欲入。",
                "公张两瞳电，照我毛发立。",
                "平明郭西门，钟鼓仍盛集。",
                "我方拥黄紬，势作蚯蚓蛰。",
                "乃知千里姿，追趁何翅十。",
                "春溪葡萄碧，饮渴谁当吸。",
                "愿君苦留客，堕翠应可拾。",
                "未用奏伊凉，舞红催玉粒。",
                "",
                ""
            ]
        },
        {
            "title": "春词",
            "content": [
                "云母春冰薄，氍毹晓气暾。",
                "尚垂宵旰意，加惠及元元。"
            ]
        },
        {
            "title": "春词",
            "content": [
                "诞敷文德金铃振，尽纳熙河玉律谐。",
                "御柳宫梅动春意，朝来黄鸟亦喈喈。"
            ]
        },
        {
            "title": "春词",
            "content": [
                "君恩破寒色，天笑觉春回。",
                "先暖延和柳，曾无羯鼓催。"
            ]
        },
        {
            "title": "生日",
            "content": [
                "要作人间浩荡春，便应三日对东君。",
                "万牛早汗十围木，百谷终甘一寸云。",
                "天下公侯端有种，日喧鸿雁不离群。",
                "宝炉善颂区区尔，何似君陈德似薰。"
            ]
        },
        {
            "title": "寄蔡学士",
            "content": [
                "陆陆微生不可论，半饥半饱过朝昏。",
                "春来但见瞳花乱，寒退长余鬓雪繁。",
                "老愧门墙忝宾客，归来耒耜教儿孙。",
                "会应飞堕江湖去，定向离骚寄客魂。"
            ]
        },
        {
            "title": "谢郭倅见访",
            "content": [
                "及榻青苔叠乱钱，端知肮脏倚门边。",
                "蒿莱岁晚荒三径，肴酒人疏问一廛。",
                "懒慢容教著帽进，传呼惊起藉糟眠。",
                "分庭未觉题舆宠，下士徒知公子贤。"
            ]
        },
        {
            "title": "徐守生辰",
            "content": [
                "徐卿二子后，吉梦亦罴熊。",
                "骨气本英物，文华今钜翁。",
                "聊因颔燕出，已觉额犀丰。",
                "谁伴岁寒色，冰霜十八公。"
            ]
        },
        {
            "title": "子温以诗将菊本见遗数日适病伏枕今少间戏作",
            "content": [
                "尽锄芳划春应怪，初种黄花秋未知。",
                "花外种松松外竹，渐无蝴蝶到东篱。",
                "",
                ""
            ]
        },
        {
            "title": "过静林寺用琳老韵作四绝句",
            "content": [
                "寒溪只数尺，炯炯涵晴空。",
                "寄目谁与论，翠芊牵春风。"
            ]
        },
        {
            "title": "赠陈进士",
            "content": [
                "民生委所穷，出仕增轗轲。",
                "家山有蕨薇，归足瘳饥饿。",
                "功名我岂敢，动若手足缚。",
                "太官五斗粟，饱食惭且颇。",
                "老胥抱文书，俾我供吏谭。",
                "厌此将毋观，法在恐深坐。",
                "旧书不得读，掩帙充枕卧。",
                "朋游久益落，蹭蹬自老大。",
                "近乃得吾子，听语百忧破。",
                "颜郎见清赏，今子倾一座。",
                "新诗已出人，珠玉落欬唾。",
                "诸生正业儒，风雅久不作。",
                "子决有是哉，吾道便可贺。"
            ]
        },
        {
            "title": "春词",
            "content": [
                "宝历垂无极，璿玑转未央。",
                "绣楹膏露润，玉殿紫芝香。"
            ]
        },
        {
            "title": "属者观池槛清明泉激石立芦丛交碧文禽并绚翛",
            "content": [
                "图书多似道家山，池槛清虚不绮纨。",
                "万壑春藏三石秀，五湖秋入两芦寒。",
                "冰泉喷激珠成贯，绣羽沉浮花作团。",
                "谁伴玉皇香案吏，光风霁月在阑干。",
                "",
                ""
            ]
        },
        {
            "title": "师文莫君以诗从仆求字顾非所长聊作一篇姑慰",
            "content": [
                "广文无毡风撼颊，冻坐慈恩书柿叶。",
                "乞米珍题矫龙凤，望粥娇儿闹鹅鸭。",
                "不须欧家管城子，镂象雕犀作袍帢。",
                "娥眉曼睩初丰容，一笑自粲非宝靨。",
                "当时临池亦若矣，烟苍雨暗漫襟袷。",
                "几何白骨变黄泥，安用玉轴留华箧。",
                "要当约略记姓名，作底碑傍坐疲苶。",
                "我今姓名亦懒记，几砚尘埃卧羊鬣。",
                "君诗求字得我惊，萦金悬磬真所乏。",
                "归田当赋觅桃诗，岂有来禽青李帖。",
                "",
                ""
            ]
        },
        {
            "title": "上元夜",
            "content": [
                "翟辇遥窥日角丰，阳光浮喜散云同。",
                "海山不动双龙矫，天信频颁一鹤通。",
                "大胆越照临清景内，唐虞消息笑声中。",
                "六街鼓舞谁能强，三尺儿童识帝功。"
            ]
        },
        {
            "title": "春词",
            "content": [
                "群心与物为春久，唤得春风破腊回。",
                "天近自应通信息，梅花不用犯寒来。"
            ]
        },
        {
            "title": "林进士数见过又遗一诗辄以奉报",
            "content": [
                "夫子胡为者，行吟颇自奇。",
                "少年应苦学，今日定何之。",
                "天地空羸马，肝肠饱旧诗。",
                "江边餬口掾，风雨共凄凄。"
            ]
        },
        {
            "title": "次韵答琳老",
            "content": [
                "云水肝肠要扫除，笔头费尽淡工夫。",
                "居山应免逢京兆，过我聊当见子虚。",
                "夜卧春蒲诸念冷，晚吟秋汉一峰孤。",
                "打包来作临邛客，车骑虽无亦甚都。"
            ]
        },
        {
            "title": "入石颐寺",
            "content": [
                "去年倚策忆春残，芳草重寻翠屈盘。",
                "苔磴渐高天咫尺，岩花未老露蒙蒙。",
                "鸣禽时托朝霞暖，烟涧犹分夜雨寒。",
                "俯扑克众山皆迤，此心不尽四围宽。"
            ]
        },
        {
            "title": "赵宣德生日",
            "content": [
                "仁飚扉佳气，暐暐自门庐。",
                "閒日风波外，长年霜雪余。",
                "冻醪含凿落，春意动篨上竹下胥}。",
                "定有升仙骨，黄精易扫除。"
            ]
        },
        {
            "title": "响潭",
            "content": [
                "水面平铺映碧空，夜深明月照龙宫。",
                "猿啼未响潭先响，一树花开两树红。"
            ]
        },
        {
            "title": "友龙侄来别留诗次韵",
            "content": [
                "樵青煎茶青竹里，汝欲过门鹊先喜。",
                "我家千里凌风驹，岂比虺聩鞭不起。",
                "我亦西游倦始归，久阔相望老白眉。",
                "归家且与阿戎语，长吟未觉长康痴。",
                "雨急烟寒波渺茫，念汝束书辞故乡。",
                "归时先驱烦蜀令，却过竹间寻漫郎。"
            ]
        },
        {
            "title": "春词",
            "content": [
                "烩壁椒花馥，瑶钗彩燕翩。",
                "东风呼唤得，随意作春妍。"
            ]
        },
        {
            "title": "送徐天隐判官",
            "content": [
                "齐王未知瑟，吴犬终怪雪。",
                "越游售章甫，念子当折阅。",
                "一鸟岂无年，百计但有舌。",
                "西风吹晓波，晨景散文缬。",
                "嘈嘈双橹鸣，万里欲俄瞥。",
                "江山真可人，得酒慰愁绝。",
                "咄咄无足云，与子男儿别。"
            ]
        },
        {
            "title": "雨中采石菖蒲",
            "content": [
                "皂盖铜章久汙人，青鞋布袜亦生尘。",
                "今朝独向秋云里，幻出林泉自在身。"
            ]
        },
        {
            "title": "盛暑谒刘公达",
            "content": [
                "伏金避老火，遁日乾商霖。",
                "天地岂不宽，八荒一釜鬵。",
                "此身沍寒乡，骨冷势陆沉。",
                "忽疑同然灰，终得空汗襟。",
                "闻有不热符，莫致癸与壬。",
                "平生习云水，两足便幽寻。",
                "佩绅接轸处，念往汗益浸。",
                "乃独款公关，热行犯诃吟。",
                "忘公鼎轴家，谓是缁帷林。",
                "有风静阴躁，无愠烦鸣琴。",
                "置我弟子间，岂不容鲁参。",
                "公如天下雨，焦卷听雷音。",
                "謦欬走旱魃，噫欠停流金。",
                "胸中三绝编，宁独自洗心。",
                "坐使人意消，烦促变清深。",
                "南山当朝隮，暂卷乃至今。",
                "万物抱暍意，油然徯层阴。"
            ]
        },
        {
            "title": "呈蔡内翰",
            "content": [
                "鄙夫十年江洚客，岸草汀鸥随步屧。",
                "稍收晚景付长竿，河伯供鱼慰弹铗。",
                "烟云不锁北阙心，飞出乱山青万叠。",
                "束书却入国东门，觚棱瑞日明书笈。",
                "蹇驴破晓踏春泥，谁家暖气生牙颊。",
                "门前宾客鄙可怜，纷如寒蚕饥望叶。",
                "主人看屋客看地，士氯萧条无一捻。",
                "迩年恰得玉堂家，名在执鞭犹炜烨。",
                "玉堂丈人廊庙资，宝带垂鱼光绕胁。",
                "棣萼青春自一门，璇题白日常三接。",
                "侧闻好士礼作罗，织鳞弱翮归渔猎。",
                "蹉跎岁晚曳裾人，半彫鬓绿仍随牒。",
                "涧溪幽菜傥可羞，试鸡万钱聊一筴。"
            ]
        },
        {
            "title": "惜分飞 富阳僧舍代作别语赠妓琼芳",
            "content": [
                "泪湿阑干花著露，愁到眉峰碧聚。",
                "此恨平分取，更无言语空相觑。",
                "",
                "断雨残云无意绪，寂寞朝朝暮暮。",
                "今夜山深处，断魂分付潮回去。",
                ""
            ]
        },
        {
            "title": "昼寝石颐寺",
            "content": [
                "何人支枕古邯郸，孤卧僧房四面山。",
                "故遣白云遮谷口，不教幽梦落人间。"
            ]
        },
        {
            "title": "次韵许簿游响潭回",
            "content": [
                "一派飞泉湿岭云，岩花娟好尚余春。",
                "黄紬病惰谁如我，碧玉寒清自照人。",
                "山水窟中为俗吏，簿书丛里得诗邻。",
                "一篇宠寄高难和，万卷端知笔有神。"
            ]
        },
        {
            "title": "曹彦约昌谷集同官绝赋经梅成五十六字",
            "content": [
                "淡中着色似狂颠，心与梅同迹不然。",
                "夺我焉支宁免俗，岂无膏沐独争先。",
                "辨桃认杏何人拙，压雪欺霜政自妍。",
                "只恐东君招不得，好修犹在笔篱边。"
            ]
        },
        {
            "title": "生日",
            "content": [
                "夜光昭清冷，璇源载圆折。",
                "朝阳未羽仪，五色先丹穴。",
                "松柏出涧壑，众木皆秃屑。",
                "方其一寸青，意已傲冰雪。",
                "东家嬉戏时，俎豆辄罗列。",
                "未应须儿啼，英标固惊绝。",
                "公为三朝老，气压万人杰。",
                "经纶本帝赉，遇合非力结。",
                "舟成无长川，支族有旱霓。",
                "东风吹扶桑，晓色开寥泬。",
                "平生回天手，独伫昆吾辙。",
                "停鞭急节缓，挥臂层阴决。",
                "图回掌中春，摩拂厚土热。",
                "一身等大地，万物小晴蜻蛚。",
                "华岳载不重，河海振不洩。",
                "黔黎托回命，草木恃以茁。",
                "造物相始终，流年难老耋。",
                "侧闻宋鼎就，未事羽力挈。",
                "是乃为公象，何但纪相烈。",
                "坐观满不溢，玉铉无变灭。"
            ]
        },
        {
            "title": "和王宣义买菊栽二首",
            "content": [
                "未见花盈把，先教蜂作团。",
                "孤根聊得售，秀色后当看。",
                "莫讶全一晚，须知独耐寒。",
                "云含堕檐日，天恐露香乾。"
            ]
        },
        {
            "title": "谢人分寄密云大小团",
            "content": [
                "密云不雨西郊黑，小龙蜿蜒出朝夕。",
                "中有濯枝三日霖，可洗流金千里赤。",
                "大龙雨足意貌閒，万里泽流才一息。",
                "无心自为百谷仰，变化风云聊戏剧。",
                "一杯洗心未足言，看瀁沧溟太空湿。",
                "大月已圆当久照，小月未满哉生魄。",
                "雨龙出此云月间，背负青天拥霄碧。",
                "岂惟大旱有云霓，解作丰年雪花白。",
                "黄绫袋子天上来，本是闽山早春色。",
                "金盘珠露犹浥封，琼房玉芝记相识。",
                "朱门日上三槐梢，大官初颁万钱食。",
                "松风忽响第一泉，乳花徐开练波立。",
                "我公胸中冰雪明，不受一尘乘间入。",
                "宁烦多饮气自清，乞余贱客犹能及。",
                "此客覉贱亦喜茶，老叶唯知煎若涩。",
                "藜羹粟饭每称是，九天云腴讵应得。",
                "旧闻作匙用黄金，下三江，",
                "欲寄残年向泉石。砂瓶煮汤青竹林，",
                "会有玉川来作客。"
            ]
        },
        {
            "title": "病中独坐",
            "content": [
                "千秋桥畔桑麻村，槐阴覆砌绿映门。",
                "关门谁觅病居士，掩书不读愔不言。",
                "明窗养石作幽伴，苍骨孤瘦栖秋痕。",
                "潇湘洞庭入眼界，念随鱼鸟芦花根。",
                "端知此想无是处，聊遣幻变驱昏烦。",
                "请言居士往少壮，烹羊炰羔酒拍盆。",
                "离骚百过亦径醉，万事形影如空尊。",
                "襄阳老孟识此意，数凭楚些招其魂。",
                "只今流落口吻燥，病乃乘间排吾阍。",
                "病多诸念反衰冷，念冷却觉丹田温。",
                "此田不应供喜怒，外物稂莠那可存。",
                "诛稂去莠要及早，俗虑可吐不可吞。",
                "鸡犬相闻太古末，居士中有五库存园。",
                "舒迟不称子男服，要须结佩纫芳荪。"
            ]
        },
        {
            "title": "春词",
            "content": [
                "穆穆清光外，葱葱佳气中。",
                "云天看斗柄，寰海受和风。"
            ]
        },
        {
            "title": "猗猗亭夜月",
            "content": [
                "猗猗亭下竹，娥娥竹上月。",
                "微风静兰路，水石相映发。",
                "盈前婵娟子，秀色粲玉骨。",
                "褰衣往从之，露泣苔侵袜。"
            ]
        },
        {
            "title": "元度生日",
            "content": [
                "临安有山插圆紫，公家松楸当峻峙。",
                "子胥涛江相向流，秦望横前为案几。",
                "众言北山绝雄胜，世当公相贵莫比。",
                "那知上帝赉良弼，岳灵孕秀初萌此。",
                "有山如是固有人，兹虽人为亦天理。",
                "公生尚少抱经纶，前无夔龙何独似。",
                "胸中五经通圣人，笔端三肛尊天子。",
                "富贵相寻蚤厌余，功名自会非所喜。",
                "惟天五福不可求，与公俱生亦久矣。",
                "生日寿公宁免俗，强复嗫嚅空可鄙。",
                "矧我何物可厚公，世味都如一杯水。",
                "古人白发痛扫除，强饭黄精力能尔。",
                "公餐道腴睟在面，保待草木坚发齿。",
                "愿公廊庙等山林，安乐百年无此彼。",
                "非公自寿盖寿人。坐看同老陶唐氏。",
                "端如八柱屹青苍，共承峻极何时已。"
            ]
        },
        {
            "title": "游翠峰寺",
            "content": [
                "隔墙杨柳舞腰斜，傍砌鹅梨玉作花。",
                "此地风光谁管领，小诗收入长官家。"
            ]
        },
        {
            "title": "题贵溪翠颜亭二首",
            "content": [
                "船中自带红泥灶，亭上亲煎白乳泉。",
                "唯有溪山知此意，水风吹面晚萧然。"
            ]
        },
        {
            "title": "送僧常妙还永嘉",
            "content": [
                "杖策辞江寺，秋途谁与偕。",
                "霜风侵布衲，草露湿芒鞋。",
                "收钵无余事，还乡非俗怀。",
                "金刚真有力，魔避不须排。"
            ]
        },
        {
            "title": "定光梅开仆以病未能往观亦缘此辞闾丘之约今",
            "content": [
                "七里梅花自一村，县楼目断暮云深。",
                "玉人为弄昆溪笛，尘榻空横单父琴。",
                "知有春心传庚岭，可无雪兴在山阴。",
                "金鞍族马何时到，试听东堂偪仄吟。",
                "",
                ""
            ]
        },
        {
            "title": "桐君山邑人呼为小金山桐君所庐也",
            "content": [
                "塔设新严迹半空，山前山后但孙桐。",
                "楼台影压浮天浪，钟鼓声随过岸风。",
                "定有龙宫在深碧，初疑海市变青红。",
                "众医不识人间病，遗籙谁知药石功。"
            ]
        },
        {
            "title": "春词",
            "content": [
                "柏酒勤称寿，椒涂蚤却寒。",
                "静无游乐事，殊阔濯龙欢。"
            ]
        },
        {
            "title": "赵乐道挽诗二首",
            "content": [
                "耆旧彫零尽，归来悲故乡。",
                "云山横爽气，杖履属空床。",
                "蚤发名难没，终荣德未央。",
                "芝兰日夜长，遗范在诸郎。"
            ]
        },
        {
            "title": "秋雨杜门久之比晴一出前村归闻陆令见过奉寄",
            "content": [
                "子桑闭门十日雨，何人裹饭相劳苦。",
                "忽窥晴色入疏帘，径向孤村寻老圃。",
                "不知双凫念云水，欲下雀罗风送起。",
                "未容倒屣见王孙，岂是扬鎚嫚公子。",
                "长安秋雨乃复来，山阴夜雪仍空回。",
                "他时乘兴幸告我，请扫门前红叶堆。",
                "",
                ""
            ]
        },
        {
            "title": "铜山",
            "content": [
                "拟共孤云结往还，更名居士小香山。",
                "他年谁复寻遗赏，为到云山杳霭间。"
            ]
        },
        {
            "title": "对岩桂一首寄曹使君",
            "content": [
                "玉阶桂影秋绰约，天风为卷浮云幕。",
                "婵娟醉眠水晶殿，老蟾不守余花落。",
                "苍岩忽生云月裔，仙芬凄冷真珠萼。",
                "娟娟石畔为谁妍，香露著人清入膜。",
                "夜深碎月寒相就，酴醾却作伤春瘦。",
                "弄雪仙人淡紵衣，烟裙不著鸳鸯绣。",
                "眼中寒香同谁惜，冷吟径召梅花魄，",
                "小蛮为洗玻瓈船，晚来秋翁葡萄碧。"
            ]
        },
        {
            "title": "仙居禅院",
            "content": [
                "潇洒仙居院，楼台烟霭中。",
                "夜泉清浸月，午铎冷摇风。",
                "转目已成昨，累名俱是空。",
                "一尊林下醉，此兴谁与同。"
            ]
        },
        {
            "title": "子温以诗将菊本见遗数日适病伏枕今少间戏作",
            "content": [
                "更作天随求枸杞，试从子美觅黄精。",
                "但知一饱轻方丈，不为秋毫要眼明。",
                "",
                ""
            ]
        },
        {
            "title": "送僧觉归上饶",
            "content": [
                "上士垂暮年，不受烦恼攻。",
                "欲修沙门果，坐怪须发空。",
                "言有摩尼珠，自照迷妄踪。",
                "当来滞碍心，如以巨物舂。",
                "妻子昔所爱，今断如溃痈。",
                "欲作大医王，遍救瘖与聋。",
                "长安坐寂寞，饥腹听午钟。",
                "行归洗耳恭听黄尘，誓将归青松。",
                "一蠡渡长淮，东望迦叶峰。",
                "我走名利场，未可谈从容。",
                "软语感屡发，为我清心胸。",
                "上士无住著，此别何由逢。"
            ]
        },
        {
            "title": "石校书",
            "content": [
                "按书使者过萧閒，但恐韦编有蠹干。",
                "岂识郝公藏万卷，平生检校费心官。"
            ]
        },
        {
            "title": "道上口占",
            "content": [
                "屹屹高山自两边，纷纷鸡鸭苦当前。",
                "败垣过竹还当道，脱叶凭风欲半天。",
                "定恐黄茅藏伏兔，更呼青汉落飞鸇。",
                "一寒如此空形影，独赖狐裘三十年。"
            ]
        },
        {
            "title": "送巨中教授解官",
            "content": [
                "天公怜我欲元邻，得近芝兰久益芬。",
                "定免幼安还割席，拟从东野若为云。",
                "归鞭那有蓝关雪，别梦应通鲁水芹。",
                "强饭勉之书满载，与君千里共斯文。"
            ]
        },
        {
            "title": "惜分飞 富阳僧舍代作别语",
            "content": [
                "泪湿阑干花著露，愁到眉峰碧聚。",
                "此恨平分取，更无言语空相觑。",
                "",
                "断雨残云无意绪，寂寞朝朝暮暮。",
                "今夜山深处，断魂分付潮回去。"
            ]
        },
        {
            "title": "沁园春",
            "content": [
                "秀禀元精，灵锺崧岳，命世大贤。自飞英任路，承流百里，郎官星彩，辉映经躔。劲柏凌霜，香梅娇雪，珪月弯弯新上弦。垂弧节庆，麒麟古梦，此夜初圆。罗川。父老欣然。算善政、古来谁与肩。念桃阴浓密，瓜期咫尺，双凫难驻，便欲朝天。争把丹青，绘成芝宇，立作生祠千载传。仍知道，看它时画像，别有凌烟。"
            ]
        },
        {
            "title": "沁园春",
            "content": [
                "左元仙伯，旧从当日，太一下生。念道尊德贵，体隆貌重，盖天勋业，出世才名。父子一时，君臣千载，侍宴通宵留太清。衣冠盛事，满床象简，隔坐云屏。年年此夜寒轻。正在东风下，不夜城。看御杯重劝，宸章屡赐，盛传歌舞，高会簪缨。桃李玉姬，芝兰子舍，尽向三台瞻寿星。从今去，愿千春献祝，午夜观灯。"
            ]
        },
        {
            "title": "相见欢",
            "content": [
                "十年湖海扁舟。几多愁。白发青灯今夜、不宜秋。中庭树。空阶雨。思悠悠。寂寞一生心事、五更头。"
            ]
        },
        {
            "title": "临江仙 都城元夕",
            "content": [
                "闻道长安灯夜好，雕轮宝马如云。蓬莱清浅对觚棱。玉皇开碧落，银界失黄昏。谁见江南憔悴客，端忧懒步芳尘。小屏风畔冷香凝。酒浓春入梦，窗破月寻人。"
            ]
        },
        {
            "title": "感皇恩",
            "content": [
                "多病酒尊疏，饮少辄醉。年少衔杯可追记。无多酌我，醉倒阿谁扶起。满怀明月冷，炉烟细。云汉虽高，风波无际。何似归来醉乡里。玻璃江上，满载春光花气。蒲萄仙浪软，迷红翠。"
            ]
        },
        {
            "title": "感皇恩",
            "content": [
                "绿水小河亭，朱阑碧甃。江月娟娟上高柳。画楼缥缈，尽挂窗纱帘绣。月明知我意，来相就。银字吹笙，金貂取酒。小小微风弄襟袖。宝熏浓炷，人共博山烟瘦。露凉钗燕冷，更深後。"
            ]
        },
        {
            "title": "感皇恩",
            "content": [
                "两岁抚邦人，曾无恩意。别後何人更相记。题舆玉树，愧与蒹葭相倚。殷勤犹念我，同吟醉。画舸相追，孤城已闭。不道扁舟□云外。夜分月冷，一段波平风细。忆君清兴满，无由寄。"
            ]
        },
        {
            "title": "调笑/调笑令",
            "content": [
                "花好。怕花老。暖日和风将养到。东君须愿长年少。图不看花草草。西园一点红犹小。早被蜂儿知道。"
            ]
        },
        {
            "title": "调笑/调笑令",
            "content": [
                "相望。楚江上。萦水缭云闻妙唱。龙沙醉眼看花浪。正要风将月傍。云车瑶佩成惆怅。衰柳白须相向。"
            ]
        },
        {
            "title": "调笑/调笑令",
            "content": [
                "钗冷。鬓云晚。罗袖拂人花气暖。风流公子来应远。半倚瑶琴羞懒。云寒日暮天微霰。无处不堪肠断。"
            ]
        },
        {
            "title": "调笑/调笑令",
            "content": [
                "香歇。袂红黦。记立河桥花自折。隼旟绀幰城西阙。教妾惊鸿回雪。铜驼春梦空愁绝。云破碧江流月。"
            ]
        },
        {
            "title": "调笑/调笑令",
            "content": [
                "城月。冷罗袜。郎睡不知鸾帐揭。香凄翠被灯明灭。花困钗横时节。河桥杨柳催行色。愁黛有人描得。"
            ]
        },
        {
            "title": "粉蝶儿",
            "content": [
                "雪遍梅花，素光都共奇绝。到窗前、认君时节。下重帏，香篆冷，兰膏明灭。梦悠扬，空绕断云残月。沈郎带宽，同心放开重结。褪罗衣、楚腰一捻。正春风，新著摸，花花叶叶。粉蝶儿，这回共花同活。"
            ]
        },
        {
            "title": "少年游",
            "content": [
                "遥山雪气入疏帘。罗幕晓寒添。爱日腾波，朝霞入户，一线过冰檐。绿尊香嫩蒲萄暖，满酌破冬严。庭下早梅，已含芳意，春近瘦枝南。"
            ]
        },
        {
            "title": "最高楼",
            "content": [
                "新睡起，熏过绣罗衣。梳洗了，百般宜。东风淡荡垂杨院，一春心事有谁知。苦留人，娇不尽，曲眉低。漫良夜、月圆空好意，恐落花、流水终寄恨，悲欢往往相随。凤台痴望双双羽，高唐愁著梦回时。又争如，遵大路，合逢伊。"
            ]
        },
        {
            "title": "最高楼",
            "content": [
                "微雨过，深院芰荷中。香冉冉，绣重重。玉人共倚阑干角，月华犹在小池东。入人怀，吹鬓影，可怜风。分散去、轻如云与梦，剩下了、许多风与月，侵枕簟，冷帘栊。副能小睡还惊觉，略成轻醉早醒松。仗行云，将此恨，到眉峰。"
            ]
        },
        {
            "title": "散馀霞",
            "content": [
                "墙头花□寒犹噤。放绣帘昼静。帘外时有蜂儿，趁杨花不定。阑干又还独凭。念翠低眉晕。春梦枉恼人肠，更厌厌酒病。"
            ]
        },
        {
            "title": "一落索",
            "content": [
                "月下风前花畔。此情不浅。欲留风月守花枝，却不道、而今远。樯外鹭飞沙晚。烟斜雨短。青山祗管一重重，向东下、遮人眼。"
            ]
        },
        {
            "title": "虞美人",
            "content": [
                "柳枝却学腰肢袅。好似江东小。春风吹绿上眉峰。秀色欲流不断、眼波融。檐前月上灯花堕。风递馀香过。小欢云散已难收。到处冷烟寒雨、为君愁。"
            ]
        },
        {
            "title": "虞美人",
            "content": [
                "百花赶定东君去。知与花何处。阳春但更买花栽。留住蜂儿蝶子、等君来。翠轻绿嫩庭阴好。醉便眠芳草。春波如酒不曾空。谁见东堂日日、自春风。"
            ]
        },
        {
            "title": "虞美人",
            "content": [
                "游人莫笑东园小。莫问花多少。一枝半朵恼人肠。无限姿姿媚媚、倚斜阳。二分春去知何处。赖是无风雨。更将绣幕密遮花。任是东风急性、不由他。"
            ]
        },
        {
            "title": "阮郎归",
            "content": [
                "雨馀烟草弄春柔。芳郊翠欲流。暖风时转柳花球。晴光烂不收。红尽处，绿新稠。秾华只暂留。却应留下等闲愁。令人双鬓秋。"
            ]
        },
        {
            "title": "阮郎归",
            "content": [
                "映阶芳草净无尘。新晴隔柳阴。绿丝步障碧茸茵。遮藏欲尽春。寒未了，酒须深。残花无处寻。年来陪尽惜春心。闲愁渐不禁。"
            ]
        },
        {
            "title": "于飞乐",
            "content": [
                "并梅兄，双蝶子，烟缕衫轻。凤凰钗、缭绕香云。淡梳妆，□得恁，雪腻酥匀。揉春捻就，更是他、花与精神。黛尖低、桃萼破，微笑轻颦。早做成、役梦劳魂。好风前，佳月下，莫忘行人。扁舟去也，没个事、多样离情。"
            ]
        },
        {
            "title": "于飞乐",
            "content": [
                "记瞢腾，浓睡里，一片行云。未多时、梦破云惊。听辘轳，声断也，井底银瓶。不知罗带，等闲便、结得同心。系画船，杨柳岸，晓月亭亭。记阳关、断韵残声。被西风，吹玉枕，酒魄还清。有些言语，独自个、说与谁应。"
            ]
        },
        {
            "title": "于飞乐",
            "content": [
                "水边山，云畔水，新出烟林。送秋来、双桧寒阴。桧堂寒，香雾碧，帘箔清深。放衙隐几，谁知共、云水无心。望西园，飞盖夜，月到清尊。为诗翁、露冷风清。退红裙，云碧袖，花草争春。劝翁强饮，莫孤负、风月留人。"
            ]
        },
        {
            "title": "渔家傲",
            "content": [
                "鬓底青春留不住。功名薄似风前絮。何似瓮头春没数。都占取。只消一纸长门赋。寒日半窗桑柘暮。倚阑目送繁云去。却欲载书寻旧路。烟深处。杏花菖叶耕春雨。"
            ]
        },
        {
            "title": "渔家傲",
            "content": [
                "恰则小庵贪睡著。不知风撼梅花落。一点儿春吹去却。香约略。黄蜂犹抱红酥萼。绕遍寒枝添索寞。却穿竹径随孤鹤。守定微官真个错。从今莫。从今莫负云山约。"
            ]
        },
        {
            "title": "菩萨蛮",
            "content": [
                "当时学舞钧天部。惊鸿吹下江湖去。家住百花桥。何郎偏与娇。杏梁尘拂面。牙板闻莺燕。劝客玉梨花。月侵钗燕斜。"
            ]
        },
        {
            "title": "菩萨蛮",
            "content": [
                "云山沁绿残眉浅。垂杨睡起腰肢软。不见玉妆台。飞花将梦来。行云何事恶。雨透罗衣薄。不忍湿残春。黄莺啼向人。"
            ]
        },
        {
            "title": "菩萨蛮",
            "content": [
                "春潮曾送离魂去。春山曾见伤离处。老去不堪愁。凭阑看水流。东风留不住。一夜檐前雨。明日觅春痕。红疏桃杏村。"
            ]
        },
        {
            "title": "菩萨蛮",
            "content": [
                "溪山不尽知多少。遥峰秀叠寒波渺。携酒上高台。与君开壮怀。枉做悲秋赋。醉後悲何处。白发几黄花。官裘付酒家。"
            ]
        },
        {
            "title": "渔家傲",
            "content": [
                "年少莫寻潜玉老。无才无艺烦君笑。暖过茅檐霜日晓。休起早。竹间尽日无人到。别径小峰孤碧峭。曲沟浅浸寒清绕。此老相看情不少。浑忘了。浑教忘了长安道。"
            ]
        },
        {
            "title": "菩萨蛮",
            "content": [
                "淡烟疏雨东篱晓。菊团凄露真珠小。青蕊抱寒枝。因谁特故迟。曾是骚人盼。羞做茱萸伴。揉破郁金黄。与君些子香。"
            ]
        },
        {
            "title": "菩萨蛮",
            "content": [
                "含章檐下眉如月。融酥和粉描疏雪。桃杏莫争春。凌风台畔人。如今千万树。零乱孤村雨。和雨滴瑶觞。归来肌骨香。"
            ]
        },
        {
            "title": "菩萨蛮",
            "content": [
                "端端正正人如月。孜孜媚媚花如颊。花月不如人。眉眉眼眼春。沈香添小炷。共挹熏炉语。香解著人衣。君心蝴蝶飞。"
            ]
        },
        {
            "title": "菩萨蛮",
            "content": [
                "玉卮细酌流霞湿。金钗翠袖勤留客。行色小梅残。官桥杨柳寒。赐环宣室夜。看落金莲灺。人记海听康。流风秀水旁。"
            ]
        },
        {
            "title": "浪淘沙",
            "content": [
                "深院绣帘垂。前日春归。画桥杨柳弄烟霏。池面东风先解冻，龟上涟漪。酒潋玉东西。香暖狻猊。远山郁秀入双眉。待看碧桃花烂漫，春日迟迟。"
            ]
        },
        {
            "title": "生查子",
            "content": [
                "春晚出山城，落日行江岸。人不共潮来，香亦临风散。花谢小妆残，莺困清歌断。行雨梦魂消，飞絮心情乱。"
            ]
        },
        {
            "title": "生查子",
            "content": [
                "钗上燕犹寒，胜里红偏小。恰有尔多春，不许群花笑。酒面粉酥融，香袖金泥罩。芳意已潜通，残雪犹相照。"
            ]
        },
        {
            "title": "生查子",
            "content": [
                "花地锦斑残，月箔波凌乱。斗鸭玉阑旁，扑兽金炉畔。小醉奈春何，轻梦催云散。却步蕙兰中，应被鸳鸯见。"
            ]
        },
        {
            "title": "生查子",
            "content": [
                "日照小窗纱，风动重帘绣。宝炷暮云迷，曲沼晴漪皱。烟暖柳醒松，雪尽梅清瘦。恰是可怜时，好似花秾後。"
            ]
        },
        {
            "title": "玉楼春",
            "content": [
                "当日岭头相见处。玉骨冰肌元淡伫。近来因甚要浓妆，不管满城桃杏妒。酒晕脸霞春暗度。认是东皇偏管顾。生罗衣褪为谁羞，香冷熏炉都不觑。"
            ]
        },
        {
            "title": "点绛唇",
            "content": [
                "绣岭横秋，玉螭吹暑迎凉气。碧崖流水。流入春葱指。半倚朱弦，微亸连环珥。通深意。月明风细。分付知音耳。"
            ]
        },
        {
            "title": "如梦令",
            "content": [
                "深苑重调弦管。不觉银台烛短。相对有金波，天畔杯中都满。人远。人远。醉倚阑干玉冷。"
            ]
        },
        {
            "title": "点绛唇",
            "content": [
                "小院重帘，那回来处花相向。迟迟一饷。记得春模样。昨夜月明，应照芙蓉帐。空凝望。蜂劳蝶攘。谁在花枝上。"
            ]
        },
        {
            "title": "点绛唇",
            "content": [
                "秀岭寒青，冷泉凌乱催秋意。佩环声里。无限真珠碎。叹我平生，识尽闲滋味。来闲地。为君一醉。万事浮云外。"
            ]
        },
        {
            "title": "点绛唇",
            "content": [
                "何处君家，蟠桃花下瑶池畔。日迟烟暖。占得春长远。几见花开，一任年光换。今年见。明年重见。春色如人面。"
            ]
        },
        {
            "title": "点绛唇",
            "content": [
                "手抚归鸿，坐临烟雨帘旌润。气清天近。云日温阑楯。压玉浮金，一醉留青鬓。风光胜。淡妆人靓。眉黛生秋晕。"
            ]
        },
        {
            "title": "生查子",
            "content": [
                "鲈蟹正肥时，烟雨新凉日。露蕊郁金黄，云液蒲萄碧。此日古为佳，此醉君宁惜。高挂水精帘，尽放秋光入。"
            ]
        },
        {
            "title": "点绛唇",
            "content": [
                "柏叶春醅，为君亲酌玻璃盏。玉箫牙管。人意如春暖。鬓绿长留，不使韶华晚。春无限。碧桃花畔。笑看蓬莱浅。"
            ]
        },
        {
            "title": "点绛唇",
            "content": [
                "高柳横斜，冷光凌乱摇疏翠。露荷珠缀。但见鸳鸯睡。□□□□，□□□□□。□□□。□□□□。□□□□□。"
            ]
        },
        {
            "title": "武陵春",
            "content": [
                "春在前村梅雪里，一夜到千门。玉佩琼琚下冷云。银界见东君。桃花髻暖双飞燕，金字巧宜春。寂寞溪桥柳弄晴。老也探花人。"
            ]
        },
        {
            "title": "武陵春",
            "content": [
                "风过冰檐环佩响，宿雾在华茵。剩落瑶花衬月明。嫌怕有纤尘。凤口衔灯金炫转，人醉觉寒轻。但得清光解照人。不负五更春。"
            ]
        },
        {
            "title": "武陵春",
            "content": [
                "城上落梅风料峭，寒馥逼清尊。爽兴天教属使君。雪意压歌云。插帽殷罗金缕细，燕燕早随人。留取笙歌直到明。莲漏已催春。"
            ]
        },
        {
            "title": "忆秦娥",
            "content": [
                "醉醉。醉击珊瑚碎。花花。先借春光与酒家。夜寒我醉谁扶我。应抱瑶琴卧。清清。揽月吟风不用人。"
            ]
        },
        {
            "title": "烛影摇红",
            "content": [
                "鬓绿飘萧，漫郎已是青云晚。古槐阴外小阑干，不负看山眼。此意悠悠无限。有云山、知人醉懒。他年寻我，水边月底，一蓑烟短。"
            ]
        },
        {
            "title": "烛影摇红",
            "content": [
                "老景萧条，送君归去添凄断。赠君明月满前溪，直到西湖畔。门掩绿苔应遍。为黄花、频开醉眼。橘奴无恙，蝶子相迎，寒窗日短。"
            ]
        },
        {
            "title": "烛影摇红",
            "content": [
                "一亩清阴，半天潇洒松窗午。床头秋色小屏山，碧帐垂烟缕。枕畔风摇绿户。唤人醒、不教梦去。可怜恰到，瘦石寒泉，冷云幽处。"
            ]
        },
        {
            "title": "鹊桥仙",
            "content": [
                "水精帘外，沈香阑畔，新下红油画幕。百花何处避芳尘，便独自、将春占却。月华淡淡，夜寒森森，犹把红灯照著。醉时从醉不归家，贤守定、不教冷落。"
            ]
        },
        {
            "title": "鹊桥仙",
            "content": [
                "红摧绿锉，莺愁蝶怨，满院落花风紧。醉乡好梦恰瞢腾，又冷落、一成吹醒。柔红不耐，暗香犹好，觑著翻成不忍。春心减尽眼长闲，更肯被、游丝牵引。"
            ]
        },
        {
            "title": "夜行船",
            "content": [
                "弄水馀英溪畔。绮罗香、日迟风慢。桃花春浸一篙深，画桥东、柳低烟远。涨绿流红空满眼。倚兰桡、旧愁无限。莫把鸳鸯惊飞去，要歌时、少低檀板。"
            ]
        },
        {
            "title": "夜行船",
            "content": [
                "寒满一衾谁共。夜沈沈、醉魂朦鬆。雨呼烟唤付凄凉，又不成、那些好梦。明日烟江□暝曚。扁舟系、一行螮蝀。季鹰生事水弥漫，过鲈船、再三目送。"
            ]
        },
        {
            "title": "雨中花/夜行船",
            "content": [
                "池上山寒欲雾。竹暗小窗低户。数点秋声侵短梦，檐下芭蕉雨。白酒浮蛆鸡啄黍。问陶令、几时归去。溪月岭云红蓼岸，总是思量处。"
            ]
        },
        {
            "title": "雨中花/夜行船",
            "content": [
                "寒浸东倾不定。更奈橹声催紧。堤树胧明孤月上，暗淡移船影。旧事十年愁未醒。渐老可禁离恨。今夜谁知风露里，目断云空尽。"
            ]
        },
        {
            "title": "七娘子",
            "content": [
                "月光波影寒相向。借团团、与做长壕样。此老南楼，风流可想。殷勤冰彩随人上。欲同次道倾家酿。有兵厨、玉盎金波涨。云外归鸿，烟中飞桨。五湖秋兴心先往。"
            ]
        },
        {
            "title": "谒金门",
            "content": [
                "灯雾里。老去昔游不记。月似旧时人不似。小楼何处是。归卧晚香翠被。玉酒著人小醉。欲睡先来都不睡。此情那恁地。"
            ]
        },
        {
            "title": "河满子",
            "content": [
                "急雨初收珠点。云峰巉绝天半。辘轳金井卷甘冽，帘外翠阴遮遍。波翻水精重帘，秋在琉璃双簟。漏永流花缓缓。未放崦嵫晼晚。红荷绿芰暮天好，小宴水亭风馆。云乱香喷宝鸭，月冷钗横玉燕。"
            ]
        },
        {
            "title": "青玉案",
            "content": [
                "今宵月好来同看。月未落、人还散。把手留连帘儿畔。含羞和恨转娇盼。恁花映春风面。相思不用宽金钏。也不用、多情似玉燕。问取婵娟学长远。不必清光夜夜见。但莫负、团圆愿。"
            ]
        },
        {
            "title": "青玉案",
            "content": [
                "玉人为我殷勤醉。向醉里、添姿媚。偏著冠儿钗欲坠。桃花气暖，露浓烟重，不自禁春意。绿榆阴下东行水。渐渐近、凄凉地。明月侵床愁不睡。眉儿吃皱，为谁无语，阁住阳关泪。"
            ]
        },
        {
            "title": "青玉案",
            "content": [
                "玉婴初有排云分。向晚色、娟娟静。秋入风枝清不尽。月和粉露，徘徊孤映，独夜扶疏影。子猷风调全相称。是彼此、无凡韵。玉勒前头花柳近。水边石上，冷依烟雨，时有幽人问。"
            ]
        },
        {
            "title": "七娘子",
            "content": [
                "山屏雾帐玲珑碧。更绮窗、临水新凉入。雨短烟长，柳桥萧瑟。这番一日凉一日。离多绿鬓多时白。这离情、不似而今惜。云外长安，斜晖脉脉。西风吹梦来无迹。"
            ]
        },
        {
            "title": "青玉案",
            "content": [
                "芙蕖花上濛濛雨。又冷落、池塘暮。何处风来摇碧户。卷帘凝望，淡烟疏柳，翡翠穿花去。玉京人去无由驻。恁独坐、凭阑处。试问绿窗秋到否。可人今夜，新凉一枕，无计相分付。"
            ]
        },
        {
            "title": "西江月",
            "content": [
                "席上芙蓉待暖，花间騕袅还嘶。劝君不醉且无归。归去因谁惜醉。汤点瓶心未老，乳堆盏面初肥。留连能得几多时。两腋清风唤起。"
            ]
        },
        {
            "title": "西江月",
            "content": [
                "雨後夹衣初冷，霜前细菊浑斑。觚棱清月绣团环。万里长安秋晚。槽下内家玉滴，盘中江国金丸。春容著面作微殷。烛影红摇醉眼。"
            ]
        },
        {
            "title": "西江月",
            "content": [
                "烟雨半藏杨柳，风光初到桃花。玉人细细酌流霞。醉里将春留下。柳畔鸳鸯作伴，花边蝴蝶为家。醉翁醉里也随他。月在柳桥花榭。"
            ]
        },
        {
            "title": "西江月",
            "content": [
                "花下春藏五马，松间风落双凫。兵厨玉帐卷酃湖。人醉碧云欲暮。归去聊登文石，翱翔便是天衢。雅歌谁解继投壶。桃李无言满路。"
            ]
        },
        {
            "title": "更漏子",
            "content": [
                "柳藏烟，云漏日。寒满雕盘玉食。风卷旆，水摇天。鱼龙挟彩船。水边人，波面乐。太守与民同乐。春好处，总随轩。花中谁状元。"
            ]
        },
        {
            "title": "更漏子",
            "content": [
                "绿窗寒，清漏短。帐底沈香火暖。残烛暗，小屏弯。云峰遮梦还。那些愁，推不去。分付一檐寒雨。檐外竹，试秋声。空庭鹤唤人。"
            ]
        },
        {
            "title": "更漏子",
            "content": [
                "玉狻猊，金叶暖。馥馥香云不断。长下著，绣帘重。怕随花信风。傍蔷薇，摇露点。衣润得香长远。双枕凤，一衾鸾。柳烟花雾间。"
            ]
        },
        {
            "title": "蝶恋花",
            "content": [
                "不雨不晴秋气味。酒病秋怀，不做醒松地。初换夹衣围翠被。蔷薇水润衙香腻。旋折秋英餐露蕊。金缕虬团，更试康王水。幽梦不来寻小睡。无言划尽屏山翠。"
            ]
        },
        {
            "title": "蝶恋花",
            "content": [
                "花里传觞飞羽过。渐觉金槽，月缺圆龙破。素手转罗酥作颗。鹅溪雪绢云腴堕。七盏能醒千日卧。扶起瑶山，嫌怕香尘涴。醉色轻松留不可。清风停待些时过。"
            ]
        },
        {
            "title": "蝶恋花",
            "content": [
                "城上春云低阁雨。渐觉春随，一片花飞去。素颈圆吭莺燕语。不妨缓缓歌金缕。堕纪颓纲公已举。但见清风，萧瑟随谈绪。借寇假饶天不许。未须忙遣韶华暮。"
            ]
        },
        {
            "title": "蝶恋花",
            "content": [
                "红影斑斑吹锦片。露叶烟梢，寒月娟娟满。更起绕庭行百遍。无人祗有栖莺见。觅个薄情心对换。愁绪偏长，不信春宵短。正是碧云音信断。半衾犹赖香熏暖。"
            ]
        },
        {
            "title": "蝶恋花",
            "content": [
                "三叠阑干铺碧甃。小雨新晴，才过清明後。初见花王披衮绣。娇云瑞日明春昼。彩女朝真天质秀。宝髻微偏，风卷霞衣皱。莫道东君情最厚。韶光半在东堂手。"
            ]
        },
        {
            "title": "蝶恋花",
            "content": [
                "红杏梢头寒食雨。燕子泥新，不住飞来去。行傍柳阴闻好语。莺儿穿过黄金缕。桑落酒寒杯懒举。总被多情，做得无情绪。春过二分能几许。银台新火重帘暮。"
            ]
        },
        {
            "title": "蝶恋花",
            "content": [
                "相见江南情不少。尔许多时，怪得无消耗。淡日暖云句引到。阑干寂寞怜春小。宫面可忺匀画了。粉瘦酥寒，一段天真好。唤起玉儿娇睡觉。半山残月南枝晓。"
            ]
        },
        {
            "title": "蝶恋花",
            "content": [
                "江接寒溪家已近。想见秋来，松菊荒三径。目送吴山秋色尽。星星却入双蓬鬓。凫短鹤长真个定。勋业来迟，不用频看镜。懒出问人人不问。绿尊倒尽横书枕。"
            ]
        },
        {
            "title": "蝶恋花",
            "content": [
                "闻说君家传窈窕。秀色天真，更夺丹青妙。细意端相都总好。春愁春媚生颦笑。琼玉胸前金凤小。那得殷勤，细托琵琶道。十二峰云遮醉倒。华灯翠帐花相照。"
            ]
        },
        {
            "title": "惜分飞",
            "content": [
                "恰则心头托托地。放下了日多萦系。别恨还容易。袖痕犹有年时泪。满满频斟乞求醉。且要时闲忘记。明日刘郎起。马蹄去便三千里。"
            ]
        },
        {
            "title": "惜分飞",
            "content": [
                "花影低徊帘幕卷。惯了双来燕燕。惊散雕阑晚。雨昏烟重垂杨院。云断月斜红烛短。望断真个望断。情寄梅花点。趁风飞过楼南畔。"
            ]
        },
        {
            "title": "惜分飞",
            "content": [
                "山转沙回江声小。望尽冷烟衰草。梦断瑶台晓。楚云何处英英好。古寺黄昏人悄悄。帘卷寒堂月到。不会思量了。素光看尽桐阴少。"
            ]
        },
        {
            "title": "殢人娇",
            "content": [
                "短棹犹停，寸心先往。说归期、唤做的当。夕阳下地，重城远样。风露冷、高楼误伊等望。今夜孤村，月明怎向。依还是、梦回绣幌。远山想像。秋波荡漾。明夜里、与伊画著眉上。"
            ]
        },
        {
            "title": "殢人娇",
            "content": [
                "雪做屏风，花为行帐。屏帐里、见春模样。小晴未了，轻阴一饷。酒到处、恰如把春拈上。官柳黄轻，河堤绿涨。花多处、少停兰桨。雪边花际，平芜叠幛。这一段、凄凉为谁怅望。"
            ]
        },
        {
            "title": "上林春令/一落索",
            "content": [
                "蝴蝶初翻帘绣。万玉女、齐回舞袖。落花飞絮濛濛，长忆著、灞桥别後。浓香斗帐自永漏。任满地、月深云厚。夜寒不近流苏，祗怜他、後庭梅瘦。"
            ]
        },
        {
            "title": "减字木兰花",
            "content": [
                "小桥秀绝。露湿芙蕖花上月。月下人人。花样精神月样清。谁言见惯。到了司空情不慢。丞相瞋无。若不瞋时醉倩扶。"
            ]
        },
        {
            "title": "减字木兰花",
            "content": [
                "曾教风月。催促花边烟棹发。不管花开。月白风清始肯来。既来且住。风月闲寻秋好处。收取凄清。暖日阑干助梦吟。"
            ]
        },
        {
            "title": "减字木兰花",
            "content": [
                "暖风吹雪。洗尽碧阶今夜月。试觅云英。更就蓝桥借月明。从教不借。自有使君家不夜。谁道由天。光景随人特地妍。"
            ]
        },
        {
            "title": "醉花阴",
            "content": [
                "金叶犹温香未歇。尘定歌初彻。暖透薄罗衣，一霎清风，人映团团月。持杯试听留春阕。此个情肠别。分付与莺莺，劝取东君，停待芳菲节。"
            ]
        },
        {
            "title": "醉花阴",
            "content": [
                "檀板一声莺起速。山影穿疏木。人在翠阴中，欲觅残春，春在屏风曲。劝君对客杯须覆。灯照瀛洲绿。西去玉堂深，魄冷魂清，独引金莲烛。"
            ]
        },
        {
            "title": "诉衷情",
            "content": [
                "短疏萦缘象床低。玉鸭度香迟。微云淡著河汉，凉过碧梧枝。秋韵起，月阴移。下帘时。人间天上，一样风光，我与君知。"
            ]
        },
        {
            "title": "诉衷情",
            "content": [
                "花阴柳影映帘栊。罗幕绣重重。行云自随语燕，回雪趁惊鸿。银字歇，玉杯空。蕙烟中。桃花髻暖，杏叶眉弯，一片春风。"
            ]
        },
        {
            "title": "夜游宫",
            "content": [
                "长记劳君送远。柳烟重、桃花波暖。花外溪城望不见。古槐边，故人稀，秋鬓晚。我有凌霄伴。在何处、山寒云乱。何不随君弄清浅。见伊时，话阳春，山数点。"
            ]
        },
        {
            "title": "遍地花",
            "content": [
                "白玉阑边自凝伫。满枝头、彩云雕雾。甚芳菲、绣得成团，砌合出、韶华好处。暖风前、一笑盈盈，吐檀心、向谁分付。莫与他、西子精神，不枉了、东君雨露。"
            ]
        },
        {
            "title": "秦楼月/忆秦娥",
            "content": [
                "蔷薇折。一怀秀影花和月。花和月。著人浓似，粉香酥色。绿阴垂幕帘波叠。微风过竹凉吹发。凉吹发。无人分付，这些时节。"
            ]
        },
        {
            "title": "玉楼春",
            "content": [
                "压玉为浆麟作?。珠树琼葩长不谢。翠帘绣暖燕归来，宝鸭花香蜂上下。沙堤佩马催公驾。月白风清天不夜。重来赫赫照岩廊，不动堂堂凝太华。"
            ]
        },
        {
            "title": "玉楼春",
            "content": [
                "我公两器兼文武。谈笑岩廊无治古。红颜绿发已官高，赤舄绣裳今仲父。我欲形容无妙语。颂穆清风须吉甫。望公聊比泰山云，岁岁年年天下雨。"
            ]
        },
        {
            "title": "玉楼春",
            "content": [
                "今朝何以为公寿。极贵长年公素有。庭阶不乏长芝兰，少翁又是廷臣右。三能粲粲依魁秀。八柱魏魏蟠地厚。皇家卜册万斯年，年光长转洪钧手。"
            ]
        },
        {
            "title": "武陵春",
            "content": [
                "银浦流云初度月，空碧挂团团。照夜珠胎贝阙寒。光彩满长安。春风为拂新沙路，珂马款天关。篆印金窠红屈盘。嵬ㄝ押千官。"
            ]
        },
        {
            "title": "武陵春",
            "content": [
                "迎得春来闻好语，贺燕立帘钩。转蕙风光柳弄柔。喜气与春游。万钱珍鼎期公饭，天自寿留侯。文物升平速置邮。江左属风流。"
            ]
        },
        {
            "title": "武陵春",
            "content": [
                "维岳分公英特气，万丈拂长虹。丙魏萧曹总下风。千载友夔龙。宝熏袅翠昏帘绣，嘉颂佩绅同。不用黄精扫鬓中。元是黑头翁。"
            ]
        },
        {
            "title": "浣溪沙",
            "content": [
                "竹送秋声入小窗。香迷夜色暗牙床。小屏风掩烛花长。雁过故人无信息，酒醒残梦寄凄凉。画桥露月冷鸳鸯。"
            ]
        },
        {
            "title": "水调歌头",
            "content": [
                "谢安涵雅量，叔夜赋刚肠。清宵假寐，应笑长孺卧淮阳。尽彻东平屏障，不废南楼谈咏，宴寝自凝香。庭下一杯土，须避赤帷裳。双石健，含古色，照新堂。百年乔木阴下，僵立两蛟苍。目送千山爽气，帘卷一城风月，杖屦合彷徉。他日峨眉秀，相望隔明光。"
            ]
        },
        {
            "title": "水调歌头",
            "content": [
                "金马空故事，方朔漫多端。三千牍在，玉殿何日赐清闲。难恋长安锺漏，谁借青云咳唾，拂袖且东还。笑杀长缨使，复转出秦关。吾道在，虽不遇，面何惭。雒阳年少，高轮难与绛侯谈。富贵暂饶先手，晞尽草头秋露，掩鼻出东山。且饱鲸鱼脍，风月过江南。"
            ]
        },
        {
            "title": "剔银灯",
            "content": [
                "帘下风光自足。春到席间屏曲。瑶瓮酥融，羽觞蚁闹，花映酃湖寒绿。汨罗愁独。又何似、红围翠簇。聚散悲欢箭速。不易一杯相属。频剔银灯，别听牙板，尚有龙膏堪续。罗熏绣馥。锦瑟畔、低迷醉玉。"
            ]
        },
        {
            "title": "临江仙",
            "content": [
                "莫恨那回容易别，不妨久远情肠。为人留下旧风光。花枝长好在，馥馥十年香。便是旧时帘外月，却来小槛低窗。朦胧影里淡梳妆。相看如梦寐，回首乍思量。"
            ]
        },
        {
            "title": "临江仙",
            "content": [
                "古寺长廊清夜美，风松烟桧萧然。石阑干外上疏帘。过云闲窈窕，斜月静婵娟。独自徘徊无个事，瑶琴试奏流泉。曲终谁见枕琴眠。香残虬尾细，灯暗玉虫偏。"
            ]
        },
        {
            "title": "蓦山溪",
            "content": [
                "梅花初谢，雪後寒微峭。谁送一城春，绮罗香、风光窈窕。插花走马，天近宝鞭寒，金波上，玉轮边，不是红尘道。玻璃山畔，夜色无由到。深下水晶帘，拥严妆、铅华相照。珠楼缈缈，人月两婵娟，尊前月，月中人，相见年年好。"
            ]
        },
        {
            "title": "蓦山溪",
            "content": [
                "婵娟不老，依旧东风面。华烛下珠軿，盛寒里、春光一片。不教暮景，也似每常来，水精宫，银色界，今夜分明见。碧街如水，人影花凌乱。谁在柳阴中，小妆寒、落梅数点。诗翁独倚，十二玉阑干，露濛濛，云冉冉，千嶂琉璃浅。"
            ]
        },
        {
            "title": "蓦山溪",
            "content": [
                "东堂先晓，帘挂扶桑暖。画舫寄江湖，倚小楼、心随望远。水边竹畔，石瘦藓花寒，秀阴遮，潜玉梦，鹤下渔矶晚。藏花小坞，蝶径深深见。彩笔赋阳春，看藻思、飘飘云半。烟拖山翠，和月冷西窗，玻璃盏，蒲萄酒，旋落酴醿片。"
            ]
        },
        {
            "title": "蓦山溪",
            "content": [
                "雪空毡径，扑扑怜飞絮。柔弱不胜春，任东风、吹来吹去。墙阴苑外，一片落谁家，叶依依，烟郁郁，依旧如张绪。那人拈得，吹向钗头住。不定却飞扬，满眼前、搅人情愫。蜂儿蝶子，教得越轻狂，隔斜阳，点芳草，断送青春暮。"
            ]
        },
        {
            "title": "八节长欢",
            "content": [
                "泽国秋深。绣楹天近，坐久魂清。溪山绕尊酒，云雾浥衣襟。馀霞孤雁送愁眼，寄寒闺、一点离心。杜老两峰秀处，短发疏巾。佳人为折寒英。罗袖湿、真珠露冷钿金。幽艳为谁妍，东篱下、却教醉倒渊明。君但饮，莫觑他、落日芜城。从教夜、龙山清月，端的便解留人。"
            ]
        },
        {
            "title": "八节长欢",
            "content": [
                "名满人间。记黄金殿，旧赐清闲。才高鹦鹉赋，风懔惠文冠。涛波何处试蛟鳄，到白头、犹守溪山。且做龚黄样度，留与人看。桃溪柳曲阴圆。离唱断、旌旗却卷春还。襦裤寄馀温，双石畔、唯闻吏胆长寒。诗翁去，谁细绕、屈曲阑干。从今後、南来幽梦，应随月度云端。"
            ]
        },
        {
            "title": "南歌子",
            "content": [
                "绿暗藏城市，清香扑酒尊。淡烟疏雨冷黄昏。零落酴醿花片、损春痕。润入笙箫腻，春馀笑语温。更深不锁醉乡门。先遣歌声留住、欲归云。"
            ]
        },
        {
            "title": "南歌子",
            "content": [
                "庭下新生月，凭君把酒看。不须直待素团团。恰似那人眉样、秀弯环。冷射鸳鸯瓦，清欺翡翠帘。数枝烟竹小桥寒。渐见风吹疏影、过阑干。"
            ]
        },
        {
            "title": "南歌子",
            "content": [
                "暮霰寒依树，娇云冷傍人。江南谁寄一枝春。何似珑璁十里、更无尘。雨萼胭脂淡，香须蝶子轻。碧山归路小桥横。谁见暗香今夜、月胧明。"
            ]
        },
        {
            "title": "玉楼春",
            "content": [
                "一春花事今宵了。点检落红都已少。阿谁追路问东君，祗有青青河畔草。尊前不信韶华老。酒意妆光相借好。檐前暮雨亦多情，未做朝云容易晓。"
            ]
        },
        {
            "title": "玉楼春",
            "content": [
                "长安回首空云雾。春梦觉来无觅处。冷烟寒雨又黄昏，数尽一堤杨柳树。楚山照眼青无数。淮口潮生催晓渡。西风吹面立苍茫，欲寄此情无雁去。"
            ]
        },
        {
            "title": "玉楼春",
            "content": [
                "小园半夜东风转。吹皱冰池云母面。晓披阊阖见朝阳，知向碧阶添几线。小烟弄柳晴先暖。残雪禁梅香尚浅。殷勤洗拂旧东君，多少韶华聊借看。"
            ]
        },
        {
            "title": "玉楼春",
            "content": [
                "蕊珠宫里三千女。滴粉为春尘不住。月华冷处欲迎人，七里香风生满路。一枝谁寄长安去。想得韶光能几许。醉翁满眼玉玲珑，直到烟空云尽处。"
            ]
        },
        {
            "title": "玉楼春 己卯岁元日",
            "content": [
                "一年滴尽莲花漏。碧井酴酥沈冻酒。晓寒料峭尚欺人，春态苗条先到柳。佳人重劝千长寿。柏叶椒花芬翠袖。醉乡深处少相知，祗与东君偏故旧。"
            ]
        },
        {
            "title": "玉楼春",
            "content": [
                "三衢太守文章伯。七月政成如戏剧。坐中咳唾落珠玑，笔下神明飞霹雳。才高莫恨溪山窄。且与燕公添秀发。风流前辈渐无多，好在魏公门下客。"
            ]
        },
        {
            "title": "玉楼春",
            "content": [
                "泥银四壁盘蜗篆。明月一庭秋满院。不知陶菊总开无，但见杜苔新雨遍。去年醉倒云为簟。未尽百壶惊日短。小云今夜伴牢愁，好在凤凰春未晚。"
            ]
        },
        {
            "title": "玉楼春",
            "content": [
                "西风吹冷沈香篆。门掩小晴红叶院。卧看黄菊送重阳，露重烟寒花未遍。衰翁病怯琉璃簟。日日愁侵霜鬓短。一杯菊叶小云团，满眼萧萧松竹晚。"
            ]
        },
        {
            "title": "踏莎行",
            "content": [
                "碧树阴圆，绿阶露满。金波潋滟堆瑶盏。行云会事不飞来，长空一片琉璃浅。玉燕钗寒，藕丝袖冷。只应未倚阑干遍。随人全不似婵娟，桂花影里年年见。"
            ]
        },
        {
            "title": "踏莎行",
            "content": [
                "芳气霏微，薄衣料峭。何人正倚桃花笑。流红不出武陵溪，这回空与春风到。尊俎全稀，风情终较。安仁老也谁知道。碧云无信失秦楼，旧时明月犹相照。"
            ]
        },
        {
            "title": "踏莎行",
            "content": [
                "阶影红迟，柳苞黄遍。纤云弄日阴晴半。重帘不卷篆香横，小花初破春丛浅。凤绣犹重，鸭炉长暖。屏山翠入江南远。醉轻梦短枕闲敧，绿窗窈窕风光转。"
            ]
        },
        {
            "title": "踏莎行　元夕",
            "content": [
                "拨雪寻春，烧灯续昼。暗香院落梅开後。无端夜色欲遮春，天教月上官桥柳。花市无尘，朱门如绣。娇云瑞雾笼星斗。沈香火冷小妆残，半衾轻梦浓如酒。"
            ]
        },
        {
            "title": "踏莎行",
            "content": [
                "景泮冰檐，情回瑶草。副能守得春来到。管曾独自索春怜，而今觑著东风笑。粉凝酥寒，云房睡觉。胭脂也不添些小。天真要与此花争，是伊占得春多少。"
            ]
        },
        {
            "title": "踏莎行",
            "content": [
                "粟玉玲珑，雍酥浮动。芳跗染得胭脂重。风前兰麝作香寒，枝头烟雪和春冻。蜂翅初开，蜜房香弄。佳人寒睡愁和梦。鹅黄衫子茜罗裙，风流不与江梅共。"
            ]
        },
        {
            "title": "踏莎行",
            "content": [
                "映竹幽妍，临池娟靓。芳苞先暖香初娠。南枝微弄雪精神，东君早寄春音信。奔月仙标，乘烟远韵。玉台粉点和酥凝。从来清瘦可禁寒，为谁早把霞衣褪。"
            ]
        },
        {
            "title": "踏莎行",
            "content": [
                "天质婵娟，妆光荡漾。御酥做出花模样。夭桃繁杏本妖妍，文鸳彩凤能偎傍。艾绿浓香，鹅黄新酿。缘云清切歌声上。夜寒不近绣芙蓉，醉中祗觉春相向。"
            ]
        },
        {
            "title": "摊声浣溪沙/浣溪沙",
            "content": [
                "雨色流香绕坐中。映阶疏竹一丛丛。不奈晚来萧瑟意，子猷风。潋滟满倾金凿落，淋漓从湿绣芙蓉。吸尽百川天上去，看长虹。"
            ]
        },
        {
            "title": "摊声浣溪沙/浣溪沙",
            "content": [
                "日转堂阴一线添。使君和气作春妍。祗有北山轻带雪，见丰年。残月夜来收不尽，行云早起更留连。急翦垂杨迎秀色，到窗前。"
            ]
        },
        {
            "title": "摊声浣溪沙/浣溪沙",
            "content": [
                "日照门前千万峰。晴飙先扫冻云空。谁作素涛翻玉手，小团龙。定国精明过少壮，次公烦碎本雍容。听讼阴中苔自绿，舞衣红。"
            ]
        },
        {
            "title": "满庭芳",
            "content": [
                "马络青丝，障开红锦，小晴初断香尘。芳醪满载，持烛有佳人。飞盖西园午夜，花梢冷、云月胧明。折还惜，留花伴月，占定可怜春。佳人。争插帽，已残芳树，犹缀馀英。任红辞香散，蝶恨蜂嗔。醉也和春戴去，深院落、初馥炉熏。玉台畔，未教卸了，留映晚妆新。"
            ]
        },
        {
            "title": "满庭芳",
            "content": [
                "烁石炎曦，过云急雨，院落槐午阴清。藕花开遍，绿细一池萍。槽下真珠溜溜，龙团破、河朔馀酲。阑干外，梧桐叶底，金井辘轳声。盈盈。开雾帐，珊瑚连枕，云母围屏。对肌肤冰雪，自有凉生。翠袖风回画扇，拂香篆、虬尾斜横。北窗晚，娟娟静色，竹影上帘旌。"
            ]
        },
        {
            "title": "小重山",
            "content": [
                "鹤舞青青雪里松。冰开龟在藻，绿蒙茸。一成不记蕊珠宫。蟠桃熟，应待几东风。玉酒紫金锺。非烟罗幕暖，宝熏秾。赠君春色腊寒中。君留取，长伴脸边红。"
            ]
        },
        {
            "title": "小重山",
            "content": [
                "门外东风糁玉尘。曲房花气蔼，博山春。小槽珠滴桂椒芬。梅蕊绽，谁共醉中闻。睡起静无人。曲屏横远翠，锦为邻。十年旧事梦如新。红蕤枕，犹暖楚峰云。"
            ]
        },
        {
            "title": "小重山",
            "content": [
                "谁劝东风腊里来。不知天待雪，恼江梅。东郊寒色尚徘徊。双彩燕，飞傍鬓云堆。玉冷晓妆台。宜春金缕字，拂香腮。红罗先绣踏青鞋。春犹浅，花信更须催。"
            ]
        },
        {
            "title": "小重山",
            "content": [
                "碧瓦朱甍紫翠深。玻璃屏障里，锦为城。子胥英爽海涛横。玉堂人，於此劝春耕。五月政当成。岩廊将去路，肯留行。江山雄胜为公倾。公惜醉，风月若为情。"
            ]
        },
        {
            "title": "浣溪沙",
            "content": [
                "蜡烛花中月满窗。楚梅初试寿阳妆。麒麟为脯玉为浆。花影烛光相动荡，抱持春色入金觞。鸭炉从冷醉魂香。"
            ]
        },
        {
            "title": "天香",
            "content": [
                "进止详华，文章尔雅，金銮恩异群彦。尘断银台，天低鳌禁，最是玉皇香案。燕公视草，星斗动、昭回云汉。对罢宵分，又是金莲，烛引归院。年来偃藩江畔。赖湖山、慰公心眼。碧瓦千家，少借裤襦馀暖。黄气珠庭渐满。望红日、长安殊不远。缓辔端门，青春未晚。"
            ]
        },
        {
            "title": "浣溪沙",
            "content": [
                "滟滟金波暖做春。疏疏烟柳瘦於人。柳边半醉不胜情。未解画船留待月，缓歌金缕细留云。将云带月入东门。"
            ]
        },
        {
            "title": "浣溪沙",
            "content": [
                "银字笙箫小小童。梁洲吹过柳桥风。阿谁劝我玉杯空。小醉径须眠锦瑟，夜归不用照纱笼。画船帘卷月明中。"
            ]
        },
        {
            "title": "浣溪沙",
            "content": [
                "蕙炷犹熏百和秾。兰膏正烂五枝红。风流云散太匆匆。仙草已添君胜爽，醉乡肯为我从容。剩风残月小庭空。"
            ]
        },
        {
            "title": "浣溪沙",
            "content": [
                "烟柳风蒲冉冉斜。小窗不用著帘遮。载将山影转湾沙。略彴断时分岸色，蜻蜓立处过汀花。此情此水共天涯。"
            ]
        },
        {
            "title": "浣溪沙",
            "content": [
                "记得山翁往少年。青楼一笑万金钱。宝鞍逐月玉鞭寒。老对冻醪留客话，醉爬短发枕书眠。伴人松雨隔疏帘。"
            ]
        },
        {
            "title": "浣溪沙",
            "content": [
                "锦里无端无素书。长安秋晚忆家无。故人来此尚踟蹰。旧事殷勤休忘了，老来凄断恶消除。小楼雪夜记当初。"
            ]
        },
        {
            "title": "浣溪沙",
            "content": [
                "晚色轻凉入画船。云峰飞尽玉为天。疏飙自为月褰帘。细酌流霞君且住，更深风月更清妍。为谁凄断小桥边。"
            ]
        },
        {
            "title": "浣溪沙",
            "content": [
                "本是青门学灌园。生涯浑在乱山前。一犁春雨种瓜田。别後倩云遮鹤帐，来时和月寄渔船。旁人莫做长官看。"
            ]
        },
        {
            "title": "浣溪沙",
            "content": [
                "松菊秋来好在无。寄声猿鹤莫情疏。渊明不老久踟蹰。打鼓枫林谁作社，枕溪茅屋忆吾庐。去年醉倒倩人扶。"
            ]
        },
        {
            "title": "浣溪沙",
            "content": [
                "碧户珠窗小洞房。玉醅新压嫩鹅黄。半青橙子可怜香。风露满帘清似水，笙箫一片醉为乡。芙蓉绣冷夜初长。"
            ]
        },
        {
            "title": "浣溪沙",
            "content": [
                "碧浸澄沙上下天。曲堤疏柳短长烟。月明不待十分圆。凿落未空牙板闹，阑干久凭夹衣寒。婵娟薄幸冷相看。"
            ]
        },
        {
            "title": "浣溪沙",
            "content": [
                "晚色寒清如四檐。梧桐冷碧到疏帘。小花未了烛花偏。瑶瓮孛堆春这里，锦屏屈曲梦谁边。熏笼香暖索衣添。"
            ]
        },
        {
            "title": "浣溪沙",
            "content": [
                "魏紫姚黄欲占春。不教桃杏见清明。残红吹尽恰才晴。芳草池塘新涨绿，官桥杨柳半拖青。秋千院落管弦声。"
            ]
        },
        {
            "title": "浣溪沙",
            "content": [
                "小雨初收蝶做团。和风轻拂燕泥乾。秋千院落落花寒。莫对清尊追往事，更催新火续馀欢。一春心绪倚阑干。"
            ]
        },
        {
            "title": "浣溪沙",
            "content": [
                "水北烟寒雪似梅。水南梅闹雪千堆。月明南北两瑶台。云近恰如天上坐，魂清疑向斗边来。梅花多处载春回。"
            ]
        },
        {
            "title": "浣溪沙",
            "content": [
                "月样婵娟雪样清。索强先占百花春。於中烛底好精神。多恨肌肤元自瘦，半残妆粉不忺匀。十分全似那人人。"
            ]
        },
        {
            "title": "浣溪沙",
            "content": [
                "花市东风卷笑声。柳溪人影乱於云。梅花何处暗香闻。露湿翠云裘上月，烛摇红锦帐前春。瑶台有路渐无尘。"
            ]
        },
        {
            "title": "浣溪沙",
            "content": [
                "日照遮檐绣凤凰。博山金暖一帘香。尊前光景为君长。不信腊寒雕鬓影，渐匀春意上妆光。梅花长共占年芳。"
            ]
        },
        {
            "title": "浣溪沙",
            "content": [
                "小圃韶光不待邀。早通消耗与含桃。晚来芳意半寒梢。含笑不言春淡淡，试妆未遍雨萧萧。东家小女可怜娇。"
            ]
        },
        {
            "title": "浣溪沙",
            "content": [
                "谢女清吟压郢楼。楼前风转柳花球。学成舞态却多羞。半落琼瑶天又惜，稍侵桃李蝶应愁。酒家先当翠云裘。"
            ]
        },
        {
            "title": "浣溪沙",
            "content": [
                "曾向瑶台月下逢。为谁回首矮墙东。春风吹酒退腮红。庾岭殷勤通远信，梅家潇洒有仙风。晚香都在玉杯中。"
            ]
        },
        {
            "title": "浣溪沙",
            "content": [
                "碧雾朦胧郁宝熏。和风容曳舞帘旌。花间千骑两朱轮。金马天材文作锦，玉堂仙骨气如冰。湖山何似使君清。"
            ]
        },
        {
            "title": "清平乐",
            "content": [
                "锦屏夜夜。绣被熏兰麝。帐卷芙蓉长不下。垂尽银台蜡灺。脸痕微著流霞。瞢腾越恁秾华。破睡半残妆粉，月随雪到梅花。"
            ]
        },
        {
            "title": "清平乐",
            "content": [
                "杯深莫厌。强看桃花面。记约阳和初一线。便恁芳菲满眼。明年春色重来。东堂花为谁开。我在芦花深处，钓矶雨绿莓苔。"
            ]
        },
        {
            "title": "清平乐",
            "content": [
                "桃夭杏好。似个人人好。淡抹胭脂眉不扫。笑里知春占了。此情没个人知。灯前仔细看伊。恰似云屏半醉，不言不语多时。"
            ]
        },
        {
            "title": "清平乐",
            "content": [
                "风摇灺烬。吹下桃花影。醉倒碧铺眠碎锦。谁伴香迷酒凝。少年不解孤春。年来减尽春心。犹下绣帘遮定，不教风雨侵凌。"
            ]
        },
        {
            "title": "清平乐",
            "content": [
                "兰堂灯灺。春入流苏夜。衣褪轻红闻水麝。云重宝钗未卸。知君不奈情何。时时慢转横波。一饷花柔柳困，枕前特地春多。"
            ]
        },
        {
            "title": "清平乐",
            "content": [
                "杏花时候。庭下双梅瘦。天上流霞凝碧袖。起舞与君为寿。两桥风月同来。东堂且没尘埃。烟艇何时重理，更凭风月相催。"
            ]
        },
        {
            "title": "清平乐",
            "content": [
                "曲房青琐。浅笑樱桃破。睡起三竿红日过。冷了沈香残火。东风偏管伊家。剩教那与秾华。谁送一怀春思，玉台燕拂菱花。"
            ]
        },
        {
            "title": "清平乐",
            "content": [
                "云峰秀叠。露冷琉璃叶。北畔娑罗花弄雪。香度小桥淡月。与君踏月寻花。玉人双捧流霞。吸尽杯中花月，仙风相送还家。"
            ]
        },
        {
            "title": "清平乐",
            "content": [
                "流光电急。又过书云日。旧是天津花下客。老对山青水碧。而今转惜年华。迟阳为缓西斜。试问东君音信，晓寒犹压梅花。"
            ]
        },
        {
            "title": "清平乐",
            "content": [
                "雪馀寒退。唯有青松在。春不加荣寒不悴。用舍如公都耐。流肪磊硌龟蛇。会留红日西斜。欲助我公寿骨，蟠桃等见开花。"
            ]
        },
        {
            "title": "清平乐",
            "content": [
                "瀛洲春酒。满酌公眉寿。日照沙堤春傍柳。恩暖朝天衮绣。东君著意丁宁。芳酸先许梅英。要就生平滋味，待公来进君羹。"
            ]
        },
        {
            "title": "清平乐",
            "content": [
                "娟娟月满。冉冉梅花暖。春意初长寒力浅。渐拟芳菲满眼。当时吉梦重重。间生天子三公。付与人间桃李，年年管领春风。"
            ]
        },
        {
            "title": "清平乐",
            "content": [
                "天连翠潋。九折玻璃软。回抱金堤清宛转。疑共蓬莱清浅。吾君欲济如何。唐虞风顺无多。自有松舟桧楫，一帆三代同波。"
            ]
        },
        {
            "title": "清平乐",
            "content": [
                "银河秋浪。遥出崑崙上。忽变澄澜添碧涨。可道升平无象。黄云浊雾初开。荣光休气徘徊。试觅当时五老，金泥玉检将来。"
            ]
        },
        {
            "title": "清平乐",
            "content": [
                "东风桂影。低拂姮娥镜。镜里妆寒酥粉莹。越恁十分端正。素光行处随人。柳边照见青春。一片笙箫何处，花阴定有遗簪。"
            ]
        },
        {
            "title": "清平乐",
            "content": [
                "绛河千岁。一照升平事。万里青铜开碧霁。俯见南山晚翠。绀寒不翅湘酃。清於练静江澄。流向万年觞里，玉波可但如渑。"
            ]
        },
        {
            "title": "清平乐",
            "content": [
                "九茎为寿。千叶前无有。叶叶年年看不朽。天与君主意厚。君恩雨露无边。玉筵暖接非烟。马向华山烽冷，人安草亦千年。"
            ]
        },
        {
            "title": "清平乐",
            "content": [
                "镂烟翦雾。?鞢无层数。苜蓿青深烦雪兔。引到祥华开处。仙人手翳朝阳。清都绛阙相将。来覆东封翠辇，好遮化日舒长。"
            ]
        },
        {
            "title": "清平乐",
            "content": [
                "重芳叠秀。风约仙云皱。椿不争年松与寿。共出皇家忠孝。仁深枯冷皆蒙。托根不倚东风。日照恩光万里，暖生塞草丛中。"
            ]
        },
        {
            "title": "清平乐",
            "content": [
                "九重寒少。烟暖丰瑶草。金井碧梧雏凤矫。南极人来最老。衣冠远换裘毡。德随和气蝉连。万里同开寿域，一年三秀芝田。"
            ]
        },
        {
            "title": "绛都春",
            "content": [
                "馀寒尚峭。早凤沼冻开，芝田春到。茂对诞期，天与公春向廊庙。元工开物争春妙。付与秾华多少。召还和气，拂开霁色，未妨谈笑。缥缈。五云乱处，种雕菰向熟，碧桃犹小。雨露在门，光采充闾乌亦好。宝熏郁雾城南道。天自锡公难老。看公身任安危，二十四考。"
            ]
        },
        {
            "title": "水调歌头",
            "content": [
                "九金增宋重，八玉变秦馀。千年清浸，洗净河洛出图书。一段升平光景，不但五星循轨，万点共连珠。垂衣本神圣，补衮妙工夫。朝元去，锵环佩，冷云衢。芝房雅奏，仪凤矫首听笙竽。天近黄麾仗晓，春早红鸾扇暖，迟日上金铺。万岁南山色，不老对唐虞。"
            ]
        },
        {
            "title": "惜分飞·富阳僧舍作别语赠妓琼芳",
            "content": [
                "泪湿阑干花著露，愁到眉峰碧聚。此恨平分取，更无言语空相觑。",
                "　　断雨残云无意绪，寂寞朝朝暮暮。今夜山深处，断魂分付潮回去。",
                ""
            ]
        }
    ]
}