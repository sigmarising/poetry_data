{
    "dynasty": "唐",
    "author": "白居易",
    "intro": "白居易（772—846）字乐天，号香山居士，今陕西渭南人。早年热心济世，强调诗歌的政治功能，并力求通俗，所作《新乐府》、《秦中吟》共六十首，确实做到了“唯歌生民病”、“句句必尽规”，与杜甫的“三吏”、“三别”同为著名的诗史。长篇叙事诗《长恨歌》、《瑟瑟行》则代表他艺术上的最高成就。中年在官场中受了挫折，“宦途自此心长别，世事从今口不开”，但仍写了许多好诗，为百姓做过许多好事，杭州西湖至今留着纪念他的白堤。晚年寄情山水，也写过一些小词。赠刘禹锡诗云： “古歌旧曲君休听， 听取新词《杨柳枝》”，可见他曾自度一些新词。其中《花非花》一首，颇具朦胧之美，后世词人如欧阳修、张先、杨慎，都极为赞赏。",
    "items": [
        {
            "title": "重和元少尹",
            "content": [
                "凤阁舍人京亚尹，白头俱未著绯衫。",
                "南宫起请无消息，朝散何时得入衔？"
            ]
        },
        {
            "title": "昭国闲居",
            "content": [
                "贫闲日高起，门巷昼寂寂。",
                "时暑放朝参，天阴少人客。",
                "槐花满田地，仅绝人行迹。",
                "独在一床眠，清凉风雨夕。",
                "勿嫌坊曲远，近即多牵役。",
                "勿嫌禄俸薄，厚即多忧责。",
                "平生尚恬旷，老大宜安适。",
                "何以养吾真，官闲居处僻。"
            ]
        },
        {
            "title": "三年为刺史二首",
            "content": [
                "三年为刺史，无政在人口。",
                "唯向郡城中，题诗十余首。",
                "惭非甘棠咏，岂有思人不？",
                "三年为刺史，饮冰复食蘖。",
                "唯向天竺山，取得两片石。",
                "此抵有千金，无乃伤清白。"
            ]
        },
        {
            "title": "感秋寄远",
            "content": [
                "惆怅时节晚，两情千里同。",
                "离忧不散处，庭树正秋风。",
                "燕影动归翼，蕙香销故丛。",
                "佳期与芳岁，牢落两成空。"
            ]
        },
        {
            "title": "早春",
            "content": [
                "雪散因和气，冰开得暖光。",
                "春销不得处，唯有鬓边霜。"
            ]
        },
        {
            "title": "村居二首",
            "content": [
                "田园莽苍经春早，篱落萧条尽日风。",
                "若问经过谈笑者，不过田舍白头翁。",
                "门闭仍逢雪，厨寒未起烟。",
                "贫家重寥落，半为日高眠。"
            ]
        },
        {
            "title": "夜坐",
            "content": [
                "斜月入前楹，迢迢夜坐情。",
                "梧桐上阶影，蟋蟀近床声。",
                "曙傍窗间至，秋从簟上生。",
                "感时因忆事，不寝到鸡鸣。"
            ]
        },
        {
            "title": "九日寄行简",
            "content": [
                "摘得菊花携得酒，绕村骑马思悠悠。",
                "下邽田地平如掌，何处登高望梓州？"
            ]
        },
        {
            "title": "自江州至忠州",
            "content": [
                "前在浔阳日，已叹宾朋寡。",
                "忽忽抱忧怀，出门无处写。",
                "今来转深僻，穷峡巅山下。",
                "五月断行舟，滟堆正如马。",
                "巴人类猿狖，矍铄满山野。",
                "敢望见交亲？喜逢似人者。"
            ]
        },
        {
            "title": "还李十一马",
            "content": [
                "传语李君劳寄马，病来唯着杖扶身。",
                "纵拟强骑无出处，却将牵与趁朝人。"
            ]
        },
        {
            "title": "得钱舍人书问眼疾",
            "content": [
                "春来眼暗少心情，点尽黄连尚未平。",
                "唯得君书胜得药，开缄未读眼先明。"
            ]
        },
        {
            "title": "赠内",
            "content": [
                "漠漠暗苔新雨地，微微凉露欲秋天。",
                "莫对月明思往事，损君颜色减君年。"
            ]
        },
        {
            "title": "寒食夜有怀",
            "content": [
                "寒食非长非短夜，春风不热不寒天。",
                "可怜时节堪相忆，何况无灯各早眠。"
            ]
        },
        {
            "title": "闻虫",
            "content": [
                "暗虫唧唧夜绵绵，况是秋阴欲雨天。",
                "犹恐愁人暂得睡，声声移近卧床前。"
            ]
        },
        {
            "title": "答友问",
            "content": [
                "似玉童颜尽，如霜病鬓新。",
                "莫惊身顿老，心更老于身。"
            ]
        },
        {
            "title": "暮立",
            "content": [
                "黄昏独立佛堂前，满地槐花满树蝉。",
                "大抵四时心总苦，就中肠断是秋天。"
            ]
        },
        {
            "title": "村夜",
            "content": [
                "霜草苍苍虫切切，村南村北行人绝。",
                "独出前门望野田，月明荞麦花如雪。"
            ]
        },
        {
            "title": "夜坐",
            "content": [
                "庭前尽日立到夜，灯下有时坐彻明。",
                "此情不语何人会，时复长吁一两声。"
            ]
        },
        {
            "title": "昼卧",
            "content": [
                "抱枕无言语，空房独悄然。",
                "谁知尽日卧，非病亦非眠。"
            ]
        },
        {
            "title": "开元九诗书卷",
            "content": [
                "红笺白纸两三束，半是君诗半是书。",
                "经年不展缘身病，今日开看生蠹鱼。"
            ]
        },
        {
            "title": "病中得樊大书",
            "content": [
                "荒村破屋经年卧，寂绝无人问病身。",
                "唯有东都樊著作，至今书信尚殷勤。"
            ]
        },
        {
            "title": "村居寄张殷衡",
            "content": [
                "金氏村中一病夫，生涯濩落性灵迂。",
                "唯看老子五千字，不蹋长安十二衢。",
                "药铫夜倾残酒暖，竹床寒取旧毡铺。",
                "闻君欲发江东去，能到茅庵访别无？"
            ]
        },
        {
            "title": "感化寺见元九刘三十二题名处",
            "content": [
                "微之谪去千余里，太白无来十一年。",
                "今日见名如见面，尘埃壁上破窗前。"
            ]
        },
        {
            "title": "病中作",
            "content": [
                "病来城里诸亲故，厚薄亲疏心总知。",
                "唯有蔚章于我分，深于同在翰林时。"
            ]
        },
        {
            "title": "得袁相书",
            "content": [
                "谷苗深处一农夫，面黑头斑手把锄。",
                "何意使人犹识我，就田来送相公书。"
            ]
        },
        {
            "title": "眼暗",
            "content": [
                "早年勤倦看书苦，晚岁悲伤出泪多。",
                "眼损不知都自取，病成方悟欲如何。",
                "夜昏乍似灯将灭，朝暗长疑镜未磨。",
                "千药万方治不得，唯应闭目学头陀。"
            ]
        },
        {
            "title": "叹元九",
            "content": [
                "不入城门来五载，同时班列尽官高。",
                "何人牢落犹依旧，唯有江陵元士曹。"
            ]
        },
        {
            "title": "病气",
            "content": [
                "自知气发每因情，情在何由气得平。",
                "若问病根深与浅，此身应与病齐生。"
            ]
        },
        {
            "title": "病中哭金銮子　小女子名。",
            "content": [
                "岂料吾方病，翻悲汝不全。",
                "卧惊从枕上，扶哭就灯前。",
                "有女诚为累，无儿岂免怜。",
                "病来才十日，养得已三年。",
                "慈泪随声迸，悲肠遇物牵。",
                "故衣犹架上，残药尚头边。",
                "送出深村巷，看封小墓田。",
                "莫言三里地，此别是终天。"
            ]
        },
        {
            "title": "萧员外寄新蜀茶",
            "content": [
                "蜀茶寄到但惊新，渭水煎来始觉珍。",
                "满瓯似浮堪持玩，况是春深酒渴人。"
            ]
        },
        {
            "title": "忆元九",
            "content": [
                "渺渺江陵道，相思远不知。",
                "近来文卷里，半是忆君诗。"
            ]
        },
        {
            "title": "和元九与吕二同宿话旧感赠",
            "content": [
                "见君新赠吕君诗，忆得同年行乐时。",
                "争入杏园齐马首，潜过柳曲斗蛾眉。",
                "八人云散俱游宦，七度花开尽别离。",
                "闻道秋娘犹且在，至今时复问微之。"
            ]
        },
        {
            "title": "答山驿梦",
            "content": [
                "入君旅梦来千里，闭我幽魂欲二年。",
                "莫忘平生行坐处，后堂阶下竹丛前。"
            ]
        },
        {
            "title": "答骑马入空台",
            "content": [
                "君入空台去，朝往暮还来。",
                "我入泉台去，泉门无复开。",
                "鳏夫仍系职，稚女未胜哀。",
                "寂寞咸阳道，家人覆墓回。"
            ]
        },
        {
            "title": "答谢家最小偏怜女",
            "content": [
                "嫁得梁鸿六七年，耽书爱酒日高眠。",
                "雨荒春圃唯生草，雪压朝树未有烟。",
                "身病忧来缘女少，家贫忘却为夫贤。",
                "谁知厚俸今无分，枉向秋风吹纸钱。"
            ]
        },
        {
            "title": "江岸梨花",
            "content": [
                "梨花有思缘和叶，一树江头恼杀君。",
                "最似孀闺少年妇，白妆素袖碧纱裙。"
            ]
        },
        {
            "title": "望驿台·三月三十日",
            "content": [
                "靖安宅里当窗柳，望驿台前扑地花。",
                "两处春光同日尽，居人思客客思家。",
                ""
            ]
        },
        {
            "title": "夜深行",
            "content": [
                "百牢关外夜行客，三殿角头宵直人。",
                "莫道近臣胜远使，其如同是不闲身。"
            ]
        },
        {
            "title": "嘉陵夜有怀二首",
            "content": [
                "露湿墙花春意深，西廊月上半床阴。",
                "怜君独卧无言语，惟我知君此夜心。",
                "不明不暗胧胧月，非暖非寒慢慢风。",
                "独卧空床好天气，平明闲事到心中。"
            ]
        },
        {
            "title": "江上笛",
            "content": [
                "江上何人夜吹笛，声声似忆故园春。",
                "此时闻者堪头白，况是多愁少睡人。"
            ]
        },
        {
            "title": "有感",
            "content": [
                "绝弦与断丝，犹有却续时。",
                "唯有衷肠断，应无续得期。"
            ]
        },
        {
            "title": "亚枝花",
            "content": [
                "山邮花木似平阳，愁杀多情骢马郎。",
                "还似升平池畔坐，低头向水自看妆。"
            ]
        },
        {
            "title": "江楼月",
            "content": [
                "嘉陵江曲曲江池，明月虽同人别离。",
                "一宵光景潜相忆，两地阴晴远不知。",
                "谁料江边怀我夜，正当池畔望君时。",
                "今朝共语方同悔，不解多情先寄诗。",
                ""
            ]
        },
        {
            "title": "山枇杷花二首",
            "content": [
                "万重青嶂蜀门口，一树红花山顶头。",
                "春尽忆家归未得，低红如解替君愁。",
                "叶如裙色碧绡浅，花似芙蓉红粉轻。",
                "若使此花兼解语，推囚御史定违程。"
            ]
        },
        {
            "title": "南秦雪",
            "content": [
                "往岁曾为西邑吏，惯从骆口到南秦。",
                "三时云冷多飞雪，二月山寒少有春。",
                "我思旧事犹惆怅，君作初行定苦辛。",
                "任赖愁猿寒不叫，若闻猿叫更愁人。"
            ]
        },
        {
            "title": "骆口驿旧题诗",
            "content": [
                "拙诗在壁无人爱，鸟污苔侵文字残。",
                "唯有多情元侍御，绣衣不惜拂尘看。"
            ]
        },
        {
            "title": "酬和元九东川路诗十二首　",
            "content": [
                "十二篇皆因新境追忆旧事，不能一一曲叙，但随而和之，",
                "唯予与元知之耳"
            ]
        },
        {
            "title": "春夜喜雪有怀王二十二",
            "content": [
                "夜雪有佳趣，幽人出书帷。",
                "微寒生枕席，轻素封阶墀。",
                "坐罢楚弦曲，起吟班扇诗。",
                "明宜灭烛后，净爱褰帘时。",
                "窗引曙色早，庭销春气迟。",
                "山阴应有兴，不卧待徽之。"
            ]
        },
        {
            "title": "赠别宣上人",
            "content": [
                "上人处世界，清净何所似？",
                "似彼白莲花，在水不着水。",
                "性真悟泡幻，行洁离尘滓。",
                "修道来几时？身心俱到此。",
                "嗟予牵世网，不得长依止。",
                "离念与碧云，秋来朝夕起。"
            ]
        },
        {
            "title": "秋虫",
            "content": [
                "切切暗窗下，喓喓深草里。",
                "秋天思妇心，雨夜愁人耳。"
            ]
        },
        {
            "title": "禁中闻蛩",
            "content": [
                "悄悄禁门闭，夜深无月明。",
                "西窗独暗坐，满耳新蛩声。"
            ]
        },
        {
            "title": "秋思",
            "content": [
                "病眠夜少梦，闲立秋多思。",
                "寂寞余雨晴，萧条早寒至。",
                "鸟栖红叶树，月照青苔地。",
                "何况镜中年，又过三十二。"
            ]
        },
        {
            "title": "凉夜有怀",
            "content": [
                "念别感时节，早蛩闻一声。",
                "风帘夜凉入，露簟秋意生。",
                "灯尽梦初罢，月斜天未明。",
                "暗凝无限思，起傍药阑行。"
            ]
        },
        {
            "title": "答刘戒之早秋别墅见寄",
            "content": [
                "凉风木槿篱，暮雨槐花枝。",
                "并起新秋思，为得故人诗。",
                "避地鸟择木，升朝鱼在池。",
                "城中与山下，喧静暗相思。"
            ]
        },
        {
            "title": "和钱员外早冬玩禁中新菊",
            "content": [
                "禁署寒气迟，孟冬菊初坼。",
                "新黄间繁绿，烂若金照碧。",
                "仙郎小隐日，心似陶彭泽。",
                "秋怜潭上看，日惯篱边摘。",
                "今来此地赏，野意潜自适。",
                "金马门内花，玉山峰下客。",
                "寒芳引清句，吟玩烟景夕。",
                "赐酒色偏宜，握兰香不敌。",
                "凄凄百卉死，岁晚冰霜积。",
                "唯有此花开，殷勤助君惜。",
                ""
            ]
        },
        {
            "title": "夜惜禁中桃花因怀钱员外",
            "content": [
                "前日归时花正红，今夜宿时枝半空。",
                "坐惜残芳君不见，风吹狼籍月明中。"
            ]
        },
        {
            "title": "上巳日恩赐曲江宴会即事",
            "content": [
                "赐欢仍许醉，此会兴如何？",
                "翰苑主恩重，曲江春意多。",
                "花低羞艳妓，莺散让清歌。",
                "共道升平乐，元和胜永和。"
            ]
        },
        {
            "title": "答马侍御见赠",
            "content": [
                "谬入金门侍玉除，烦君问我意何如？",
                "蟠木讵堪明主用，笼禽徒与故人疏。",
                "苑花似雪同随辇，宫月如眉伴直庐。",
                "浅薄求贤思自代，嵇康莫寄绝交书。"
            ]
        },
        {
            "title": "答元奉礼同宿见赠",
            "content": [
                "相逢俱叹不闲身，直日常多斋日频。",
                "晓鼓一声分散去，明朝风景属何人？"
            ]
        },
        {
            "title": "晚秋夜",
            "content": [
                "碧空溶溶月华静，月里愁人吊孤影。",
                "花开残菊傍疏篱，叶下衰桐落寒井。",
                "塞鸿飞急觉秋尽，邻鸡鸣迟知夜永。",
                "凝情不语空所思，风吹白露衣裳冷。"
            ]
        },
        {
            "title": "宴周皓大夫光福宅　座上作。",
            "content": [
                "何处风光最可怜？妓堂阶下砌台前。",
                "轩车拥路光照地，丝管入门声沸天。",
                "绿蕙不香饶桂酒，红樱无色让花钿。",
                "野人不敢求他事，唯借泉声伴醉眠。"
            ]
        },
        {
            "title": "和钱员外青龙寺上方望旧山",
            "content": [
                "旧峰松雪旧溪云，怅望今朝遥属君。",
                "共道使臣非俗吏，南山莫动北山文。"
            ]
        },
        {
            "title": "酬王十八见寄",
            "content": [
                "秋思太白峰头雪，晴忆仙游洞口云。",
                "未报皇恩归未得，惭君为寄北山文。"
            ]
        },
        {
            "title": "八月十五日夜闻崔大员外翰林独直对酒玩月因",
            "content": [
                "清景偶题是诗",
                "秋月高悬空碧外，仙郎静玩禁闱间。",
                "岁中唯有今宵好，海内无如此地闲。",
                "皓色分明双阙榜，清光深到九门关。",
                "遥闻独醉还惆怅，不见金波照玉山。"
            ]
        },
        {
            "title": "感发落",
            "content": [
                "昔日愁头白，谁知未白衰。",
                "眼看应落尽，无可变成丝。"
            ]
        },
        {
            "title": "立春日酬钱员外曲江同行见赠",
            "content": [
                "下直遇春日，垂鞭出禁闱。",
                "两人携手语，十里看山归。",
                "柳色早黄浅，水文新绿微。",
                "风光向晚好，车马近南稀。",
                "机尽笑相顾，不惊鸥鹭飞。"
            ]
        },
        {
            "title": "新磨镜",
            "content": [
                "衰容常晚栉，秋镜偶新磨。",
                "一与清光对，方知白发多。",
                "鬓毛从幻化，心地付头陀。",
                "任意浑成雪，其如似梦何？"
            ]
        },
        {
            "title": "微之宅残牡丹",
            "content": [
                "残红零落无人赏，雨打风摧花不全。",
                "诸处见时犹怅望，况当元九小亭前。"
            ]
        },
        {
            "title": "独酌忆微之　时对所赠盏。",
            "content": [
                "独酌花前醉忆君，与君春别又逢春。",
                "惆怅银杯来处重，不曾盛酒劝闲人。"
            ]
        },
        {
            "title": "重酬钱员外",
            "content": [
                "雪中重寄雪山偈，问答殷勤四句中。",
                "本立空名缘破妄，若能无妄亦无空。"
            ]
        },
        {
            "title": "酬钱员外雪中见寄",
            "content": [
                "松雪无尘小院寒，闭门不似住长安。",
                "烦君想我看心坐，报道心空无可看。"
            ]
        },
        {
            "title": "雨雪放朝因怀微之",
            "content": [
                "归骑纷纷满九衢，放朝三日为泥涂。",
                "不知雨雪江陵府，今日排衙得免无？"
            ]
        },
        {
            "title": "送元八归凤翔",
            "content": [
                "莫道岐州三日程，其如风雪一身行。",
                "与君况是经年别，暂到城来又出城。"
            ]
        },
        {
            "title": "庾顺之以紫霞绮远赠以诗答之",
            "content": [
                "千里故人心郑重，一端香绮紫氛氲。",
                "开缄日映晚霞色，满幅风生秋水纹。",
                "为褥欲裁怜叶破，制裘将翦惜花分。",
                "不如缝作合欢被，寤寐相思如对君。"
            ]
        },
        {
            "title": "寄陈式五兄",
            "content": [
                "年来白发两三茎，忆别君时髭未生。",
                "惆怅料君应满鬓，当初是我十年兄。"
            ]
        },
        {
            "title": "八月十五日",
            "content": [
                "银台金阙夕沉沉，独宿相思在翰林。",
                "三五夜中新月色，二千里外故人心。",
                "渚宫东面烟波冷，浴殿西头钟漏深。",
                "犹恐清光不同见，江陵卑湿足秋阴。"
            ]
        },
        {
            "title": "禁中夜作书与元九",
            "content": [
                "心绪万端书两纸，欲封重读意迟迟。",
                "五声宫漏初鸣后，一点窗灯欲灭时。"
            ]
        },
        {
            "title": "重题西明寺牡丹　时元九在江陵。",
            "content": [
                "往年君向东都去，曾叹花时君未回。",
                "今年况作江陵别，惆怅花前又独来。",
                "只愁离别长如此，不道明年花不开。"
            ]
        },
        {
            "title": "杏园花落时招钱员外同醉",
            "content": [
                "花园欲去去应迟，正是风吹狼籍时。",
                "近西数树犹堪醉，半落春风半在枝。"
            ]
        },
        {
            "title": "寒食夜",
            "content": [
                "无月无灯寒食夜，夜深独立暗花前。",
                "忽因时节惊年几，四十如今欠一年。"
            ]
        },
        {
            "title": "见元九悼亡诗因以此寄",
            "content": [
                "夜泪暗销明月幌，春肠遥断牡丹庭。",
                "人间此病治无药，唯有楞伽四卷经。"
            ]
        },
        {
            "title": "曲江早春",
            "content": [
                "曲江柳条渐无力，杏园伯劳初有声。",
                "可怜春浅游人少，好傍池边下马行。"
            ]
        },
        {
            "title": "答张籍因以代书",
            "content": [
                "怜君马瘦衣裘薄，许到江东访鄙夫。",
                "今日正闲天又暖，可能扶病暂来无？"
            ]
        },
        {
            "title": "同钱员外禁中夜直",
            "content": [
                "宫漏三声知半夜，好风凉月满松筠。",
                "此时闲坐寂无语，药树影中唯两人。"
            ]
        },
        {
            "title": "送王十八归山寄题仙游寺",
            "content": [
                "曾于太白峰前住，数到仙游寺里来。",
                "黑水澄时潭底出，白云破处洞门开。",
                "林间暖酒烧红叶，石上题诗扫绿苔。",
                "惆怅旧游无复到，菊花时节羡君回。"
            ]
        },
        {
            "title": "晚秋有怀郑中旧隐",
            "content": [
                "天高风袅袅，乡思绕关河。",
                "寥落归山梦，殷勤采蕨歌。",
                "病添心寂寞，愁人鬓蹉跎。",
                "晚树蝉鸣少，秋阶日上多。",
                "长闲羡云鹤，久别愧烟萝。",
                "其奈丹墀上，君恩未报何？",
                "",
                "菊，此花开尽更无花。”",
                "赐酒盈杯谁共持？宫花满把独相思。",
                "相思只傍花边立，尽日吟君咏菊诗。"
            ]
        },
        {
            "title": "绝句代书赠钱员外",
            "content": [
                "欲寻秋景闲行去，君病多慵我兴孤。",
                "可惜今朝山最好，强能骑马出来无？"
            ]
        },
        {
            "title": "同钱员外题绝粮僧巨川",
            "content": [
                "三十年来坐对山，唯将无事化人间。",
                "斋时往往闻钟笑，一食何如不食闲？"
            ]
        },
        {
            "title": "曲江独行　自此后在翰林时作。",
            "content": [
                "独来独去何人识？厩马朝衣野客心。",
                "闲爱无风水边坐，杨花不动树阴阴。"
            ]
        },
        {
            "title": "重寻杏园",
            "content": [
                "忽忆芳时频酩酊，却寻醉处重徘徊。",
                "杏花结子春深后，谁解多情又独来。"
            ]
        },
        {
            "title": "咏怀",
            "content": [
                "岁去年来尘土中，眼看变作白头翁。",
                "如何办得归山计，两顷村田一亩宫。"
            ]
        },
        {
            "title": "翰林中送独孤二十七起居罢职出院",
            "content": [
                "碧落留云住，青冥放鹤还。",
                "银台向南路，从此到人间。"
            ]
        },
        {
            "title": "题施山人野居",
            "content": [
                "得道应无著，谋生亦不妨。",
                "春泥秧稻暖，夜火焙茶香。",
                "水巷风尘少，松斋日月长。",
                "高闲真是贵，何处觅侯王？"
            ]
        },
        {
            "title": "题李次云窗竹",
            "content": [
                "不用裁为鸣凤管，不须截作钓鱼竿。",
                "千花百草凋零后，留向纷纷雪里看。"
            ]
        },
        {
            "title": "及第后忆旧山",
            "content": [
                "偶献子虚登上第，却吟招隐忆中林。",
                "春萝秋桂莫惆怅，纵有浮名不系心。"
            ]
        },
        {
            "title": "宿樟亭驿",
            "content": [
                "夜半樟亭驿，愁人起望乡。",
                "月明何所见？潮水白茫茫。"
            ]
        },
        {
            "title": "问淮水",
            "content": [
                "自嗟名利客，扰扰在人间。",
                "何事长淮水，东流亦不闲？"
            ]
        },
        {
            "title": "冬夜示敏巢　时在东都宅。",
            "content": [
                "炉火欲销灯欲尽，夜长相对百忧生。",
                "他时诸处重相见，莫忘今宵灯下情。"
            ]
        },
        {
            "title": "临江送夏瞻　瞻年七十余。",
            "content": [
                "悲君老别我沾巾，七十无家万里身。",
                "愁见舟行风又起，白头浪里白头人。"
            ]
        },
        {
            "title": "冬至宿杨梅馆",
            "content": [
                "十一月中长至夜，三千里外远行人。",
                "若为独宿杨梅馆？冷枕单床一病身。"
            ]
        },
        {
            "title": "寄湘灵",
            "content": [
                "泪眼凌寒冻不流，每经高处即回头。",
                "遥知别后西楼上，应凭栏干独自愁。"
            ]
        },
        {
            "title": "长安早春旅怀",
            "content": [
                "轩车歌吹喧都邑，中有一人向隅立。",
                "夜深明月卷帘愁，日暮青山望乡泣。",
                "风吹新绿草牙坼，雨洒轻黄柳条湿。",
                "此生知负少年春，不展愁眉欲三十。"
            ]
        },
        {
            "title": "代邻叟言怀",
            "content": [
                "人生何事心无定？宿昔如今意不同。",
                "宿昔愁身不得老，如今恨作白头翁。"
            ]
        },
        {
            "title": "感月悲逝者",
            "content": [
                "存亡感月一潸然，月色今宵似往年。",
                "何处曾经同望月？樱桃树下后堂前。"
            ]
        },
        {
            "title": "题流沟寺古松",
            "content": [
                "烟叶葱茏苍麈尾，霜皮驳落紫龙鳞。",
                "欲知松老看尘壁，死却题诗几许人。"
            ]
        },
        {
            "title": "为薛台悼亡",
            "content": [
                "半死梧桐老病身，重泉一念一伤神。",
                "手携稚子夜归院，月冷空房不见人。"
            ]
        },
        {
            "title": "秋暮郊居书怀",
            "content": [
                "郊居人事少，昼卧对林峦。",
                "穷巷厌多雨，贫家愁早寒。",
                "葛衣秋未换，书卷病仍看。",
                "若问生涯计，前溪一钓竿。"
            ]
        },
        {
            "title": "晚秋闲居",
            "content": [
                "地僻门深少送迎，披衣闲坐养幽情。",
                "秋庭不扫携藤杖，闲踏梧桐黄叶行。"
            ]
        },
        {
            "title": "春村",
            "content": [
                "二月村园暖，桑间戴胜飞。",
                "农夫舂旧谷，蚕妾祷新衣。",
                "牛马因风远，鸡豚过社稀。",
                "黄昏林下路，鼓笛赛神归。"
            ]
        },
        {
            "title": "感芍药花寄正一上人",
            "content": [
                "今日阶前红芍药，几花欲老几花新。",
                "开时不解比色相，落后始知如幻身。",
                "空门此去几多地？欲把残花问上人。"
            ]
        },
        {
            "title": "除夜寄弟妹",
            "content": [
                "感时思弟妹，不寐百忧生。",
                "万里经年别，孤灯此夜情。",
                "病容非旧日，归思逼新正。",
                "早晚重欢会，羁离各长成。"
            ]
        },
        {
            "title": "江楼望归　时避难在越中。",
            "content": [
                "满眼云水色，月明楼上人。",
                "旅愁春入越，乡梦夜归秦。",
                "道路通荒服，田园隔虏尘。",
                "悠悠沧海畔，十载避黄巾。"
            ]
        },
        {
            "title": "宿桐庐馆同崔存度醉后作",
            "content": [
                "江海漂漂共旅游，一樽相劝散穷愁。",
                "夜深醒后愁还在，雨滴梧桐山馆秋。"
            ]
        },
        {
            "title": "寒食月夜",
            "content": [
                "风香露重梨花湿，草舍无灯愁未入。",
                "南邻北里歌吹时，独倚柴门月中立。"
            ]
        },
        {
            "title": "寒食卧病",
            "content": [
                "病逢佳节长叹息，春雨蒙蒙榆柳色。",
                "羸坐全非旧日容，扶行半是他人力。",
                "喧喧里巷踏青归，笑闭柴门度寒食。"
            ]
        },
        {
            "title": "过高将军墓",
            "content": [
                "原上新坟委一身，城中旧宅有何人？",
                "妓堂宾阁无归日，野草山花又欲春。",
                "门客空将感恩泪，白杨风里一沾巾。"
            ]
        },
        {
            "title": "长安正月十五日",
            "content": [
                "喧喧车骑帝王州，羁病无心逐胜游。",
                "明月春风三五夜，万人行乐一人愁。"
            ]
        },
        {
            "title": "花下自劝酒",
            "content": [
                "酒盏酌来须满满，花枝看即落纷纷。",
                "莫言三十是年少，百岁三分已一分。"
            ]
        },
        {
            "title": "旅次景空寺宿幽上人院",
            "content": [
                "不与人境接，寺门开向山。",
                "暮钟寒鸟聚，秋雨病僧闲。",
                "月隐云树外，萤飞廊宇间。",
                "幸投花界宿，暂得静心颜。"
            ]
        },
        {
            "title": "题李十一东亭",
            "content": [
                "相思夕上松台立，蛩思蝉声满耳秋。",
                "惆怅东亭风月好，主人今夜在鄜州。"
            ]
        },
        {
            "title": "秋江晚泊",
            "content": [
                "扁舟泊云岛，倚棹念乡国。",
                "四望不见人，烟江澹秋色。",
                "客心贫易动，日入愁未息。"
            ]
        },
        {
            "title": "病中作　年十八。",
            "content": [
                "久为劳生事，不学摄生道。",
                "年少已多病，此身岂堪老？"
            ]
        },
        {
            "title": "夜哭李夷道",
            "content": [
                "逝者绝影响，空庭朝复昏。",
                "家人哀临毕，夜锁寿堂门。",
                "无妻无子何人葬？空见铭旌向月翻。"
            ]
        },
        {
            "title": "江南送北客因凭寄徐州兄弟书　时年十五。",
            "content": [
                "故园望断欲何如，楚水吴山万里余。",
                "今日因君访兄弟，数行乡泪一封书。"
            ]
        },
        {
            "title": "凉夜有怀　自此后诗并为应举时作。",
            "content": [
                "清风吹枕席，白露湿衣裳。",
                "好是相亲夜，漏迟天气凉。"
            ]
        },
        {
            "title": "秘书省中忆旧山",
            "content": [
                "厌从薄宦校青简，悔别故山思白云。",
                "犹喜兰台非傲吏，归时应免动移文。"
            ]
        },
        {
            "title": "早春独游曲江　时为校书郎。",
            "content": [
                "散职无羁束，羸骖少送迎。",
                "朝从直城出，春傍曲江行。",
                "风起池东暖，云开山北晴。",
                "冰销泉脉动，雪尽草芽生。",
                "露杏红初坼，烟杨绿未成。",
                "影迟新度雁，声涩欲啼莺。",
                "闲地心俱静，韶光眼共明。",
                "酒狂怜性逸，药效喜身轻。",
                "慵慢疏人事，幽栖遂野情。",
                "回看芸阁笑，不似有浮名。"
            ]
        },
        {
            "title": "长安闲居",
            "content": [
                "风竹松烟昼掩关，意中长似在深山。",
                "无人不怪长安住，何独朝朝暮暮闲？"
            ]
        },
        {
            "title": "游仙游山",
            "content": [
                "暗将心地出人间，五六年来人怪闲。",
                "自嫌恋着未全尽，犹爱云泉多在山。"
            ]
        },
        {
            "title": "冬至夜怀湘灵",
            "content": [
                "艳质无由见，寒衾不可亲。",
                "何堪最长夜，俱作独眠人。"
            ]
        },
        {
            "title": "除夜宿洺州",
            "content": [
                "家寄关西住，身为河北游。",
                "萧条岁除夜，旅泊在洺州。"
            ]
        },
        {
            "title": "留别吴七正字",
            "content": [
                "成名共记甲科上，署吏同登芸阁间。",
                "唯是尘心殊道性，秋蓬常转水长闲。"
            ]
        },
        {
            "title": "乱后过流沟寺",
            "content": [
                "九月徐州新战后，悲风杀气满山河。",
                "唯有流沟山下寺，门前依旧白云多。"
            ]
        },
        {
            "title": "重到毓材宅有感",
            "content": [
                "欲入中门泪满巾，庭花无主两回春。",
                "轩窗帘幕皆依旧，只是堂前欠一人。"
            ]
        },
        {
            "title": "叹发落",
            "content": [
                "多病多愁心自知，行年未老发先衰。",
                "随梳落去何须惜，不落终须变作丝。"
            ]
        },
        {
            "title": "社日关路作",
            "content": [
                "晚景函关路，凉风社日天。",
                "青岩新有燕，红树欲无蝉。",
                "愁立驿楼上，厌行官堠前。",
                "萧条秋兴苦，渐近二毛年。"
            ]
        },
        {
            "title": "送文畅上人东游",
            "content": [
                "得道即无著，随缘西复东。",
                "貌依年腊老，心到夜禅空。",
                "山宿驯溪虎，江行滤水虫。",
                "悠悠尘客思，春满碧云中。"
            ]
        },
        {
            "title": "长安送柳大东归",
            "content": [
                "白社羁游伴，青门远别离。",
                "浮名相引住，归路不同归。"
            ]
        },
        {
            "title": "春送卢秀才下第游太原谒严尚书",
            "content": [
                "未将时会合，且与俗浮沉。",
                "鸿养青冥翮，蛟潜云雨心。",
                "烟郊春别远，风碛暮程深。",
                "墨客投何处？并州旧翰林。"
            ]
        },
        {
            "title": "过天门街",
            "content": [
                "雪尽终南又欲春，遥怜翠色对红尘。",
                "千车万马九衢上，回首看山无一人。"
            ]
        },
        {
            "title": "酬赵秀才赠新登科诸先辈",
            "content": [
                "莫羡蓬莱鸾鹤侣，道成羽翼自生身。",
                "君看名在丹台者，尽是人间修道人。"
            ]
        },
        {
            "title": "惜玉蕊花有怀集贤王校书起",
            "content": [
                "芳意将阑风又吹，白云离叶雪辞枝。",
                "集贤雠校无闲日，落尽瑶花君不知。"
            ]
        },
        {
            "title": "期李二十文略王十八质夫不至独宿仙游寺",
            "content": [
                "文略也从牵吏役，质夫何故恋嚣尘？",
                "始知解爱山中宿，千万人中无一人。"
            ]
        },
        {
            "title": "和王十八蔷薇涧花时有怀萧侍御兼见赠",
            "content": [
                "霄汉风尘俱是系，蔷薇花委故山深。",
                "怜君独向涧中立，一把红芳三处心。"
            ]
        },
        {
            "title": "游云居寺赠穆三十六地主",
            "content": [
                "乱峰深处云居路，共踏花行独惜春。",
                "胜地本来无定主，大都山属爱山人。"
            ]
        },
        {
            "title": "在因公事到骆口驿",
            "content": [
                "今年到时夏云白，去年来时秋树红。",
                "两度见山心有愧，皆因王事到山中。"
            ]
        },
        {
            "title": "醉中留别杨六兄弟　三月二十日别。",
            "content": [
                "春初携手春深散，无日花间不醉狂。",
                "别后何人堪共醉，犹残十日好风光。"
            ]
        },
        {
            "title": "送武士曹归蜀　士曹即武中丞兄。",
            "content": [
                "花落鸟嘤嘤，南归称野情。",
                "月宜秦岭宿，春好蜀江行。",
                "乡路通云栈，郊扉近锦城。",
                "乌台陟冈送，人羡别时荣。"
            ]
        },
        {
            "title": "宿杨家",
            "content": [
                "杨氏弟兄俱醉卧，披衣独起下高斋。",
                "夜深不语中庭立，月照藤花影上阶。"
            ]
        },
        {
            "title": "县南花下醉中留刘五",
            "content": [
                "百岁几回同酩酊，一年今日最芳菲。",
                "愿将花赠天台女，留取刘郎到夜归。"
            ]
        },
        {
            "title": "酬王十八李大见招游山",
            "content": [
                "自怜幽会心期阻，复愧嘉招书信频。",
                "王事牵身去不得，满山松雪属他人。"
            ]
        },
        {
            "title": "感故张仆射诸妓",
            "content": [
                "黄金不惜买蛾眉，拣得如花三四枝。",
                "歌舞教成心力尽，一朝身去不相随。"
            ]
        },
        {
            "title": "戏题新栽蔷薇　时尉周至。",
            "content": [
                "移根易地莫憔悴，野外庭前一种春。",
                "少府无妻春寂寞，花开将尔当夫人。"
            ]
        },
        {
            "title": "县西郊秋寄赠马造",
            "content": [
                "紫阁峰西清渭东，野烟深处夕阳中。",
                "风荷老叶萧条绿，水蓼残花寂寞红。",
                "我厌宦游君失意，可怜秋思两心同。"
            ]
        },
        {
            "title": "周至县北楼望山　自此后诗为畿尉时作。",
            "content": [
                "一为趋走吏，尘土不开颜。",
                "辜负平生眼，今朝始见山。"
            ]
        },
        {
            "title": "别韦苏州",
            "content": [
                "百年愁里过，万感醉中来。",
                "惆怅城西别，愁眉两不开。"
            ]
        },
        {
            "title": "自城东至以诗代书戏招李六拾遗崔二十六先辈",
            "content": [
                "青门走马趁心期，惆怅归来已校迟。",
                "应过唐昌玉蕊后，犹当崇敬牡丹时。",
                "暂游还忆崔先辈，欲醉先邀李拾遗。",
                "尚残半月芸香俸，不作归粮作酒资。"
            ]
        },
        {
            "title": "春中与卢四周谅华阳观同居",
            "content": [
                "性情懒慢好相亲，门巷萧条称作邻。",
                "背烛共怜深夜月，踏花同惜少年春。",
                "杏坛住僻虽宜病，芸阁官微不救贫。",
                "文行如君尚憔悴，不知霄汉待何人？"
            ]
        },
        {
            "title": "看恽家牡丹花戏赠李二十",
            "content": [
                "香胜烧兰红胜霞，城中最数令公家。",
                "人人散后君须看，归到江南无此花。"
            ]
        },
        {
            "title": "三月三十日题慈恩寺",
            "content": [
                "慈恩春色今朝尽，尽日徘徊倚寺门。",
                "惆怅春归留不得，紫藤花下渐黄昏。"
            ]
        },
        {
            "title": "过刘三十二故宅",
            "content": [
                "不见刘君来近远，门前两度满枝花。",
                "朝来惆怅宣平过，柳巷当头第一家。"
            ]
        },
        {
            "title": "曲江忆元九",
            "content": [
                "春来无伴闲游少，行乐三分减二分。",
                "何况今朝杏园里，闲人逢尽不逢君。"
            ]
        },
        {
            "title": "华阳观中八月十五日夜招友玩月",
            "content": [
                "人道秋中明月好，欲邀同赏意如何？",
                "华阳洞里秋坛上，今夜清光此处多。"
            ]
        },
        {
            "title": "寄陆补阙　前年同等科。",
            "content": [
                "忽忆前年科第后，此时鸡鹤暂同群。",
                "秋风惆怅须吹散，鸡在中庭鹤在云。"
            ]
        },
        {
            "title": "送张南简入蜀",
            "content": [
                "昨日诏书下，求贤凡陆沈。",
                "无论能与否，皆起徇名心。",
                "君独南游去，云山蜀路深。"
            ]
        },
        {
            "title": "和友人洛中春感",
            "content": [
                "莫悲金谷园中月，莫叹天津桥上春。",
                "若学多情寻往事，人间何处不伤神？"
            ]
        },
        {
            "title": "华阳观桃花时招李六拾遗饮",
            "content": [
                "华阳观里仙桃发，把酒看花心自知。",
                "争忍开时不同醉，明朝后日即空枝。"
            ]
        },
        {
            "title": "答韦八",
            "content": [
                "丽句劳相赠，佳期恨有违。",
                "早知留酒待，悔不趁此归。",
                "春尽绿醅老，雨多红萼稀。",
                "今朝如一醉，犹得及芳菲。"
            ]
        },
        {
            "title": "城东闲游",
            "content": [
                "宠辱忧欢不到情，任他朝市自营营。",
                "独寻秋景城东去，白鹿原头信马行。"
            ]
        },
        {
            "title": "秋雨中赠元九",
            "content": [
                "不堪红叶青苔地，又是凉风暮雨天。",
                "莫怪独吟秋思苦，比君校近二毛年。"
            ]
        },
        {
            "title": "醉中归周至",
            "content": [
                "金光门外昆明路，半醉腾腾信马回。",
                "数日非关王事系，牡丹花尽始归来。"
            ]
        },
        {
            "title": "春题华阳观",
            "content": [
                "帝子吹箫逐凤凰，空留仙洞号华阳。",
                "落花何处堪惆怅，头白宫人扫影堂。"
            ]
        },
        {
            "title": "和谈校书秋夜感怀呈朝中亲友",
            "content": [
                "遥夜凉风楚客悲，清砧繁漏月高时。",
                "秋霜似鬓年空长，春草如袍位尚卑。",
                "词赋擅名来已久，烟霄得路去何迟。",
                "汉庭卿相皆知己，不荐扬雄欲荐谁？"
            ]
        },
        {
            "title": "东都冬日会诸同年宴郑家林亭　得先字。",
            "content": [
                "盛时陪上第，暇日会群贤。",
                "桂折应同树，莺迁各异年。",
                "宾阶纷组佩，妓席俨花钿。",
                "促膝齐荣贱，差肩次后先。",
                "助歌林下水，销酒雪中天。",
                "他日升沉者，无忘共此筵。"
            ]
        },
        {
            "title": "和",
            "content": [
                "勤苦成名后，优游得意间。",
                "玉怜同匠琢，桂恨隔年攀。",
                "山静豹难隐，谷幽莺暂还。",
                "微吟诗引步，浅酌酒开颜。",
                "门回暮临水，窗深朝对山。",
                "云衢日相待，莫误许身闲。"
            ]
        },
        {
            "title": "代书诗一百韵寄微之",
            "content": [
                "忆在贞元岁，初登典校司。",
                "身名同日授，心事一言知。",
                "",
                "肺腑都无隔，形骸两不羁。",
                "疏狂属年少，闲散为官卑。",
                "分定金兰契，言通药石规。",
                "交贤方汲汲，友直每偲偲。",
                "有月多同赏，无杯不共持。",
                "秋风拂琴匣，夜雪卷书帷。",
                "高上慈恩塔，幽寻皇子陂。",
                "唐昌玉蕊会，崇敬牡丹期。",
                "",
                "笑劝迂辛酒，闲吟短李诗。",
                "",
                "儒风爱敦质，佛理尚玄师。",
                "",
                "度日曾无闷，通宵靡不为。",
                "双声联律句，八面对宫棋。",
                "",
                "往往游三省，腾腾出九逵。",
                "寒销直城路，春到曲江池。",
                "树暖枝条弱，山晴彩翠奇。",
                "峰攒石绿点，柳宛曲尘丝。",
                "岸草烟铺地，园花雪压枝。",
                "早光红照耀，新溜碧逶迤。",
                "幄幕侵堤布，盘筵占地施。",
                "征伶皆绝艺，选伎悉名姬。",
                "铅粉凝春态，金钿耀水嬉。",
                "风流夸堕髻，时世斗啼眉。",
                "",
                "密坐随欢促，华樽逐胜移。",
                "香飘歌袂动，翠落衫钗遗。",
                "筹插红螺碗，觥飞白玉卮。",
                "打嫌调笑易，饮讶卷波迟。",
                "",
                "残席喧哗散，归鞍酩酊骑。",
                "酡颜乌帽侧，醉袖玉鞭垂。",
                "紫陌传钟鼓，红尘塞路歧。",
                "几时曾暂别？何处不相随？",
                "茌苒星霜换，回还节候催。",
                "两衙多请假，三考欲成资。",
                "运启千年圣，天成万物宜。",
                "皆当少壮日，同惜盛明时。",
                "光景嗟虚掷，云霄窃暗窥。",
                "攻文朝矻矻，讲学夜孜孜。",
                "策目穿如札，毫锋锐若锥。",
                "",
                "",
                "繁张获鸟网，坚守钓鱼坻。",
                "",
                "并受夔龙荐，齐陈晁董词。",
                "万言经济略，三策太平基。",
                "中第争无敌，专场战不疲。",
                "辅车排胜阵，掎"
            ]
        },
        {
            "title": "醉歌　示妓人商玲珑。",
            "content": [
                "罢胡琴，掩秦瑟，玲珑再拜歌初毕。",
                "谁道使君不解歌？听唱黄鸡与白日。",
                "黄鸡催晓丑时鸣，白日催年酉前没。",
                "腰间红绶系未稳，镜里朱颜看已失。",
                "玲珑玲珑奈老何？使君歌了汝更歌。"
            ]
        },
        {
            "title": "醉后狂言酬赠萧、殷二协律",
            "content": [
                "余杭邑客多羁贫，其间甚者萧与殷：",
                "天寒身上犹衣葛，日高甑中未拂尘。",
                "江城山寺十一月，北风吹沙雪纷纷。",
                "宾客不见绨袍惠，黎庶未沾襦裤恩。",
                "此时太守自惭愧，重衣复衾有余温。",
                "因命染人与针女，先制两裘赠二君。",
                "吴绵细软桂布密，柔如狐腋白似云。",
                "劳将诗书投赠我，如此小惠何足论。",
                "我有大裘君未见，宽广和暖如阳春。",
                "此裘非缯亦非纩，裁以法度絮以仁。",
                "刀尺钝拙制未毕，出亦不独裹一身。",
                "若令在郡得五考，与君展覆杭州人。"
            ]
        },
        {
            "title": "简简吟",
            "content": [
                "苏家小女名简简，芙蓉花腮柳叶眼。",
                "十一把镜学点妆，十二抽针能绣裳。",
                "十三行坐事调品，不肯迷头白地藏。",
                "玲珑云髻生菜样，飘摇风袖蔷薇香。",
                "殊姿异态不可状，忽忽转动如有光。",
                "二月繁霜杀桃李，明年欲嫁今年死。",
                "丈人阿母勿悲啼，此女不是凡夫妻。",
                "恐是天仙谪人世，只合人间十三岁。",
                "大都好物不坚牢，彩云易散琉璃脆。"
            ]
        },
        {
            "title": "寒食野望吟",
            "content": [
                "丘墟郭门外，寒食谁家哭？",
                "风吹旷野纸钱飞，古墓累累春草绿。",
                "棠梨花映白杨树，尽是死生离别处。",
                "冥寞重泉哭不闻，萧萧暮雨人归去。"
            ]
        },
        {
            "title": "长安道",
            "content": [
                "花枝缺处青楼开，艳歌一曲酒一杯。",
                "美人劝我急行乐，自古朱颜不再来。",
                "君不见外州客，长安道，",
                "一回来，一回老。"
            ]
        },
        {
            "title": "妇人苦",
            "content": [
                "蝉鬓加意梳，蛾眉用心扫。",
                "几度晓妆成，君看不言好。",
                "妾身重同穴，君意轻偕老。",
                "惆怅去年来，心知未能道。",
                "今朝一开口，语少意何深。",
                "愿引他时事，移君此日心。",
                "人言夫妇亲，义合如一身。",
                "及至死生际，何曾苦乐均？",
                "妇人一丧夫，终身守孤孑。",
                "有如林中竹，忽被风吹折。",
                "一折不重生，枯死犹抱节。",
                "男儿若丧妇，能不暂伤情？",
                "应似门前柳，逢春易发容。",
                "风吹一枝折，还有一枝生。",
                "为君委曲言，愿君再三听：",
                "须知妇人苦，从此莫相轻。"
            ]
        },
        {
            "title": "真娘墓　墓在虎丘寺。",
            "content": [
                "真娘墓，虎丘道。",
                "不识真娘镜中面，唯见真娘墓头草。",
                "霜摧桃李风折莲，真娘死时犹少年。",
                "脂肤荑手不牢固，世间尤物难留连。",
                "难留连，易销歇，塞北花，江南雪。"
            ]
        },
        {
            "title": "山石榴",
            "content": [
                "山石榴，一名山踯躅，一名杜鹃花。",
                "杜鹃啼时花扑扑。",
                "九江三月杜鹃来，一声催得一枝开。",
                "江城上佐闲无事，山下斫得厅前栽。",
                "烂熳一栏十八树，根株有数花无数。",
                "千房万叶一时新，嫩紫殷红鲜麴尘。",
                "泪痕浥损燕支脸，剪刀裁破红绡巾。",
                "谪仙初堕愁在世，姹女新嫁娇泥春。",
                "日射血珠将滴地，风翻火焰欲烧人。",
                "闲折两枝持在手，细看不似人间有。",
                "花中此物似西施，芙蓉芍药皆嫫母。",
                "奇芳绝艳别者谁？通州迁客元拾遗。",
                "拾遗初贬江陵去，去时正值青春暮。",
                "商山秦岭愁杀君，山石榴花红夹路。",
                "题诗报我何所云？苦云色似石榴裙。",
                "当时丛畔唯思我，今日栏前只忆君。",
                "忆君不见坐销落，日西风起红纷纷。"
            ]
        },
        {
            "title": "送春归　元和十一年三月三十日作。",
            "content": [
                "送春归，三月尽日日暮时。",
                "去年杏园花飞御沟绿，何处送春曲江曲。",
                "今年杜鹃花落子规啼，送春何处西江西。",
                "帝城送春犹怏怏，天涯送春能不加惆怅？",
                "莫惆怅，送春人。",
                "冗员无替五年罢，应须准拟再送浔阳春。",
                "五年炎凉凡十变，又知此身健不健？",
                "好去今年江上春，明年未死还相见。"
            ]
        },
        {
            "title": "放旅雁　元和十年冬作。",
            "content": [
                "九江十年冬大雪，江水生冰树枝折。",
                "百鸟无食东西飞，中有旅雁声最饥。",
                "雪中啄草冰上宿，翅冷腾空飞动迟。",
                "江童持网捕将去，手携入市生卖之。",
                "我本北人今谴谪，人鸟虽殊同是客。",
                "见此客鸟伤客人，赎汝放汝飞入云。",
                "雁雁汝飞向何处？第一莫飞西北去。",
                "淮西有贼讨未平，百万甲兵九屯聚。",
                "官军贼军相守老，食尽兵穷将及汝。",
                "健儿饥饿射汝吃，拔汝翅翎为箭羽。"
            ]
        },
        {
            "title": "山鹧鸪",
            "content": [
                "山鹧鸪，",
                "朝朝暮暮啼复啼，啼时露白风凄凄。",
                "黄茅冈头秋日晚，苦竹岭下寒月低。",
                "畬田有粟何不啄，石楠有枝何不栖。",
                "迢迢不缓复不急，楼上舟中声暗入。",
                "梦乡迁客展转卧，抱儿寡妇彷徨立。",
                "山鹧鸪，尔本此乡鸟。",
                "生不辞巢不别群，何苦声声啼到晓。",
                "啼到晓，唯能愁北人，南人惯闻如不闻。"
            ]
        },
        {
            "title": "和渭北刘大夫借便秋遮虏寄朝中亲友",
            "content": [
                "巨镇为邦屏，全材作国祯。",
                "韬钤汉上将，文墨鲁诸生。",
                "豹虎关西卒，金汤渭北城。",
                "宠深初受棨，威重正扬兵。",
                "阵占山河布，军谙水草行。",
                "夏苗侵虎落，宵遁失蕃营。",
                "云队攒戈戟，风行卷旆旌。",
                "堠空烽火灭，气胜鼓鼙鸣。",
                "胡马辞南牧，周师罢北征。",
                "回头问天下，何处有搀枪？"
            ]
        },
        {
            "title": "长相思",
            "content": [
                "九月西风兴，月冷霜华凝。",
                "思君秋夜长，一夜魂九升。",
                "二月东风来，草坼花心开。",
                "思君春日迟，一日肠九回。",
                "妾住洛桥北，君住洛桥南。",
                "十五即相识，今年二十三。",
                "有如女萝草，生在松之侧。",
                "蔓短枝苦高，萦回上不得。",
                "人言人有愿，愿至天必成。",
                "愿作远方兽，步步比肩行。",
                "愿作深山木，枝枝连理生。"
            ]
        },
        {
            "title": "挽歌词",
            "content": [
                "丹旐何飞扬，素骖亦悲鸣。",
                "晨光照闾巷，轜车俨欲行。",
                "萧条九月天，哀挽出重城。",
                "借问送者谁？妻子与弟兄。",
                "苍苍上古原，峨峨开新茔。",
                "含酸一恸哭，异口同哀声。",
                "旧垅转芜绝，新坟日罗列。",
                "春风草绿北邙山，此地年年生死别。"
            ]
        },
        {
            "title": "客中月",
            "content": [
                "客从江南来，来时月上弦。",
                "悠悠行旅中，三见清光圆。",
                "晓随残月行，夕与新月宿。",
                "谁谓月无情，千里远相逐。",
                "朝发渭水桥，暮入长安陌。",
                "不知今夜月，又作谁家客？"
            ]
        },
        {
            "title": "东墟晚歇　时退居渭村。",
            "content": [
                "凉风冷露萧索天，黄蒿紫菊荒凉田。",
                "绕冢秋花少颜色，细虫小蝶飞翻翻。",
                "中有腾腾独行者，手拄渔竿不骑马。",
                "晚从南涧钓鱼回，歇此墟中白杨下。",
                "褐衣半故白发新，人逢知我是何人？",
                "谁言渭浦栖迟客，曾作甘泉侍从臣。"
            ]
        },
        {
            "title": "题故曹王宅　宅在檀溪。",
            "content": [
                "甲第何年置，朱门此地开。",
                "山当宾阁出，溪绕妓堂回。",
                "覆井桐新长，荫窗竹旧栽。",
                "池荒红菡萏，砌老绿莓苔。",
                "捐馆梁王去，思人楚客来。",
                "西园非盖处，依旧月徘徊。"
            ]
        },
        {
            "title": "和钱员外答卢员外《早春独游曲江见寄长句》",
            "content": [
                "春来有色暗融融，先到诗情酒思中。",
                "柳岸霏微浥尘雨，杏园澹荡开花风。",
                "闻君独游心郁郁，薄晚新晴骑马出。",
                "醉思诗侣有同年，春叹翰林无暇日。",
                "云夫首唱寒玉音，蔚章继和春搜吟。",
                "此时我亦闭门坐，一日风光三处心。",
                "[云夫、蔚章同年及第。时余与蔚章同在翰林。］"
            ]
        },
        {
            "title": "送张山人归嵩阳",
            "content": [
                "黄昏惨惨天微雪，修行坊西鼓声绝。",
                "张生马瘦衣且单，夜扣柴门与我别。",
                "愧君冒寒来别我，为君沽酒张灯火。",
                "酒酣火暖与君言，何事入关又出关？",
                "答云前年偶下山，四十余月客长安。",
                "长安古来名利地，空手无金行路难。",
                "朝游九城陌，肥马轻车欺杀客。",
                "暮宿五侯门，残茶冷酒愁杀人。",
                "春明门，门前便是嵩山路。",
                "幸有云泉容此身，明日辞君且归去。"
            ]
        },
        {
            "title": "江南遇天宝乐叟",
            "content": [
                "白头病叟泣且言，禄山未乱入梨园。",
                "能弹琵琶和法曲，多在华清随至尊。",
                "是时天下太平久，年年十月坐朝元。",
                "千官起居环佩合，万国会同车马奔。",
                "金钿照耀石瓮寺，兰麝薰煮温汤源。",
                "贵妃宛转侍君侧，体弱不胜珠翠繁。",
                "冬雪飘摇锦袍暖，春风荡漾霓裳翻。",
                "欢娱未足燕寇至，弓劲马肥胡语喧。",
                "幽土人迁避夷狄，鼎湖龙去哭轩辕。",
                "从此漂沦到南土，万人死尽一身存。",
                "秋风江上浪无限，暮雨舟中酒一樽。",
                "涸鱼久失风波势，枯草曾沾雨露恩。",
                "我自秦来君莫问，骊山渭水如荒村。",
                "新丰树老笼明月，长生殿暗锁黄昏。",
                "红叶纷纷盖欹瓦，绿苔重重封坏垣。",
                "唯有中官作宫使，每年寒食一开门。"
            ]
        },
        {
            "title": "王夫子",
            "content": [
                "王夫子，",
                "送君为一尉，东南三千五百里。",
                "道途虽远位虽卑，月俸犹堪活妻子。",
                "男儿口读古人书，束带敛手来从事。",
                "尽将徇禄给一家，远则行道佐时理。",
                "行道佐时须待命，委身下位无为耻。",
                "命苟未来且求食，官无高卑及远迩。",
                "男儿上既未能济天下，下又不至饥寒死。",
                "吾观九品至一品，其间气味都相似。",
                "紫绶朱绂青布衫，颜色不同而已矣。",
                "王夫子，",
                "别有一事欲劝君，遇酒逢春且欢喜。"
            ]
        },
        {
            "title": "生离别",
            "content": [
                "食蘖不易食梅难，蘖能苦兮梅能酸。",
                "未如生别之为难，苦在心兮酸在肝。",
                "晨鸡再鸣残月没，征马连嘶行人出。",
                "回看骨肉哭一声，梅酸蘖苦甘如蜜。",
                "黄河水白黄云秋，行人河边相对愁。",
                "天寒野旷何处宿，棠梨叶战风飕飕。",
                "生离别，生离别，忧从中来无断绝。",
                "忧极心劳血气衰，未年三十生白发。"
            ]
        },
        {
            "title": "寄通州元侍御、果州崔员外、澧州李舍人、凤",
            "content": [
                "昨日闻甲死，今朝闻乙死。",
                "知识三分中，二分化为鬼。",
                "逝者不复见，悲哉长已矣。",
                "存者今如何？去我皆万里。",
                "平生知心者，屈指能有几？",
                "通果澧凤州，眇然四君子。",
                "相思俱老大，浮世如流水。",
                "应叹旧交游，凋零日如此。",
                "何当一杯酒，开眼笑相视？"
            ]
        },
        {
            "title": "秋江送客",
            "content": [
                "秋鸿次第过，哀猿朝夕闻。",
                "是日孤舟客，此地亦离群。",
                "蒙蒙润衣雨，漠漠冒帆云。",
                "不醉浔阳酒，烟波愁杀人。"
            ]
        },
        {
            "title": "夜雨",
            "content": [
                "早蛩啼复歇，残灯灭又明。",
                "隔窗知夜雨，芭蕉先有声。"
            ]
        },
        {
            "title": "新秋",
            "content": [
                "西风飘一叶，庭前飒已凉。",
                "风池明月水，衰莲白露房。",
                "其奈江南夜，绵绵自此长。"
            ]
        },
        {
            "title": "照镜",
            "content": [
                "皎皎青铜镜，斑斑白丝鬓。",
                "岂复更藏年，实年君不信。"
            ]
        },
        {
            "title": "浩歌行",
            "content": [
                "天长地久无终毕，昨夜今朝又明日。",
                "鬓发苍浪牙齿疏，不觉身年四十七。",
                "前去五十有几年？把镜照面心茫然。",
                "既无长绳系白日，又无大药驻朱颜。",
                "朱颜日渐不如故，青史功名在何处？",
                "欲留年少待富贵，富贵不来年少去。",
                "去复去兮如长何，东流赴海无回波。",
                "贤愚贵贱同归尽，北邙冢墓高嵯峨。",
                "古来如此非独我，未死有酒且高歌。",
                "颜回短命伯夷饿，我今所得亦已多。",
                "功名富贵须待命，命若不来知奈何。"
            ]
        },
        {
            "title": "北园",
            "content": [
                "北园东风起，杂花次第开。",
                "心知须臾落，一日三四来。",
                "花下岂无酒，欲酌复迟回。",
                "所思眇千里，谁劝我一杯？"
            ]
        },
        {
            "title": "潜别离",
            "content": [
                "不得哭，潜别离；",
                "不得语，暗相思；",
                "两心之外无人知。",
                "深笼夜锁独栖鸟，利剑春断连理枝。",
                "河水虽浊有清日，乌头虽黑有白时。",
                "唯有潜离与暗别，彼此甘心无后期。"
            ]
        },
        {
            "title": "晓别",
            "content": [
                "晓鼓声已半，离筵坐难久。",
                "请君断肠歌，送我和泪酒。",
                "月落欲明前，马嘶初别后。",
                "浩浩暗尘中，何由见回首？"
            ]
        },
        {
            "title": "留别",
            "content": [
                "秋凉卷朝簟，春暖撤夜衾。",
                "虽是无情物，欲别尚沉吟。",
                "况与有情别，别随情浅深。",
                "二年欢笑意，一旦东西心。",
                "独留诚可念，同行力不任。",
                "前事讵能料，后期谅难寻。",
                "唯有潺湲泪，不惜共沾襟。"
            ]
        },
        {
            "title": "酬李少府曹长官舍见赠",
            "content": [
                "低腰复敛手，心体不遑安。",
                "一落风尘下，方知为吏难。",
                "公事与日长，宦情随岁阑。",
                "惆怅青袍袖，芸香无半残。",
                "赖有李夫子，此怀聊自宽。",
                "两心如止水，彼此无波澜。",
                "往往簿书暇，相劝强为欢。",
                "白马晓踏雪，渌觞春暖寒。",
                "恋月夜同宿，爱山晴共看。",
                "野性自相近，不是为同官。"
            ]
        },
        {
            "title": "祗役骆",
            "content": [
                "日暮心无憀，吏役正营营。",
                "忽惊芳信至，复与新诗并。",
                "是时天无云，山馆有月明。",
                "月下读数偏，风前吟一声。",
                "一吟三四叹，声尽有余清。",
                "雅哉君子文，咏性不咏情。",
                "使我灵府中，鄙吝不得生。",
                "始知听韶获，可使心和平。"
            ]
        },
        {
            "title": "题赠定光上人",
            "content": [
                "二十身出家，四十心离尘。",
                "得径入大道，乘此不退轮。",
                "一坐十五年，林下秋复春。",
                "春花与秋气，不感无情人。",
                "我来如有悟，潜以心照身。",
                "误落闻见中，忧喜伤形神。",
                "安得遗耳目，冥然反天真？"
            ]
        },
        {
            "title": "别杨颖士、卢克柔、殷尧藩",
            "content": [
                "倦鸟暮归林，浮云晴归山。",
                "独有行路子，悠悠不知还。",
                "人生苦营营，终日群动间。",
                "所务虽不同，同归于不闲。",
                "扁舟来楚乡，匹马往秦关。",
                "离忧绕心曲，宛转如循环。",
                "且持一杯酒，聊以开愁颜。"
            ]
        },
        {
            "title": "秋怀",
            "content": [
                "月出照北堂，光华满阶墀。",
                "凉风从西至，草木日夜衰。",
                "桐柳减绿阴，蕙兰消碧滋。",
                "感物私自念，我心亦如之。",
                "安得长少壮，盛衰迫天时。",
                "人生如石火，为乐常苦迟。"
            ]
        },
        {
            "title": "秋暮西归途中书情",
            "content": [
                "耿耿旅灯下，愁多常少眠。",
                "思乡贵早发，发在鸡鸣前。",
                "九月草木落，平芜连远山。",
                "秋阴和曙色，万木苍苍然。",
                "去秋偶东游，今秋始西旋。",
                "马瘦衣裳破，别家来二年。",
                "忆归复愁归，归无一囊钱。",
                "心虽非兰膏，安得不自然。"
            ]
        },
        {
            "title": "游襄阳怀孟浩然",
            "content": [
                "楚山碧岩岩，汉水碧汤汤。",
                "秀气结成象，孟氏之文章。",
                "今我讽遗文，思人至其乡。",
                "清风无人继，日暮空襄阳。",
                "南望鹿门山，蔼若有余芳。",
                "旧隐不知处，云深树苍苍。"
            ]
        },
        {
            "title": "客路感秋寄明准上人",
            "content": [
                "日暮天地冷，雨霁山河清。",
                "长风从西来，草木凝秋声。",
                "已感岁倏忽，复伤物凋零。",
                "孰能不惨凄，天时牵人情。",
                "借问空门子，何法易修行？",
                "使我忘得心，不教烦恼生。"
            ]
        },
        {
            "title": "冀城北原作",
            "content": [
                "野色何莽苍，秋声亦萧疏。",
                "风吹黄埃起，落日驱征车。",
                "何代此开国，封疆百里余？",
                "古今不相待，朝市无常居。",
                "昔人城邑中，今变为丘墟。",
                "昔人墓田中，今化为里闾。",
                "废兴相催迫，日月互居诸。",
                "世变无遗风，焉能知其初？",
                "行人千载后，怀古空踌躇。"
            ]
        },
        {
            "title": "思归  时初为校书郎。",
            "content": [
                "养无晨昏膳，隐无伏腊资。",
                "遂求及亲禄，僶俛来京师。",
                "薄俸未及亲，别家已经时。",
                "冬积温席恋，春违采兰期。",
                "夏至一阴生，稍稍夕漏迟。",
                "块然抱愁者，夜长独先知。",
                "悠悠乡关路，梦去身不随。",
                "坐惜时节变，蝉鸣槐花枝。"
            ]
        },
        {
            "title": "将之饶州",
            "content": [
                "明月满深浦，愁人卧孤舟。",
                "烦冤寝不得，夏夜长于秋。",
                "苦乏衣食资，远为江海游。",
                "光阴坐迟暮，乡国行阻修。",
                "身病向鄱阳，家贫寄徐州。",
                "前事与后事，岂堪心并忧。",
                "忧来起长望，但见江水流。",
                "云树霭苍苍，烟波淡悠悠。",
                "故园迷处所，一念堪白头。"
            ]
        },
        {
            "title": "秋日",
            "content": [
                "池残寥落水，窗下悠扬日。",
                "袅袅秋风多，槐花半成实。",
                "下有独立人，年来四十一。"
            ]
        },
        {
            "title": "白发",
            "content": [
                "白发知时节，暗与我有期。",
                "今朝日阳里，梳落数茎丝。",
                "家人不惯见，悯默为我悲。",
                "我云何足怪，此意尔不知。",
                "凡人年三十，外壮中已衰。",
                "但思寝食味，已减二十时。",
                "况我今四十，本来形貌羸。",
                "书魔昏两眼，酒病沉四肢。",
                "亲爱日零落，在者仍别离。",
                "身心久如此，白发生已迟。",
                "由来生老死，三病长相随。",
                "除却念无生，人间无药治。"
            ]
        },
        {
            "title": "重到渭上旧居",
            "content": [
                "旧居清渭曲，开门当蔡渡。",
                "十年方一还，几欲迷归路。",
                "追思昔日行，感伤故游处。",
                "插柳作高林，种桃成老树。",
                "因惊成人者，尽是旧童孺。",
                "试问旧老人，半为绕村墓。",
                "浮生同过客，前后递来去。",
                "白日如弄珠，出没光不住。",
                "人物日改变，举目悲所遇。",
                "回念念我身，安得不衰暮。",
                "朱颜销不歇，白发生无数。",
                "唯有山门外，三峰色如故。"
            ]
        },
        {
            "title": "和元九悼往  感旧蚊帱作。",
            "content": [
                "美人别君去，自去无处寻。",
                "旧物零落尽，此情安可任？",
                "唯有缬纱幌，尘埃日夜侵。",
                "馨香与颜色，不似旧时深。",
                "透影灯耿耿，笼光月沉沉。",
                "中有孤眠客，秋凉生夜衾。",
                "旧宅牡丹院，新坟松柏林。",
                "梦中咸阳泪，觉后江陵心。",
                "含此隔年恨，发为中夜吟。",
                "无论君自感，闻者欲沾襟。"
            ]
        },
        {
            "title": "初与",
            "content": [
                "永寿寺中语，新昌坊北分。",
                "归来数行泪，悲事不悲君。",
                "悠悠蓝田路，自去无消息。",
                "计君食宿程，已过商山北。",
                "昨夜云四散，千里同月色。",
                "晓来梦见君，应是君相忆。",
                "梦中握君手，问君意何如？",
                "君言苦相忆，无人可寄书。",
                "觉来未及说，叩门声冬冬。",
                "言是商州使，送君书一封。",
                "枕上忽惊起，颠倒著衣裳。",
                "开缄见手札，一纸十三行。",
                "上论迁谪心，下说离别肠。",
                "心肠都未尽，不暇叙炎凉。",
                "云作此书夜，夜宿商州东。",
                "独对孤灯坐，阳城山馆中。",
                "夜深作书毕，山月向西斜。",
                "月下何所有，一树紫桐花。",
                "桐花半落时，复道正相思。",
                "殷勤书背后，兼寄桐花诗。",
                "桐花诗八韵，思绪一何深。",
                "以我今朝意，忆君此夜心。",
                "一章三遍读，一句十回吟。",
                "珍重八十字，字字化为金。"
            ]
        },
        {
            "title": "早朝贺雪寄陈山人",
            "content": [
                "长安盈尺雪，早朝贺君喜。",
                "将赴银台门，始出新昌里。",
                "上堤马蹄滑，中路蜡烛死。",
                "十里向北行，寒风吹破耳。",
                "待漏五门外，候对三殿里。",
                "须鬓冻生冰，衣裳冷如水。",
                "忽思仙游谷，暗谢陈居士。",
                "暖覆褐裘眠，日高应未起。"
            ]
        },
        {
            "title": "立秋日曲江忆元九",
            "content": [
                "下马柳阴下，独上堤上行。",
                "故人千万里，新蝉三两声。",
                "城中曲江水，江上江陵城。",
                "两地新秋思，应同此日情。"
            ]
        },
        {
            "title": "酬张太祝晚秋卧病见寄",
            "content": [
                "高才淹礼寺，短羽翔禁林。",
                "西街居处远，北阙官曹深。",
                "君病不来访，我忙难往寻。",
                "差池终日别，寥落经年心。",
                "露湿绿芜地，月寒红树阴。",
                "况兹独愁夕，闻彼相思吟。",
                "上叹言笑阻，下嗟时岁侵。",
                "容衰晓窗镜，思苦秋弦琴。",
                "一章锦绣段，八韵琼瑶音。",
                "何以报珍重？惭无双南金。"
            ]
        },
        {
            "title": "曲江感秋  五年作。",
            "content": [
                "沙草新雨地，岸柳凉风枝。",
                "三年感秋意，并在曲江池。",
                "早蝉已嘹唳，晚荷复离披。",
                "前秋去秋思，一一生此时。",
                "昔人三十二，秋兴已云悲。",
                "我今欲四十，秋怀亦可知。",
                "岁月不虚设，此身随日衰。",
                "暗老不自觉，直到鬓成丝。"
            ]
        },
        {
            "title": "劝酒寄元九",
            "content": [
                "薤叶有朝露，槿枝无宿花。",
                "君今亦如此，促促生有涯。",
                "既不逐禅僧，林下学楞伽。",
                "又不随道士，山中炼丹砂。",
                "百年夜分半，一岁春无多。",
                "何不饮美酒，胡然自悲嗟。",
                "俗号销愁药，神速无以加。",
                "一杯驱世虑，两杯反天和。",
                "三杯即酩酊，或笑任狂歌。",
                "陶陶复兀兀，吾孰知其他？",
                "况在名利途，平生有风波。",
                "深心藏陷阱，巧言织网罗。",
                "举目非不见，不醉欲如何？"
            ]
        },
        {
            "title": "秋题牡丹丛",
            "content": [
                "晚丛白露夕，衰叶凉风朝。",
                "红艳久已歇，碧芳今亦销。",
                "幽人坐相对，心事共萧条。"
            ]
        },
        {
            "title": "清龙寺早夏",
            "content": [
                "尘埃经小雨，地高倚长坡。",
                "日西寺门外，景气含清和。",
                "闲有老僧立，静无凡客过。",
                "残茑意思尽，新叶阴凉多。",
                "春去来几日，夏云忽嵯峨。",
                "朝朝感时节，年鬓暗蹉跎。",
                "胡为恋朝市，不去归烟萝？",
                "青山寸步地，自问心如何？"
            ]
        },
        {
            "title": "新丰路逢故人",
            "content": [
                "尘土长路晚，风烟废宫秋。",
                "相逢立马语，尽日此桥头。",
                "知君不得意，郁郁来西游。",
                "惆怅新丰店，何人识马周？"
            ]
        },
        {
            "title": "别舍弟后月夜",
            "content": [
                "悄悄初别夜，去住两盘桓。",
                "行子孤灯店，居人明月轩。",
                "平生共贫苦，未必日成欢。",
                "及此暂为别，怀抱已忧烦。",
                "况是庭叶尽，复思山路寒。",
                "如何为不念？马瘦衣裳单。"
            ]
        },
        {
            "title": "出关路",
            "content": [
                "山川函谷路，尘土游子颜。",
                "萧条去国意，秋风生故关。"
            ]
        },
        {
            "title": "早梳头",
            "content": [
                "夜沐早梳头，窗明秋镜晓。",
                "飒然握中发，一沐知一少。",
                "年事渐磋跎，世缘方缴绕。",
                "不学空门法，老病何由了？",
                "未得无生心，白头亦为夭。"
            ]
        },
        {
            "title": "春暮寄元九",
            "content": [
                "梨花结成实，燕卵花为雏。",
                "时物又若此，道情复何如？",
                "但觉日月促，不嗟年岁徂。",
                "浮生都是梦，老小亦何殊？",
                "唯与故人别，江陵初谪居。",
                "时时一相见，此意未全除。"
            ]
        },
        {
            "title": "早秋曲江感怀",
            "content": [
                "离离暑云散，袅袅凉风起。",
                "池上秋又来，荷花半成子。",
                "朱颜易销歇，白日无穷已。",
                "人寿不如山，年光急于水。",
                "青芜与红蓼，岁岁秋相似。",
                "去岁此悲秋，今秋复来此。"
            ]
        },
        {
            "title": "禁中秋宿",
            "content": [
                "风翻朱里幕，雨冷通中枕。",
                "耿耿背斜灯，秋床一人寝。"
            ]
        },
        {
            "title": "别元九后咏所怀",
            "content": [
                "零落桐叶雨，萧条槿花风。",
                "悠悠早秋意，生此幽闲中。",
                "况与故人别，中怀正无悰。",
                "勿云不相送，心到青门东。",
                "相知岂在多，但问同不同。",
                "同心一人去，坐觉长安空。"
            ]
        },
        {
            "title": "初见白发",
            "content": [
                "白发生一茎，朝来明镜里。",
                "勿言一茎少，满头从此始。",
                "青山方远别，黄绶初从仕。",
                "未料容鬓间，蹉跎忽如此。"
            ]
        },
        {
            "title": "赠卖松者",
            "content": [
                "一束苍苍色，知从涧底来。",
                "斫掘经几日，枝叶满尘埃。",
                "不买非他意，城中无地栽。"
            ]
        },
        {
            "title": "翰林院中感秋怀王质夫  王居仙游山。",
            "content": [
                "何处感时节，新蝉禁中闻。",
                "宫槐有秋意，风夕花纷纷。",
                "寄迹鸳鹭行，归心鸥鹤群。",
                "唯有王居士，知予忆白云。",
                "何日仙游寺，潭前秋见君？"
            ]
        },
        {
            "title": "寄题周至厅前双松  两松自仙游山移植县厅。",
            "content": [
                "忆昨为吏日，折腰多苦辛。",
                "归家不自适，无计慰心神。",
                "手栽两树松，聊以当嘉宾。",
                "乘春日一溉，生意渐欣欣。",
                "清韵度秋在，绿茸随日新。",
                "始怜涧底色，不忆城中春。",
                "有时昼掩关，双影对一身。",
                "尽日不寂寞，意中如三人。",
                "忽奉宣室诏，征为文苑臣。",
                "闲来一惆怅，恰似别交亲。",
                "早知烟翠前，攀玩不逡巡。",
                "悔从白云里，移尔落嚣尘。"
            ]
        },
        {
            "title": "曲江早秋  二年作。",
            "content": [
                "秋波红蓼水，夕照青芜岸。",
                "独信马蹄行，曲江池四畔。",
                "早凉晴后至，残暑暝来散。",
                "方喜炎燠销，复嗟时节换。",
                "我年三十六，冉冉昏复旦。",
                "人寿七十稀，七十新过半。",
                "且当对酒笑，勿起临风叹。"
            ]
        },
        {
            "title": "寄江南兄弟",
            "content": [
                "分散骨肉恋，趋驰名利牵。",
                "一奔尘埃马，一泛风波船。",
                "忽忆分手时，悯默秋风前。",
                "别来朝复夕，积日成七年。",
                "花落城中地，春深江上天。",
                "登楼东南望，鸟灭烟苍然。",
                "相去复几许？道里近三千。",
                "平地犹难见，况乃隔山川。"
            ]
        },
        {
            "title": "秋霖中过尹纵之仙游山居",
            "content": [
                "惨惨八月暮，连连三日霖。",
                "邑居尚愁寂，况乃在山林。",
                "林下有志士，苦学惜光阴。",
                "岁晚千万虑，并入方寸心。",
                "岩鸟共旅宿，草虫伴愁吟。",
                "秋天床席冷，夜雨灯火深。",
                "怜君寂寞意，携酒一相寻。"
            ]
        },
        {
            "title": "新栽竹",
            "content": [
                "佐邑意不适，闭门秋草生。",
                "何以娱野性？种竹百余茎。",
                "见此溪上色，忆得山中情。",
                "有时公事暇，尽日绕栏行。",
                "勿言根未固，勿言阴未成。",
                "已觉庭宇内，稍稍有余清。",
                "最爱近窗卧，秋风枝有声。"
            ]
        },
        {
            "title": "权摄昭应，",
            "content": [
                "夏闰秋候早，七月风骚骚。",
                "渭川烟景晚，骊山宫殿高。",
                "丹殿子司谏，赤县我徒劳。",
                "相去半日程，不得同游遨。",
                "到官来十日，览镜生二毛。",
                "可怜趋走吏，尘土满青袍。",
                "邮传拥两驿，簿书堆六曹。",
                "为问纲纪掾，何必使铅刀？"
            ]
        },
        {
            "title": "伤杨弘贞",
            "content": [
                "颜子昔短命，仲尼惜其贤。",
                "杨生亦好学，不幸复徒然。",
                "谁识天地意，独与龟鹤年。"
            ]
        },
        {
            "title": "西明寺牡丹花时忆元九",
            "content": [
                "前年题名处，今日看花来。",
                "一作芸香吏，三见牡丹开。",
                "岂独花堪惜，方知老暗催。",
                "何况寻花伴，东都去未回。",
                "讵知红芳侧，春尽思悠哉。"
            ]
        },
        {
            "title": "春葺新居",
            "content": [
                "江州司马日，忠州刺史时。",
                "栽松满后院，种柳荫前墀。",
                "彼皆非吾土，栽种尚忘疲。",
                "况兹是我宅，葺艺固其宜。",
                "平旦领仆使，乘春亲指挥。",
                "移花夹暖室，徙竹覆寒池。",
                "池水变绿色，池芳动清辉。",
                "寻芳弄水坐，尽日心熙熙。",
                "一物苟可适，万缘都若遗。",
                "设如宅门外，有事吾不知。"
            ]
        },
        {
            "title": "池畔二首",
            "content": [
                "结构池西廊，疏理池东树。",
                "此意人不知，欲为待月处。",
                "持刀间密竹，竹少风来多。",
                "此意人不会，欲令池有波。"
            ]
        },
        {
            "title": "晏起",
            "content": [
                "鸟鸣庭树上，日照屋檐时。",
                "老去慵转极，寒来起尤迟。",
                "厚薄被适性，高低枕得宜。",
                "神安体稳暖，此味何人知？",
                "睡足仰头坐，兀然无所思。",
                "如未凿七窍，若都遗四肢。",
                "缅想长安客，早朝霜满衣。",
                "彼此各自适，不知谁是非。"
            ]
        },
        {
            "title": "林",
            "content": [
                "扶杖起病初，策马力未任。",
                "既懒出门去，亦无客来寻。",
                "以此遂成闲，闲步绕园林。",
                "天晓烟景淡，树寒鸟雀深。",
                "一酌池上酒，数声竹间吟。",
                "寄言东曹长，当知幽独心。"
            ]
        },
        {
            "title": "自咏",
            "content": [
                "夜镜隐白发，朝酒发红颜。",
                "可怜假年少，自笑须臾间。",
                "朱砂贱如土，不解烧为丹。",
                "玄鬓化为雪，未闻休得官。",
                "咄哉个丈夫，心性何堕顽。",
                "但遇诗与酒，便忘寝与餐。",
                "高声发一吟，似得诗中仙。",
                "引满饮一盏，尽忘身外缘。",
                "昔有醉先生，席地而幕天。",
                "于今居处在，许我当中眠。",
                "眠罢又一酌，酌罢又一篇。",
                "回面顾妻子，生计方落然。",
                "诚知此事非，又过知非年。",
                "岂不欲自改，改即心不安。",
                "且向安处去，其余皆老闲。"
            ]
        },
        {
            "title": "鹤",
            "content": [
                "人各有所好，物固无常宜。",
                "谁谓尔能舞，不如闲立时。"
            ]
        },
        {
            "title": "琴",
            "content": [
                "置琴曲几上，慵坐但含情。",
                "何烦故挥弄，风弦自有声。"
            ]
        },
        {
            "title": "移家入新宅",
            "content": [
                "移家入新宅，罢郡有余资。",
                "既可避燥湿，复免忧寒饥。",
                "疾平未还假，官闲得分司。",
                "幸有禄俸在，而无职役羁。",
                "清旦盥漱毕，开轩卷帘帏。",
                "家人及鸡犬，随我亦熙熙。",
                "取兴或寄酒，放情不过诗。",
                "何必苦修道，此即是无为。",
                "外累信已遣，中怀时有思。",
                "有思一何远，默坐低双眉。",
                "十载囚窜客，万里征戍儿。",
                "春朝锁笼鸟，冬夜支床龟。",
                "驿马走四蹄，痛酸无歇期。",
                "碨牛封两目，阍闭何人知。",
                "谁能脱放去，四散任所之。",
                "各得适其性，如吾今日时。"
            ]
        },
        {
            "title": "洛中偶作  自此后诗在东都作。",
            "content": [
                "五年职翰林，四年莅浔阳。",
                "一年巴郡守，半年南宫郎。",
                "二年直纶阁，三年刺史堂。",
                "凡此十五载，有诗千余章。",
                "境兴周万象，土风备四方。",
                "独无洛中作，能不心悢悢。",
                "今为春宫长，始来游此乡。",
                "徘徊伊涧上，睥睨嵩少傍。",
                "遇物辄一咏，一咏倾一觞。",
                "笔下成释憾，卷中同补亡。",
                "往往顾自哂，眼昏须鬓苍。",
                "不知老将至，犹自放诗狂。"
            ]
        },
        {
            "title": "洛下卜居",
            "content": [
                "三年典郡归，所得非金帛。",
                "天竺石两片，华亭鹤一只。",
                "饮啄供稻粱，包裹用茵席。",
                "诚知是劳费，其奈心爱惜。",
                "远从余杭郭，同到洛阳陌。",
                "下担拂云根，开笼展霜翮。",
                "贞姿不可杂，高性宜其适。",
                "遂就无尘坊，仍求有水宅。",
                "东南得幽境，树老寒泉碧。",
                "池畔多竹阴，门前少人迹。",
                "未请中庶禄，且脱双骖易。",
                "岂独为身谋？安吾鹤与石。"
            ]
        },
        {
            "title": "寄元九",
            "content": [
                "身为近密拘，心为名检缚。",
                "月夜与花时，少逢杯酒乐。",
                "唯有元夫子，闲来同一酌。",
                "把手或酣歌，展眉时笑谑。",
                "今春除御史，前月之东洛。",
                "别来未开颜，尘埃满樽杓。",
                "蕙风晚香尽，槐雨余花落。",
                "秋意一萧条，离容两寂寞。",
                "况随白日老，共负青山约。",
                "谁识相念心，鞲鹰与笼鹤。"
            ]
        },
        {
            "title": "舟中李山人访宿",
            "content": [
                "日暮舟悄悄，烟生水沉沉。",
                "何以延宿客？夜酒与秋琴。",
                "来客道门子，来自嵩高岑。",
                "轩轩举云貌，豁豁开清襟。",
                "得意言语断，入玄滋味深。",
                "默然相顾哂，心适而忘心。"
            ]
        },
        {
            "title": "自余杭归",
            "content": [
                "为郡已多暇，犹少勤吏职。",
                "罢郡更安闲，无所劳心力。",
                "舟行明月下，夜泊清淮北。",
                "岂止吾一身，举家同燕息。",
                "三年请禄俸，颇有余衣食。",
                "乃至僮仆间，皆无冻馁色。",
                "行行弄云水，步步近乡国。",
                "妻子在我前，琴书在我侧。",
                "此外吾不知，于焉心自得。"
            ]
        },
        {
            "title": "别萱桂",
            "content": [
                "使君竟不住，萱桂徒栽种。",
                "桂有留人名，萱无忘忧用。",
                "不如江畔月，步步来相送。"
            ]
        },
        {
            "title": "赠苏少府",
            "content": [
                "籍甚二十年，今日方款颜。",
                "相送嵩洛下，论心杯酒间。",
                "河亚懒出入，府寮多闭关。",
                "苍发彼此老，白日寻常闲。",
                "朝欲携手出，暮思联骑还。",
                "何当挈一榼？同宿龙门山。"
            ]
        },
        {
            "title": "除官去未间",
            "content": [
                "除官去未间，半月恣游讨。",
                "朝寻霞外寺，暮宿波上岛。",
                "新树少于松，平湖半连草。",
                "跻攀有次第，赏玩无昏早。",
                "有时骑马醉，兀兀冥天造。",
                "穷通与生死，其奈吾怀抱？",
                "江山信为美，齿发行将老。",
                "在郡诚未厌，归乡去亦好。"
            ]
        },
        {
            "title": "仲夏斋戒月",
            "content": [
                "仲夏斋戒月，三旬断腥膻。",
                "自觉心骨爽，行起身翩翩。",
                "始知绝粒人，四体更轻便。",
                "初能脱病患，久必成神仙。",
                "御寇驭泠风，赤松游紫烟。",
                "常疑此说谬，今乃知其然。",
                "我年过半百，气衰神不全。",
                "已垂两鬓丝，难补三丹田。",
                "但减荤血味，稍结清净缘。",
                "脱巾且修养，聊以终天年。"
            ]
        },
        {
            "title": "南停对酒送春",
            "content": [
                "含桃实已落，红薇花尚熏。",
                "冉冉三月尽，晚莺城上闻。",
                "独持一杯酒，南亭送残春。",
                "半酣忽长歌，歌中何所云？",
                "云我五十余，未是苦老人。",
                "刺史二千石，亦不为贱贫。",
                "天下三品官，多老于我身。",
                "同年登第者，零落无一分。",
                "亲故半为鬼，僮朴多见孙。",
                "念此聊自解，逢酒且欢欣。"
            ]
        },
        {
            "title": "食饱",
            "content": [
                "食饱拂枕卧，睡足起闲吟。",
                "浅酌一杯酒，缓弹数弄琴。",
                "既可畅情性，亦足傲光阴。",
                "谁知利名尽，无复长安心。"
            ]
        },
        {
            "title": "病中逢秋",
            "content": [
                "不见诗酒客，卧来半月余。",
                "合和新药草，寻检旧方书。",
                "晚霁烟景度，早凉窗户虚。",
                "雪生衰鬓久，秋入病心初。",
                "卧簟蕲竹冷，风襟邛葛疏。",
                "夜来身校健，小饮复何如？"
            ]
        },
        {
            "title": "吾雏",
            "content": [
                "吾雏字阿罗，阿罗才七龄。",
                "嗟吾不才子，怜汝无弟兄。",
                "抚养虽骄呆，性识颇聪明。",
                "学母画眉样，效吾咏诗声。",
                "我齿今欲堕，汝齿昨始生。",
                "我头发尽落，汝顶髻初成。",
                "老幼不相待，父衰汝孩婴。",
                "缅想古人心，慈爱亦不轻。",
                "蔡邕念文姬，于公叹缇萦。",
                "敢求得汝力？但未忘父情。"
            ]
        },
        {
            "title": "官舍",
            "content": [
                "高树换新叶，阴阴覆地隅。",
                "何言太守宅，有似幽人居。",
                "太守卧其下，闲慵两有余。",
                "起尝一瓯茗，行读一卷书。",
                "早梅结青实，残樱落红珠。",
                "稚女弄庭果，嬉戏牵人裾。",
                "是日晚弥静，巢禽下相呼。",
                "啧啧护儿鹊，哑哑母子乌。",
                "岂唯云鸟尔，吾亦引吾雏。"
            ]
        },
        {
            "title": "郡斋暇日，辱",
            "content": [
                "新年多暇日，晏起褰帘坐。",
                "睡足心更慵，日高头未裹。",
                "徐倾下药酒，稍爇煎茶火。",
                "谁伴寂寥身？无弦琴在左。",
                "遥思毗陵馆，春深物袅娜。",
                "波拂黄柳梢，风摇白梅朵。",
                "衙门排晓戟，铃阁开朝锁。",
                "太守水西来，朱衣垂素舸。",
                "良晨不易得，佳会无由果。",
                "五马正相望，双鱼忽前堕。",
                "鱼中获瑰宝，持玩何磊砢。",
                "一百六十言，字字灵珠颗。",
                "上申心款曲，下叙时坎坷。",
                "才富不如君，道孤还似我。",
                "敢辞官远慢，且贵身安妥。",
                "勿复问荣枯，冥心无不可。"
            ]
        },
        {
            "title": "郡中即事",
            "content": [
                "漫漫潮初平，熙熙春日至。",
                "空阔远江山，晴明好天气。",
                "外有适意物，中无系心事。",
                "数篇对竹吟，一杯望云醉。",
                "行携杖扶力，卧读书取睡。",
                "久养病形骸，深谙闲气味。",
                "遥思九城陌，扰扰趋名利。",
                "今朝是双日，朝谒多轩骑。",
                "宠者防悔尤，权者怀忧畏。",
                "为报高车盖，恐非真富贵。"
            ]
        },
        {
            "title": "立春后五日",
            "content": [
                "立春后五日，春态纷婀娜。",
                "白日斜渐长，碧云低欲堕。",
                "残冰坼玉片，新萼排红颗。",
                "遇物尽欣欣，爱春非独我。",
                "迎芳后园立，就暖前檐坐。",
                "还有惆怅心，欲别红炉火。"
            ]
        },
        {
            "title": "咏怀",
            "content": [
                "昔为凤阁郎，今为二千石。",
                "自觉不如今，人言不如昔。",
                "昔虽居近密，终日多忧惕。",
                "有诗不敢吟，有酒不敢吃。",
                "今虽在疏远，竟岁无牵役。",
                "饱食坐终朝，长歌醉通夕。",
                "人生百年内，疾速如过隙。",
                "先务身安闲，次要心欢适。",
                "事有得而失，物有损而益。",
                "所以见道人，观心不观迹。"
            ]
        },
        {
            "title": "郡亭",
            "content": [
                "平旦起视事，亭午卧掩关。",
                "除亲簿领外，多在琴书前。",
                "况有虚白亭，坐见海门山。",
                "潮来一凭槛，宾至一开筵。",
                "终朝对云水，有时听管弦。",
                "持此聊过日，非忙亦非闲。",
                "山林太寂寞，朝阙空喧烦。",
                "唯兹郡阁内，嚣静得中间。"
            ]
        },
        {
            "title": "狂歌词",
            "content": [
                "明月照君席，白露沾我衣。",
                "劝君酒杯满，听我狂歌词。",
                "五十已后衰，二十已前痴。",
                "昼夜又分半，其间几何时？",
                "生前不欢乐，死后有余赀。",
                "焉用黄墟下，珠衾玉匣为？"
            ]
        },
        {
            "title": "清调吟",
            "content": [
                "索索风戒寒，沉沉日藏耀。",
                "劝君饮浊醪，听我吟清调。",
                "芳节变穷阴，朝光成夕照。",
                "与君生此世，不合长年少。",
                "今晨从此过，明日安能料？",
                "若不结跏禅，即须开口笑。"
            ]
        },
        {
            "title": "初领郡政衙退登东楼作",
            "content": [
                "鳏茕心所念，简牍手自操。",
                "何言符竹贵，未免州县劳。",
                "赖是余杭郡，台榭绕官曹。",
                "凌晨亲政事，向晚恣游遨。",
                "山冷微有雪，波平未生涛。",
                "水心如镜面，千里无纤毫。",
                "直下江最阔，近东楼更高。",
                "烦襟与滞念，一望皆遁逃。"
            ]
        },
        {
            "title": "自蜀江至",
            "content": [
                "江从西南来，浩浩无旦夕。",
                "长波逐若泻，连山凿如劈。",
                "千年不壅溃，万姓无垫溺。",
                "不尔民为鱼，大哉禹之绩。",
                "导岷既艰远，距海无咫尺。",
                "胡为不讫功，余水斯委积？",
                "洞庭与青草，大小两相敌。",
                "混合万丈深，淼茫千里白。",
                "每岁秋夏时，浩大吞七泽。",
                "水族窟穴多，农人土地窄。",
                "我今尚嗟叹，禹岂不爱惜？",
                "邈未究其由，想古观遗迹。",
                "疑此苗人顽，恃险不终役。",
                "帝亦无奈何，留患与今昔。",
                "水流天地内，如身有血脉。",
                "滞则为疽疣，治之在针石。",
                "安得禹复生，为唐水官伯？",
                "手提倚天剑，重来亲指画。",
                "疏流似剪纸，决壅同裂帛。",
                "渗作膏腴田，踏平鱼鳖宅。",
                "龙宫变闾里，水府生禾麦。",
                "坐添百万户，书我司徒籍。"
            ]
        },
        {
            "title": "无题",
            "content": [
                "秋水淅红粒，朝烟烹白鳞。",
                "一食饱至夜，一卧安达晨。",
                "晨无朝谒劳，夜无直宿勤。",
                "不知两掖客，何似扁舟人？",
                "尚想到郡日，且称守土臣。",
                "犹须副忧寄，恤隐安疲民。",
                "期年庶报政，三年当退身。",
                "终使沧浪水，濯吾缨上尘。"
            ]
        },
        {
            "title": "山雉",
            "content": [
                "五步一啄草，十步一饮水。",
                "适性遂其生，时哉山梁雉。",
                "梁上无罾缴，梁下无鹰鹯。",
                "雌雄与群雏，皆得终天年。",
                "嗟嗟笼下鸡，及彼池中雁。",
                "既有稻粱恩，必有牺牲患。"
            ]
        },
        {
            "title": "山路偶兴",
            "content": [
                "筋力未全衰，仆马不至弱。",
                "又多山水趣，心赏非寂寞。",
                "扪萝上烟岭，蹋石穿云壑。",
                "谷鸟晚仍啼，洞花秋不落。",
                "提笼复携榼，遇胜时停泊。",
                "泉憩茶数瓯，岚行酒一酌。",
                "独吟还独啸，此兴殊未恶。",
                "假使在城时，终年有何乐。"
            ]
        },
        {
            "title": "枯桑",
            "content": [
                "道傍老枯树，枯来非一朝。",
                "皮黄外尚活，心黑中先焦。",
                "有似多忧者，非因外火烧。"
            ]
        },
        {
            "title": "登商山最高顶",
            "content": [
                "高高此山顶，四望唯烟云。",
                "下有一条路，通达楚与秦。",
                "或名诱其心，或利牵其身。",
                "乘者及负者，来去何云云。",
                "我亦斯人徒，未能出嚣尘。",
                "七年三往复，何得笑他人。"
            ]
        },
        {
            "title": "秋蝶",
            "content": [
                "秋花紫蒙蒙，秋蝶黄茸茸。",
                "花低蝶新小，飞戏丛西东。",
                "日暮凉风来，纷纷花落丛。",
                "夜深白露冷，蝶已死丛中。",
                "朝生夕俱死，气类各相从。",
                "不见千年鹤，多栖百丈松？"
            ]
        },
        {
            "title": "马上作",
            "content": [
                "处世非不遇，荣身颇有余。",
                "勋为上柱国，爵乃朝大夫。",
                "自问有何才？两入承明庐。",
                "又问有何政？再驾朱轮车。",
                "矧予东山人，自惟朴且疏。",
                "弹琴复有酒，且慕嵇阮徒。",
                "暗被乡里荐，误上贤能书。",
                "一列朝士籍，遂为世网拘。",
                "高有罾缴忧，下有陷阱虞。",
                "每觉宇宙窄，未尝心体舒。",
                "磋跎二十年，颔下生白须。",
                "何言左迁去？尚获专城居。",
                "杭州五千里，往若投渊鱼。",
                "虽未脱簪组，且来泛江湖。",
                "吴中多诗人，亦不少酒酤。",
                "高声咏篇什，大笑飞杯盂。",
                "五十未全老，尚可且欢娱。",
                "用兹送日月，君以为何如？",
                "秋风起江上，白日落路隅。",
                "回首语五马，去矣勿踟蹰。"
            ]
        },
        {
            "title": "思竹窗",
            "content": [
                "不忆西省松，不忆南宫菊。",
                "唯忆新昌堂，萧萧北窗竹。",
                "窗间枕簟在，来后何人宿？"
            ]
        },
        {
            "title": "感旧纱帽  帽即故李侍郎所赠。",
            "content": [
                "昔君乌纱帽，赠我白头翁。",
                "帽今在顶上，君已归泉中。",
                "物故犹堪用，人亡不可逢。",
                "岐山今夜月，坟树正秋风。"
            ]
        },
        {
            "title": "过紫霞兰若",
            "content": [
                "我爱此山头，及此三登历。",
                "紫霞旧精舍，寥落空泉石。",
                "朝市日喧隘，云林长悄寂。",
                "犹存住寺僧，肯有归山客？"
            ]
        },
        {
            "title": "桐树馆重题",
            "content": [
                "阶前下马时，梁上题诗处。",
                "惨澹病使君，萧疏老松树。",
                "自嗟还自哂，又向杭州去。"
            ]
        },
        {
            "title": "自望",
            "content": [
                "长途发已久，前馆行未至。",
                "体倦目已昏，瞌然遂成睡。",
                "右袂尚垂鞭，左手暂委辔。",
                "忽觉问仆夫，才行百步地。",
                "形神分处所，迟速相乖异。",
                "马上几多时，梦中无限事。",
                "诚哉达人语，百龄同一寐。"
            ]
        },
        {
            "title": "宿蓝桥对月",
            "content": [
                "昨夜凤池头，今夜蓝溪口。",
                "明月本无心，行人自回首。",
                "新秋松影下，半夜钟声后。",
                "清影不宜昏，聊将茶代酒。"
            ]
        },
        {
            "title": "宿清源寺",
            "content": [
                "往谪浔阳去，夜憩辋溪曲。",
                "今为钱塘行，重经兹寺宿。",
                "尔来几何岁？溪草二八绿。",
                "不见旧房僧，苍然新树木。",
                "虚空走日月，世界迁陵谷。",
                "我生寄期间，孰能逃倚伏？",
                "随缘又南去，好住东廊竹。"
            ]
        },
        {
            "title": "骆生弃官居此二十余年。",
            "content": [
                "茅覆环堵亭，泉添方丈沼。",
                "红芳照水荷，白颈观鱼鸟。",
                "拳石苔苍翠，尺波烟杳渺。",
                "但问有意无，勿论池大小。",
                "门前车马路，奔走无昏晓。",
                "名利驱人心，贤愚同扰扰。",
                "善哉骆处士，安置身心了。",
                "何乃独多君？丘园居者少。"
            ]
        },
        {
            "title": "初出城留别",
            "content": [
                "朝从紫禁归，暮出青门去。",
                "勿言城东陌，便是江南路。",
                "扬鞭簇车马，挥手辞亲故。",
                "我生本无乡，心安是归处。"
            ]
        },
        {
            "title": "长庆二年",
            "content": [
                "太原一男子，自顾庸且鄙。",
                "老逢不次恩，洗拔出泥滓。",
                "既居可言地，愿助朝廷理。",
                "伏阁三上章，戆愚不称旨。",
                "圣人存大体，优贷容不死。",
                "凤诏停舍人，鱼书除刺史。",
                "置怀齐宠辱，委顺随行止。",
                "我自得此心，于兹十年矣。",
                "余杭乃名郡，郡郭临江汜。",
                "已想海门山，潮声来入耳。",
                "昔予贞元初，羁旅曾游此。",
                "甚觉太守尊，亦谙鱼酒美。",
                "因生江海兴，每羡沧浪水。",
                "尚拟拂衣行，况今兼禄仕。",
                "青山峰峦接，白日烟尘起。",
                "东道既不通，改辕遂南指。",
                "自秦穷楚越，浩荡五千里。",
                "闻有贤主人，而多好山水。",
                "是行颇为惬，所历良可纪。",
                "策马度蓝溪，胜游从此始。"
            ]
        },
        {
            "title": "郭虚舟相访",
            "content": [
                "朝暖就南轩，暮寒归后屋。",
                "晚酌一两杯，夜棋三四局。",
                "寒灰埋暗火，晓焰凝残烛。",
                "不嫌贫冷人，时来同一宿。"
            ]
        },
        {
            "title": "达理二首",
            "content": [
                "何物壮不老，何时穷不通。",
                "如彼音与律，宛转旋为宫。",
                "我命独何薄，多悴而少丰。",
                "当壮已先衰，暂泰还长穷。",
                "我无奈命何，委顺以待终。",
                "命无奈我何，方寸如虚空。",
                "瞢然与化俱，混然与俗同。",
                "谁能坐自苦，龃龉于其中。",
                "舒姑化为泉，牛哀病作虎。",
                "或柳生肘间，或男变为女。",
                "鸟兽及水木，本不与民伍。",
                "胡然生变迁，不待死归土。",
                "百骸是己物，尚不能为主。",
                "况彼时命间，倚伏何足数。",
                "时来不可遏，命去焉能取。",
                "唯当养浩然，吾闻达人语。"
            ]
        },
        {
            "title": "山中独吟",
            "content": [
                "人各有一癖，我癖在章句。",
                "万缘皆已消，此病独未去。",
                "每逢美风景，或对好亲故。",
                "高声咏一篇，恍若与神遇。",
                "自为江上客，半在山中住。",
                "有时新诗成，独上东岩路。",
                "身倚白石崖，手攀青桂树。",
                "狂吟惊林壑，猿鸟皆窥觑。",
                "恐为世所嗤，故就无人处。"
            ]
        },
        {
            "title": "夜琴",
            "content": [
                "蜀桐木性实，楚丝音韵清。",
                "调慢弹且缓，夜深十数声。",
                "入耳淡无味，惬心潜有情。",
                "自弄还自罢，亦不要人听。"
            ]
        },
        {
            "title": "题旧写真图",
            "content": [
                "我昔三十六，写貌在丹青。",
                "我今四十六，衰悴卧江城。",
                "岂止十年老，曾与众苦并。",
                "一照旧图画，无复昔仪形。",
                "形影默相顾，如弟对老兄。",
                "况使他人见，能不昧平生？",
                "羲和鞭日走，不为我少停。",
                "形骸属日月，老去何足惊。",
                "所恨凌烟阁，不得画功名。"
            ]
        },
        {
            "title": "山下宿",
            "content": [
                "独到山下宿，静向月中行。",
                "何处水边碓，夜舂云母声。"
            ]
        },
        {
            "title": "齐物二首",
            "content": [
                "青松高百尺，绿蕙低数寸。",
                "同生大块间，长短各有分。",
                "长者不可退，短者不可进。",
                "若用此理推，穷通两无闷。",
                "椿寿八千春，槿花不经宿。",
                "中间复何有，冉冉孤生竹。",
                "竹身三年老，竹色四时绿。",
                "虽谢椿有余，犹胜槿不足。"
            ]
        },
        {
            "title": "食后",
            "content": [
                "食罢一觉睡，起来两瓯茶。",
                "举头望日影，已复西南斜。",
                "乐人惜日促，忧人厌年赊。",
                "无忧无乐者，长短任生涯。"
            ]
        },
        {
            "title": "秋日怀杓直  时杓直出牧澧州。",
            "content": [
                "晚来天色好，独出江边步。",
                "忆与李舍人，曲江相近住。",
                "常云遇清景，必约同幽趣。",
                "若不访我来，还须觅君去。",
                "开眉笑相见，把手期何处。",
                "西寺老胡僧，南园乱松树。",
                "携持小酒榼，吟咏新诗句。",
                "同出复同归，从早直至暮。",
                "风雨忽消散，江山眇回互。",
                "浔阳与涔阳，相望空云雾。",
                "心期自乖旷，时景还如故。",
                "今日郡斋中，秋光谁共度。"
            ]
        },
        {
            "title": "赎鸡",
            "content": [
                "清晨临江望，水禽正喧繁。",
                "凫雁与鸥鹭，游扬戏朝暾。",
                "适有鬻鸡者，挈之来远村。",
                "飞鸣彼何乐，窘束此何冤。",
                "喔喔十四雏，罩缚同一樊。",
                "足伤金距缩，头抢花冠翻。",
                "经宿废饮啄，日高诣屠门。",
                "迟回未死间，饥渴欲相吞。",
                "常慕古人道，仁信及鱼豚。",
                "见兹生恻隐，赎放双林园。",
                "开笼解索时，鸡鸡听我言。",
                "与尔镪三百，小惠何足论。",
                "莫学衔环雀，崎岖谩报恩。"
            ]
        },
        {
            "title": "晚燕",
            "content": [
                "百鸟乳雏毕，秋燕独蹉跎。",
                "去社日已近，衔泥意如何。",
                "不悟时节晚，徒施工用多。",
                "人间事亦尔，不独燕营巢。"
            ]
        },
        {
            "title": "闲居",
            "content": [
                "肺病不饮酒，眼昏不读书。",
                "端然无所作，身意闲有余。",
                "鸡栖篱落晚，雪映林木疏。",
                "幽独已云极，何必山中居。"
            ]
        },
        {
            "title": "垂钓",
            "content": [
                "临水一长啸，忽思十年初。",
                "三登甲乙第，一入承明庐。",
                "浮生多变化，外事有盈虚。",
                "今来伴江叟，沙头坐钓鱼。"
            ]
        },
        {
            "title": "昔与微之在",
            "content": [
                "往子为御史，伊余忝拾遗。",
                "皆逢盛明代，俱登清近司。",
                "予系玉为佩，子曳绣为衣。",
                "从容香烟下，同侍白玉墀。",
                "朝见宠者辱，暮见安者危。",
                "纷纷无退者，相顾令人悲。",
                "宦情君早厌，世事我深知。",
                "常于荣显日，已约林泉期。",
                "况今各流落，身病齿发衰。",
                "不作卧云计，携手欲何之。",
                "待君女嫁后，及我官满时。",
                "稍无骨肉累，粗有渔樵资。",
                "岁晚青山路，白首期同归。"
            ]
        },
        {
            "title": "题座隅",
            "content": [
                "手不任执殳，肩不能荷锄。",
                "量力揆所用，曾不敌一夫。",
                "幸因笔砚功，得升仕进途。",
                "历官凡五六，禄俸及妻孥。",
                "左右有兼仆，出入有单车。",
                "自奉虽不厚，亦不至饥劬。",
                "若有人及此，旁观为何如？",
                "虽贤亦为幸，况我鄙且愚。",
                "伯夷古贤人，鲁山亦其徒。",
                "时哉无奈何，俱化为饿殍。",
                "念彼益自愧，不敢忘斯须。",
                "平生荣利心，破灭无遗余。",
                "犹恐尘妄起，题此于座隅。"
            ]
        },
        {
            "title": "望江楼上作",
            "content": [
                "江畔百尺楼，楼前千里道。",
                "凭高望平远，亦足舒怀抱。",
                "驿路使憧憧，关防兵草草。",
                "及兹多事日，尤觉闲人好。",
                "我年过不惑，休退诚非早。",
                "从此拂尘衣，归山未为老。"
            ]
        },
        {
            "title": "截树",
            "content": [
                "种树当前轩，树高柯叶繁。",
                "惜哉远山色，隐此蒙笼间。",
                "一朝持斧斤，手自截其端。",
                "万叶落头上，千峰来面前。",
                "忽似决云雾，豁达睹青天。",
                "又如所念人，久别一款颜。",
                "始有清风至，稍见飞鸟还。",
                "开怀东南望，目远心辽然。",
                "人各有偏好，物莫能两全。",
                "岂不爱柔条，不如见青山。"
            ]
        },
        {
            "title": "弄龟、罗",
            "content": [
                "有侄始六岁，字之为阿龟。",
                "有女生三年，其名曰罗儿。",
                "一始学笑语，一能诵歌诗。",
                "朝戏抱我足，夜眠枕我衣。",
                "汝生何其晚，我年行已衰。",
                "物情小可念，人意老多慈。",
                "酒美竟须坏，月圆终有亏。",
                "亦如恩爱缘，乃是忧恼资。",
                "举世同此累，吾安能去之。"
            ]
        },
        {
            "title": "闭关",
            "content": [
                "我心忘世久，世亦不我干。",
                "遂成一无事，因得长掩关。",
                "掩关来几时？仿佛二三年。",
                "著书已盈帙，生子欲能言。",
                "始悟身向老，复悲世多艰。",
                "回顾趋时者，役役尘壤间。",
                "岁暮竟何得？不如且安闲。"
            ]
        },
        {
            "title": "小池二首",
            "content": [
                "昼倦前斋热，晚爱小池清。",
                "映林余景没，近水微凉生。",
                "坐把蒲葵扇，闲吟三两声。",
                "有意不在大，湛湛方丈余。",
                "荷侧泻清露，萍开见游鱼。",
                "每一临此坐，忆归青溪居。"
            ]
        },
        {
            "title": "烹葵",
            "content": [
                "昨卧不夕食，今起乃朝饥。",
                "贫厨何所有，炊稻烹秋葵。",
                "红粒香复软，绿英滑且肥。",
                "饥来止于饱，饱后复何思。",
                "忆昔荣遇日，迨今穷退时。",
                "今亦不冻馁，昔亦无余资。",
                "口既不减食，身又不减衣。",
                "抚心私自问，何者是容衰。",
                "勿学常人意，其间分是非。"
            ]
        },
        {
            "title": "登香炉峰顶",
            "content": [
                "迢迢香炉峰，心存耳目想。",
                "终年牵物役，今日方一往。",
                "攀萝踏危石，手足劳俯仰。",
                "同游三四人，两人不敢上。",
                "上到峰之顶，目眩神恍恍。",
                "高低有万寻，阔狭无数丈。",
                "不穷视听界，焉识宇宙广。",
                "江水细如绳，湓城小于掌。",
                "纷吾何屑屑，未能脱尘鞅。",
                "归去思自嗟，低头入蚁壤。"
            ]
        },
        {
            "title": "答崔侍郎",
            "content": [
                "旦暮两蔬食，日中一闲眠。",
                "便是了一日，如此已三年。",
                "心不择时适，足不拣地安。",
                "穷通与远近，一贯无两端。",
                "常见今之人，其心或不然。",
                "在劳则念息，处静已思喧。",
                "如是用身心，无乃自伤残？",
                "坐输忧恼便，安得形神全？",
                "吾有二道友，蔼蔼崔与钱。",
                "同飞青云路，独堕黄泥泉。",
                "岁暮物万变，故情何不迁？",
                "应为平生心，与我同一源。",
                "帝乡远于日，美人高在天。",
                "谁谓万里别，常若在目前。",
                "泥泉乐者鱼，云路游者鸾。",
                "勿言云泥异，同在逍遥间。",
                "因君问心地，书后偶成篇。",
                "慎勿说向人，人多笑此言。"
            ]
        },
        {
            "title": "白云期  黄石岩下作。",
            "content": [
                "三十气太壮，胸中多是非。",
                "六十身太老，四体不支持。",
                "四十至五十，正是退闲时。",
                "年长识命分，心慵少营为。",
                "见酒兴犹在，登山力未衰。",
                "吾年幸当此，且与白云期。"
            ]
        },
        {
            "title": "草堂",
            "content": [
                "淙淙三峡水，浩浩万顷陂。",
                "未如新塘上，微风动涟漪。",
                "小萍加泛泛，初蒲正离离。",
                "红鲤二三寸，白莲八九枝。",
                "绕水欲成径，护堤方插篱。",
                "已被山中客，呼作白家池。"
            ]
        },
        {
            "title": "香",
            "content": [
                "香炉峰北面，遗爱寺西偏。",
                "白石何凿凿，清流亦潺潺。",
                "有松数十株，有竹千余竿。",
                "松张翠伞盖，竹倚青琅玕。",
                "其下无人居，惜哉多岁年。",
                "有时聚猿鸟，终日空风烟。",
                "时有沉冥子，姓白字乐天。",
                "平生无所好，见此心依然。",
                "如获终老地，忽乎不知远。",
                "架岩结茅宇，斫壑开茶园。",
                "何以洗我耳，屋头落飞泉。",
                "何以净我眼，砌下生白莲。",
                "左手携一壶，右手挈五弦。",
                "傲然意自足，箕踞于其间。",
                "兴酣仰天歌，歌中聊寄言。",
                "言我本野夫，误为世网牵。",
                "时来昔捧日，老去今归山。",
                "倦鸟得茂树，涸鱼返清源。",
                "舍此欲焉往，人间多险艰。"
            ]
        },
        {
            "title": "题元十八溪亭  亭在庐山东南五老峰下。",
            "content": [
                "怪君不喜仕，又不游州里。",
                "今日到幽居，了然知所以。",
                "宿君石溪亭，潺湲声满耳。",
                "饮君螺杯酒，醉卧不能起。",
                "见君五老峰，益悔居城市。",
                "爱君三男儿，始叹身无子。",
                "余方炉峰下，结室为居士。",
                "山北与山东，往来从此始。"
            ]
        },
        {
            "title": "游石门涧",
            "content": [
                "石门无旧径，披榛访遗迹。",
                "时逢山水秋，清辉如古昔。",
                "常闻慧远辈，题诗此岩壁。",
                "云覆莓苔封，苍然无处觅。",
                "萧疏野生竹，崩剥多年石。",
                "自从东晋后，无复人游历。",
                "独有秋涧声，潺湲空旦夕。"
            ]
        },
        {
            "title": "食笋",
            "content": [
                "此州乃竹乡，春笋满山谷。",
                "山夫折盈抱，抱来早市鬻。",
                "物以多为贱，双钱易一束。",
                "置之炊甑中，与饭同时熟。",
                "紫箨坼故锦，素肌掰新玉。",
                "每日遂加餐，经时不思肉。",
                "久为京洛客，此味常不足。",
                "且食勿踟蹰，南风吹作竹。"
            ]
        },
        {
            "title": "咏意",
            "content": [
                "常闻南华经，巧劳智忧愁。",
                "不如无能者，饱食但遨游。",
                "平生爱慕道，今日近此流。",
                "自来浔阳郡，四序忽已周。",
                "不分物黑白，但与时沉浮。",
                "朝餐夕安寝，用是为身谋。",
                "此外即闲放，时寻山水幽。",
                "春游慧远寺，秋上庾公楼。",
                "或吟诗一章，或饮茶一瓯。",
                "身心一无系，浩浩如虚舟。",
                "富贵亦有苦，苦在心危忧。",
                "贫贱亦有乐，乐在身自由。"
            ]
        },
        {
            "title": "栽杉",
            "content": [
                "劲叶森利剑，孤茎挺端标。",
                "才高四五尺，势若干青霄。",
                "移栽东窗前，爱尔寒不凋。",
                "病夫卧相对，日夕闲萧萧。",
                "昨为山中树，今为檐下条。",
                "虽然遇赏玩，无乃近尘嚣。",
                "犹胜涧谷底，埋没随众樵。",
                "不见郁郁松，委质山上苗？"
            ]
        },
        {
            "title": "闻早莺",
            "content": [
                "日出眠未起，屋头闻早莺。",
                "忽如上林晓，万年枝上鸣。",
                "忆为近臣时，秉笔直承明。",
                "春深视草暇，旦暮闻此声。",
                "今闻在何处，寂寞浔阳城。",
                "鸟声信如一，分别在人情。",
                "不作天涯意，岂殊禁中听。"
            ]
        },
        {
            "title": "岁暮",
            "content": [
                "已任时命去，亦从岁月除。",
                "中心一调伏，外累尽空虚。",
                "名宦意已矣，林泉计何如。",
                "拟近东林寺，溪边结一庐。"
            ]
        },
        {
            "title": "出山吟",
            "content": [
                "朝咏游仙诗，暮歌采薇曲。",
                "卧云坐白石，山中十五宿。",
                "行随出洞水，回别缘岩竹。",
                "早晚重来游，心期瑶草绿。"
            ]
        },
        {
            "title": "春游二林寺",
            "content": [
                "下马二林寺，翛然进轻策。",
                "朝为公府吏，暮是灵山客。",
                "二月匡庐北，冰雪始消释。",
                "阳丛抽茗牙，阴窦泄泉脉。",
                "熙熙风土暖，蔼蔼云岚积。",
                "散作万壑春，凝为一气碧。",
                "身闲易澹泊，官散无牵迫。",
                "缅彼十八人，古今同此适。",
                "是年淮寇起，处处兴兵革。",
                "智士劳思谋，戎臣苦征役。",
                "独有不才者，山中弄泉石。"
            ]
        },
        {
            "title": "咏怀",
            "content": [
                "尽日松下坐，有时池畔行。",
                "行立与坐卧，中怀澹无营。",
                "不觉流年过，亦任白发生。",
                "不为世所薄，安得遂闲情。"
            ]
        },
        {
            "title": "睡起晏坐",
            "content": [
                "后亭昼眠足，起坐春景暮。",
                "新觉眼犹昏，无思心正住。",
                "淡寂归一性，虚闲遗万虑。",
                "了然此时心，无物可譬喻。",
                "本是无有乡，亦名不用处。",
                "行禅与坐忘，同归无异路。"
            ]
        },
        {
            "title": "春寝",
            "content": [
                "何处春暄来，微和生血气。",
                "气薰肌骨畅，东窗一昏睡。",
                "是时正月晦，假日无公事。",
                "烂熳不能休，自午将及未。",
                "缅思少健日，甘寝常自恣。",
                "一从衰疾来，枕上无此味。"
            ]
        },
        {
            "title": "早春",
            "content": [
                "雪消冰又释，景和风复暄。",
                "满庭田地湿，荠叶生墙根。",
                "官舍悄无事，日西斜掩门。",
                "不开庄老卷，欲与何人言。"
            ]
        },
        {
            "title": "晚望",
            "content": [
                "江城寒角动，沙洲夕鸟还。",
                "独在高亭上，西南望远山。"
            ]
        },
        {
            "title": "约心",
            "content": [
                "黑鬓丝雪侵，青袍尘土涴。",
                "兀兀复腾腾，江城一上佐。",
                "朝就高斋上，薰然负暄卧。",
                "晚下小池前，澹然临水坐。",
                "已约终身心，长如今日过。"
            ]
        },
        {
            "title": "读谢灵运诗",
            "content": [
                "吾闻达士道，穷通顺冥数。",
                "通乃朝廷来，穷即江湖去。",
                "谢公才廓落，与世不相遇。",
                "壮志郁不用，须有所泄处。",
                "泄为山水诗，逸韵谐奇趣。",
                "大必笼天海，细不遗草树。",
                "岂唯玩景物，亦欲摅心素。",
                "往往即事中，未能忘兴谕。",
                "因知康乐作，不独在章句。"
            ]
        },
        {
            "title": "宿简寂观",
            "content": [
                "岩白云尚屯，林红叶初陨。",
                "秋光引闲步，不知身远近。",
                "夕投灵洞宿，卧觉尘机泯。",
                "名利心既忘，市朝梦亦尽。",
                "暂来尚如此，况乃终身隐。",
                "何以疗夜饥，一匙云母粉。"
            ]
        },
        {
            "title": "官舍内新凿小池",
            "content": [
                "帘下开小池，盈盈水方积。",
                "中底铺白沙，四隅甃青石。",
                "勿言不深广，但取幽人适。",
                "泛滟微雨朝，泓澄明月夕。",
                "岂无大江水，波浪连天白。",
                "未如床席前，方丈深盈尺。",
                "清浅可狎弄，昏烦聊漱涤。",
                "最爱晓暝时，一片秋天碧。"
            ]
        },
        {
            "title": "答故人",
            "content": [
                "故人对酒叹，叹我在天涯。",
                "见我昔荣遇，念我今磋跎。",
                "问我为司马，官意复如何？",
                "答云且勿叹，听我为君歌。",
                "我本蓬荜人，鄙贱剧泥沙。",
                "读书未百卷，信口嘲风花。",
                "自从筮仕来，六命三登科。",
                "顾惭虚劣姿，所得亦已多。",
                "散员足庇身，薄俸可资家。",
                "省分辄自愧，岂为不遇耶？",
                "烦君对杯酒，为我一咨嗟。"
            ]
        },
        {
            "title": "泛湓水",
            "content": [
                "四月未全热，麦凉江气秋。",
                "湖山处处好，最爱湓水头。",
                "湓水从东来，一派入江流。",
                "可怜似萦带，中有随风舟。",
                "命酒一临泛，舍鞍扬棹讴。",
                "放回岸傍马，去逐波间鸥。",
                "烟浪始渺渺，风襟亦悠悠。",
                "初疑上河汉，中若寻瀛州。",
                "汀树绿拂地，沙草芳未休。",
                "青萝与紫葛，枝蔓垂相樛。",
                "系缆步平岸，回头望江州。",
                "城雉映水见，隐隐如蜃楼。",
                "日入意未尽，将归复少留。",
                "到官行半岁，今日方一游。",
                "此地来何暮？可以写吾忧。"
            ]
        },
        {
            "title": "北亭",
            "content": [
                "庐宫山下州，湓浦沙边宅。",
                "宅北倚高岗，迢迢数千尺。",
                "上有青青竹，竹间多白石。",
                "茅亭居上头，豁达门四辟。",
                "前楹卷帘箔，北牖施床席。",
                "江风万里来，吹我凉淅淅。",
                "日高公府归，巾笏随手掷。",
                "脱衣恣搔首，坐卧任所适。",
                "时倾一杯酒，旷望湖天夕。",
                "口咏独酌谣，目送归飞翮。",
                "惭无出尘操，未免折腰役。",
                "偶获此闲居，谬似高人迹。"
            ]
        },
        {
            "title": "访陶公旧宅",
            "content": [
                "垢尘不污玉，灵凤不啄膻。",
                "呜呼陶靖节，生彼晋宋间。",
                "心实有所守，口终不能言。",
                "永惟孤竹子，拂衣首阳山。",
                "夷齐各一身，穷饿未为难。",
                "先生有五男，与之同饥寒。",
                "肠中食不充，身上衣不完。",
                "连征竟不起，斯可谓真贤。",
                "我生君之后，相去五百年。",
                "每读五柳传，目想心拳拳。",
                "昔常咏遗风，著为十六篇。",
                "今来访故宅，森若君在前。",
                "不慕樽有酒，不慕琴无弦。",
                "慕君遗容利，老死此丘园。",
                "柴桑古村落，栗里旧山川。",
                "不见篱下菊，但余墟中烟。",
                "子孙虽无闻，族氏犹未迁。",
                "每逢姓陶人，使我心依然。"
            ]
        },
        {
            "title": "题浔阳楼  自此",
            "content": [
                "常爱陶彭泽，文思何高玄。",
                "又怪韦江州，诗情亦清闲。",
                "今朝登此楼，有以知其然。",
                "大江寒见底，匡山青倚天。",
                "深夜湓浦月，平旦炉峰烟。",
                "清辉与灵气，日夕供文篇。",
                "我无二人才，孰为来其间？",
                "因高偶成句，俯仰愧江山。"
            ]
        },
        {
            "title": "江州雪",
            "content": [
                "新雪满前山，初晴好天气。",
                "日西骑马出，忽有京都意。",
                "城柳方缀花，檐冰才结穗。",
                "须臾风日暖，处处皆飘坠。",
                "行吟赏未足，坐叹销何易。",
                "犹胜岭南看，雰雰不到地。"
            ]
        },
        {
            "title": "北亭独宿",
            "content": [
                "悄悄壁下床，纱笼耿残烛。",
                "夜半独眠觉，疑在僧房宿。"
            ]
        },
        {
            "title": "湓浦早冬",
            "content": [
                "浔阳孟冬月，草木未全衰。",
                "只抵长安陌，凉风八月时。",
                "日西湓水曲，独行吟旧诗。",
                "蓼花始零落，蒲叶稍离披。",
                "但作城中想，何异曲江池。"
            ]
        },
        {
            "title": "舟行  江州路上作。",
            "content": [
                "帆影日渐高，闲眠犹未起。",
                "起问鼓枻人，已行三十里。",
                "船头有行灶，炊稻烹红鲤。",
                "饱食起婆娑，盥漱秋江水。",
                "平生沧浪意，一旦来游此。",
                "何况不失家，舟中载妻子。"
            ]
        },
        {
            "title": "朝回游城南",
            "content": [
                "朝退马未困，秋初日犹长。",
                "回辔城南去，郊野正清凉。",
                "水竹夹小径，萦回绕川岗。",
                "仰看晚山色，俯弄秋泉光。",
                "青松系我马，白石为我床。",
                "常时簪组累，此日和身忘。",
                "旦随鸳鹭末，暮游鸥鹤旁。",
                "机心一以尽，两处不乱行。",
                "谁辨心与迹，非行亦非藏。"
            ]
        },
        {
            "title": "题玉泉寺",
            "content": [
                "湛湛玉泉色，悠悠浮云身。",
                "闲心对定水，清净两无尘。",
                "手把青筇杖，头戴白纶巾。",
                "兴尽下山去，知我是谁人。"
            ]
        },
        {
            "title": "赠杓直",
            "content": [
                "世路重禄位，孔栖栖者孔宣。",
                "人情爱年寿，夭死者颜渊。",
                "二人如何人，不奈命与天。",
                "我今信多幸，抚己愧前贤。",
                "已年四十四，又为五品官。",
                "况兹知足外，别有所安焉。",
                "早年以身代，直赴逍遥篇。",
                "近岁将心地，回向南宗禅。",
                "外顺世间法，内脱区中缘。",
                "进不厌朝市，退不恋人寰。",
                "自吾得此心，投足无不安。",
                "体非道引适，意无江湖闲。",
                "有兴或饮酒，无事多掩关。",
                "寂静夜深坐，安稳日高眠。",
                "秋不苦长夜，春不惜流年。",
                "委形老小外，忘怀生死间。",
                "昨日共君语，与余心膂然。",
                "此道不可道，因君聊强言。"
            ]
        },
        {
            "title": "喜陈兄至",
            "content": [
                "黄鸟啼欲歇，青梅结半成。",
                "坐怜春物尽，起入东园行。",
                "携觞懒独酌，忽闻叩门声。",
                "闲人犹喜至，何况是陈兄。",
                "从容尽日语，稠叠长年情。",
                "勿轻一盏酒，可以话平生。"
            ]
        },
        {
            "title": "酬吴七见寄",
            "content": [
                "曲江有病客，寻常多掩关。",
                "又闻马死来，不出身更闲。",
                "闻有送书者，自起出门看。",
                "素缄署丹字，中有琼瑶篇。",
                "口吟耳自听，当暑忽翛然。",
                "似漱寒玉水，如闻商风弦。",
                "首章叹时节，末句思笑言。",
                "懒慢不相访，隔街如隔山。",
                "尝闻陶潜语，心远地自偏。",
                "君住安邑里，左右车徒喧。",
                "竹药闭深院，琴樽开小轩。",
                "谁知市南地，转作壶中天。",
                "君本上清人，名在石堂间。",
                "不知有何过，谪作人间仙。",
                "常恐岁月满，飘然归紫烟。",
                "莫忘蜉蝣内，进士有同年。"
            ]
        },
        {
            "title": "朝归书寄元八",
            "content": [
                "进入阁前拜，退就廊下餐。",
                "归来昭国里，人卧马歇鞍。",
                "却睡至日午，起坐心浩然。",
                "况当好时节，雨后清和天。",
                "柿树绿阴合，王家庭院宽。",
                "瓶中户县酒，墙上终南山。",
                "独眠仍独坐，开衿当风前。",
                "禅僧与诗客，次第来相看。",
                "要语连夜语，须眠终日眠。",
                "除非奉朝谒，此外无别牵。",
                "年长身且健，官贫心甚安。",
                "幸无急病痛，不至苦饥寒。",
                "自此聊以适，外缘不能干。",
                "唯应静者信，难为动者言。",
                "台中元侍御，早晚作郎官。",
                "未作郎官际，无人相伴闲。"
            ]
        },
        {
            "title": "游悟真寺诗一百三十韵",
            "content": [
                "元和九年秋，八月月上弦。",
                "我游悟真寺，寺在王顺山。",
                "去山四五里，先闻水潺湲。",
                "自兹舍车马，始涉蓝溪湾。",
                "手拄青竹杖，足蹋白石滩。",
                "渐怪耳目旷，不闻人世喧。",
                "山下望山上，初疑不可攀。",
                "谁知中有路，盘折通岩巅。",
                "一息幡竿下，再休石龛边。",
                "龛间长丈余，门户无扃关。",
                "俯窥不见人，石发垂若鬟。",
                "惊出白蝙蝠，双飞如雪翻。",
                "回首寺门望，青崖夹朱轩。",
                "如擘山腹开，置寺于其间。",
                "入门无平地，地窄虚空宽。",
                "房廊与台殿，高下随峰峦。",
                "岩崿无撮土，树木多瘦坚。",
                "根株抱石长，屈曲虫蛇蟠。",
                "松桂乱无行，四时郁芊芊。",
                "枝梢袅清吹，韵若风中弦。",
                "日月光不透，绿阴相交延。",
                "幽鸟时一声，闻之似寒蝉。",
                "首憩宾位亭，就坐未及安。",
                "须臾开北户，万里明豁然。",
                "拂檐虹霏微，绕栋云回旋。",
                "赤日间白雨，阴晴同一川。",
                "野绿簇草树，眼界吞秦原。",
                "渭水细不见，汉陵小于拳。",
                "却顾来时路，萦纡映朱栏。",
                "历历上山人，一一遥可观。",
                "前对多宝塔，风铎鸣四端。",
                "栾栌与户牖，恰恰金碧繁。",
                "云昔迦叶佛，此地坐涅槃。",
                "至今铁钵在，当底手迹穿。",
                "西开玉像殿，白佛森比肩。",
                "抖擞尘埃衣，礼拜冰雪颜。",
                "叠霜为袈裟，贯雹为华鬘。",
                "逼观疑鬼功，其迹非雕镌。",
                "次登观音堂，未到闻栴檀。",
                "上阶脱双履，敛足升净筵。",
                "六楹排玉镜，四座敷金钿。",
                "黑夜自光明，不待灯烛燃。",
                "众宝互低昂，碧佩珊瑚幡。",
                "风来似天乐，相触声珊珊。",
                "白珠垂露凝，赤珠滴血殷。",
                "点缀佛髻上，合为七宝冠。",
                "双瓶白琉璃，色若秋水寒。",
                "隔瓶见舍利，圆转如金丹。",
                "玉笛何代物？天人施祗园。",
                "吹如秋鹤声，可以降灵仙。",
                "是时秋方中，三五月正圆。",
                "宝堂豁三门，金魄当其前。",
                "月与宝相射，晶光争鲜妍。",
                "照人心骨冷，竟夕不欲眠。",
                "晓寻南塔路，乱竹低婵娟。",
                "林幽不逢人，寒蝶飞翾翾。",
                "山果不识名，离离夹道蕃。",
                "足以疗饥乏，摘尝味甘酸。",
                "道南蓝谷神，紫伞白纸钱。",
                "若岁有水旱，诏使修苹蘩。",
                "以地清净故，献奠无荤膻。",
                "危石叠四五，磊嵬欹且刓。",
                "造物者"
            ]
        },
        {
            "title": "酬张十八访宿见赠  自此后诗为赞善大夫时所",
            "content": [
                "昔我为近臣，君常稀到门。",
                "今我官职冷，君君来往频。",
                "我受狷介性，立为顽拙身。",
                "平生虽寡合，合即无缁磷。",
                "况君秉高义，富贵视如云。",
                "五侯三相家，眼冷不见君。",
                "问其所与游，独言韩舍人。",
                "其次即及我，我愧非其伦。",
                "胡为谬相爱，岁晚逾勤勤？",
                "落然颓檐下，一话夜达晨。",
                "床单食味薄，亦不嫌我贫。",
                "日高上马去，相顾犹逡巡。",
                "长安久无雨，日赤风昏昏。",
                "怜君将病眼，为我犯埃尘。",
                "远从延康里，来访曲江滨。",
                "所重君子道，不独愧相亲。"
            ]
        },
        {
            "title": "友人夜访",
            "content": [
                "檐间清风簟，松下明月杯。",
                "幽意正如此，况乃故人来。"
            ]
        },
        {
            "title": "村中留李三固言宿",
            "content": [
                "平生早游宦，不道无亲故。",
                "如我与君心，相知应有数。",
                "春明门前别，金氏陂中遇。",
                "村酒两三杯，相留寒日暮。",
                "勿嫌村酒薄，聊酌论心素。",
                "请君少踟蹰，系马门前树。",
                "明年身若健，便拟江湖去。",
                "他日纵相思，知君无觅处。",
                "后会既茫茫，今宵君且住。"
            ]
        },
        {
            "title": "咏慵",
            "content": [
                "有官慵不选，有田慵不农。",
                "屋穿慵不葺，衣裂慵不缝。",
                "有酒慵不酌，无异樽常空。",
                "有琴慵不弹，亦与无弦同。",
                "家人告饭尽，欲炊慵不舂。",
                "亲朋寄书至，欲读慵开封。",
                "尝闻嵇叔夜，一生在慵中。",
                "弹琴复锻铁，比我未为慵。"
            ]
        },
        {
            "title": "咏拙",
            "content": [
                "所禀有巧拙，不可改者性。",
                "所赋有厚薄，不可移者命。",
                "我性拙且蠢，我命薄且屯。",
                "问我何以知，所知良有因。",
                "亦曾举两足，学人踏红尘。",
                "从兹知性拙，不解转如轮。",
                "亦曾奋六翮，高飞到青云。",
                "从兹知命薄，摧落不逡巡。",
                "慕贵而厌贱，乐富而恶贫。",
                "同出天地间，我岂异于人。",
                "性命苟如此，反则成苦辛。",
                "以此自安分，虽穷每欣欣。",
                "葺茅为我庐，编蓬为我门。",
                "缝布作袍被，种谷充盘飧。",
                "静读古人书，闲钓清渭滨。",
                "优哉复游哉，聊以终吾身。"
            ]
        },
        {
            "title": "闲居",
            "content": [
                "深闭竹间扉，静扫松下地。",
                "独啸晚风前，何人知此意。",
                "看山尽日坐，枕帙移时睡。",
                "谁能从我游，使君心无事。"
            ]
        },
        {
            "title": "自吟拙什",
            "content": [
                "懒病每多暇，暇来何所为？",
                "未能抛笔砚，时作一篇诗。",
                "诗成淡无味，多被众人嗤。",
                "上怪落声韵，下嫌拙言词。",
                "时时自吟咏，吟罢有所思。",
                "苏州及彭泽，与我不同时。",
                "此外复谁爱，唯有元微之。",
                "谪向江陵府，三年作判司。",
                "相去二千里，诗成远不知。"
            ]
        },
        {
            "title": "新构亭台",
            "content": [
                "平台高数尺，台上结茅茨。",
                "东西疏二牖，南北开两扉。",
                "芦帘前后卷，竹簟当中施。",
                "清冷白石枕，疏凉黄葛衣。",
                "开衿向风坐，夏日如秋时。",
                "啸傲颇有趣，窥临不知疲。",
                "东窗对华山，三峰碧参差。",
                "南檐当渭水，卧见云帆飞。",
                "仰摘枝上果，俯折畦中葵。",
                "足以充饥渴，何必慕甘肥。",
                "况有好群从，旦夕相追随。"
            ]
        },
        {
            "title": "闻哭者",
            "content": [
                "昨日南邻哭，哭声一何苦。",
                "云是妻哭夫，夫年二十五。",
                "今朝北里哭，哭声又何切。",
                "云是母哭儿，儿年十七八。",
                "四邻尚如此，天下多夭折。",
                "乃知浮世人，少得垂白发。",
                "余今过四十，念彼聊自悦。",
                "从此明镜中，不嫌头似雪。"
            ]
        },
        {
            "title": "观稼",
            "content": [
                "世役不我牵，身心常自若。",
                "晚出看田亩，闲行旁村落。",
                "累累绕场稼，啧啧群飞雀。",
                "年丰岂独人，禽鸟声亦乐。",
                "田翁逢我喜，默起具樽杓。",
                "敛手笑相延，社酒有残酌。",
                "愧兹勤且敬，藜杖为淹泊。",
                "言动任天真，未觉农人恶。",
                "停杯问生事，夫种妻儿获。",
                "筋力苦疲劳，衣食长单薄。",
                "自惭禄仕者，曾不营农作。",
                "饱食无所劳，何殊卫人鹤？"
            ]
        },
        {
            "title": "东园玩菊",
            "content": [
                "少年昨已去，芳岁今又阑。",
                "如何寂寞意，复此荒凉园。",
                "园中独立久，日淡风露寒。",
                "秋蔬尽芜没，好树亦凋残。",
                "唯有数丛菊，新开篱落间。",
                "携觞聊就酌，为尔一留连。",
                "忆我少小日，易为兴所牵。",
                "见酒无时节，未饮已欣然。",
                "近从年长来，渐觉取乐难。",
                "常恐更衰老，强饮亦无欢。",
                "顾谓尔菊花，后时何独鲜？",
                "诚知不为我，借尔暂开颜。"
            ]
        },
        {
            "title": "东陂秋意寄元八",
            "content": [
                "寥落野陂畔，独行思有余。",
                "秋荷病叶上，白露大如珠。",
                "忽忆同赏地，曲江东北隅。",
                "秋池少游客，唯我与君俱。",
                "啼蛩隐红蓼，瘦马蹋青芜。",
                "当时与今日，俱是暮秋初。",
                "节物苦相似，时景亦无余。",
                "唯有人分散，经年不得书。"
            ]
        },
        {
            "title": "冬夜",
            "content": [
                "家贫亲爱散，身病交游罢。",
                "眼前无一人，独掩村斋卧。",
                "冷落灯火暗，离披帘幕破。",
                "策策窗户前，又闻新雪下。",
                "长年渐省睡，夜半起端坐。",
                "不学坐忘心，寂莫安可过。",
                "兀然身寄世，浩然心委化。",
                "如此来四年，一千三百夜。"
            ]
        },
        {
            "title": "村雪夜坐",
            "content": [
                "南窗背灯坐，风霰暗纷纷。",
                "寂寞深村夜，残雁雪中闻。"
            ]
        },
        {
            "title": "游蓝田山卜居",
            "content": [
                "脱置腰下组，摆落心中尘。",
                "行歌望山去，意似归乡人。",
                "朝蹋玉峰下，暮寻蓝水滨。",
                "拟求幽僻地，安置疏慵身。",
                "本性便山寺，应须旁悟真。"
            ]
        },
        {
            "title": "寄同病者",
            "content": [
                "三十生二毛，早衰为沉疴。",
                "四十官七品，拙宦非由他。",
                "年颜日枯槁，时命日蹉跎。",
                "岂独我如此，圣贤无奈何。",
                "回观亲旧中，举目尤可嗟。",
                "或有终老者，沉贱如泥沙。",
                "或有始壮者，飘忽如风花。",
                "穷饿与夭促，不如我者多。",
                "以此反自慰，常得心平和。",
                "寄言同病者，回叹且为歌。"
            ]
        },
        {
            "title": "九日登西原宴望  同诸兄弟作。",
            "content": [
                "病爱枕席凉，日高眠未辍。",
                "兄弟呼我起，今日重阳节。",
                "起登西原望，怀抱同一豁。",
                "移座就菊丛，糕酒前罗列。",
                "虽无丝与管，歌笑随情发。",
                "白日未及倾，颜酡耳已热。",
                "酒酣四向望，六合何空阔。",
                "天地自久长，斯人几时活。",
                "请看原下村，村人死不歇。",
                "一村四十家，哭葬无虚月。",
                "指此各相勉，良辰且欢悦。"
            ]
        },
        {
            "title": "秋游原上",
            "content": [
                "七月行已半，早凉天气清。",
                "清晨起巾栉，徐步出柴荆。",
                "露杖筇竹冷，风襟越蕉轻。",
                "闲携弟侄辈，同上秋原行。",
                "新枣未全赤，晚瓜有余馨。",
                "依依田家叟，设此相逢迎。",
                "自我到此村，往来白发生。",
                "村中相识久，老幼皆有情。",
                "留连向暮归，树树风蝉声。",
                "是时新雨足，禾黍夹道青。",
                "见此令人饱，何必待西成。"
            ]
        },
        {
            "title": "归田三首",
            "content": [
                "人生何所欲，所欲唯两端：",
                "中人爱富贵，高士慕神仙。",
                "神仙须有籍，富贵亦在天。",
                "莫恋长安道，莫寻方丈山。",
                "西京尘浩浩，东海浪漫漫。",
                "金门不可入，琪树何由攀？",
                "不如归山下，如法种春田。",
                "种田计已决，决意复何如？",
                "卖马买犊使，徒步归田庐。",
                "迎春治耒耜，候雨辟菑畬。",
                "策杖田头立，躬亲课仆夫。",
                "吾闻老农言，为稼慎在初。",
                "所施不卤莽，其报必有余。",
                "上求奉王税，下望备家储。",
                "安得放慵惰，拱手而曳裾？",
                "学农未为鄙，亲友勿笑余。",
                "更待明年后，自拟执犁锄。",
                "三十为近臣，腰间鸣佩玉。",
                "四十为野夫，田中学锄谷。",
                "何言十年内，变化如此速？",
                "此理固是常，穷通相倚伏。",
                "为鱼有深水，为鸟有高木。",
                "何必守一方，窘然自牵束。",
                "化吾足为马，吾因以行陆。",
                "化吾手为弹，吾因以求肉。",
                "形骸为异物，委顺心犹足。",
                "幸得且归农，安知不为福？",
                "况吾行欲老，瞥若风前烛。",
                "孰能俄顷间，将心系荣辱？"
            ]
        },
        {
            "title": "答卜者",
            "content": [
                "病眼昏似夜，衰鬓飒如秋。",
                "除却须衣食，平生百事休。",
                "知君善易者，问我决疑不。",
                "不卜非他故，人间无所求。"
            ]
        },
        {
            "title": "闻庾七左降因咏所怀",
            "content": [
                "我病卧渭北，君老谪巴东。",
                "相悲一长叹，薄命与君同。",
                "既叹还自哂，哂叹两未终。",
                "后心诮前意，所见何迷蒙。",
                "人生大块间，如鸿毛在风。",
                "或飘青云上，或落泥涂中。",
                "衮服相天下，傥来非我通。",
                "布衣委草莽，偶去非吾穷。",
                "外物不可必，中怀须自空。",
                "无令怏怏气，留滞在心胸。"
            ]
        },
        {
            "title": "麴生访宿",
            "content": [
                "西斋寂已暮，叩门声嘀嘀。",
                "知是君宿来，自拂尘埃席。",
                "村家何所有？茶果迎来客。",
                "贫静似僧居，竹林依四壁。",
                "厨灯斜影出，檐雨余声滴。",
                "不是爱闲人，肯来同此夕？"
            ]
        },
        {
            "title": "兰若寓居",
            "content": [
                "名宦老慵求，退身安草野。",
                "家园病懒归，寄居在兰若。",
                "薜衣换簪组，藜杖代车马。",
                "行止辄自由，甚觉身潇洒。",
                "晨游南坞上，夜息东庵下。",
                "人间千万事，无有关心者。"
            ]
        },
        {
            "title": "晚春沽酒",
            "content": [
                "百花落如雪，两鬓垂作丝。",
                "春去有来日，我老无少时。",
                "人生待富贵，为乐常苦迟。",
                "不如贫贱日，随分开愁眉。",
                "卖我所乘马，典我旧朝衣。",
                "尽将沽酒饮，酩酊步行归。",
                "名姓日隐晦，形骸日变衰。",
                "醉卧黄公肆，人知我是谁？"
            ]
        },
        {
            "title": "首夏病间",
            "content": [
                "我生来几时？万有四千日。",
                "自省于其间，非忧即有疾。",
                "老去虑渐息，年来病初愈。",
                "忽喜身与心，泰然两无苦。",
                "况兹孟夏月，清和好时节。",
                "微风吹夹衣，不寒复不热。",
                "移榻树阴下，竟日何所为。",
                "或饮一瓯茗，或吟两句诗。",
                "内无忧患迫，外无职役羁。",
                "此日不自适，何时是适时？"
            ]
        },
        {
            "title": "适意两首",
            "content": [
                "十年为旅客，常有饥寒愁。",
                "三年作谏官，复多尸素羞。",
                "有酒不暇饮，有山不得游。",
                "岂无平生志，拘牵不自由。",
                "一朝归渭上，泛如不系舟。",
                "置心世事外，无喜亦无忧。",
                "终日一蔬食，终年一布裘。",
                "寒来弥懒放，数日一梳头。",
                "朝睡足始起，夜酌醉即休。",
                "人心不过适，适外复何求？",
                "早岁从旅游，颇谙时俗意。",
                "中年忝班列，备见朝廷事。",
                "作客诚已难，为臣尤不易。",
                "况予方且介，举动多忤累。",
                "直道速我尤，诡遇非吾志。",
                "胸中十年内，消尽浩然气。",
                "自从返田亩，顿觉无忧愧。",
                "蟠木用难施，浮云心易遂。",
                "悠悠身与世，从此两相弃。"
            ]
        },
        {
            "title": "夏日",
            "content": [
                "东窗晚无热，北户凉有风。",
                "尽日坐复卧，不离一室中。",
                "中心本无系，亦与出门同。"
            ]
        },
        {
            "title": "闲居",
            "content": [
                "空腹一盏粥，饥食有余味。",
                "南檐半床日，暖卧因成睡。",
                "绵袍拥两膝，竹几支双臂。",
                "从旦直至昏，身心一无事。",
                "心足即为富，身闲乃当贵。",
                "富贵在此中，何必居高位。",
                "君看裴相国，金紫光照地。",
                "心苦头尽白，才年四十四。",
                "乃知高盖车，乘者多忧畏。"
            ]
        },
        {
            "title": "春眠",
            "content": [
                "新浴肢体畅，独寝神魂安。",
                "况因夜深坐，遂成日高眠。",
                "春被薄亦暖，朝窗深更闲。",
                "却忘人间事，似得枕上仙。",
                "至适无梦想，大和难名言。",
                "全胜彭泽醉，欲敌曹溪禅。",
                "何物呼我觉，伯劳声关关。",
                "起来妻子笑，生计春茫然。"
            ]
        },
        {
            "title": "隐几",
            "content": [
                "身适忘四支，心适忘是非。",
                "既适又忘适，不知吾是谁。",
                "百体如槁木，兀然无所知。",
                "方寸如死灰，寂然无所思。",
                "今日复明日，身心忽两遗。",
                "行年三十九，岁暮日斜时。",
                "四十心不动，吾今其庶几？"
            ]
        },
        {
            "title": "渭上偶钓",
            "content": [
                "渭水如镜色，中有鲤与鲂。",
                "偶持一竿竹，悬钓至其傍。",
                "微风吹钓丝，袅袅十尺长。",
                "谁知对鱼坐，心在无何乡。",
                "昔有白头人，亦钓此渭阳。",
                "钓人不钓鱼，七十得文王。",
                "况我垂钓意，人鱼又兼忘。",
                "无机两不得，但弄秋水光。",
                "兴尽钓亦罢，归来饮我觞。"
            ]
        },
        {
            "title": "遣怀  自此",
            "content": [
                "寓心身体中，寓性方寸内。",
                "此身是外物，何足苦忧爱。",
                "况有假饰者，华簪及高盖。",
                "此又疏于身，复在外物外。",
                "操之多惴栗，失之又悲悔。",
                "乃知名与器，得丧俱为害。",
                "颓然环堵客，萝蕙为巾带。",
                "自得此道来，身穷心甚泰。"
            ]
        },
        {
            "title": "效陶潜体诗十六首",
            "content": [
                "不动者厚地，不息者高天。",
                "无穷者日月，长在者山川。",
                "松柏与龟鹤，其寿皆千年。",
                "嗟嗟群物中，而人独不然。",
                "早出向朝市，暮已归下泉。",
                "形质及寿命，危脆若浮烟。",
                "尧舜与周孔，古来称圣贤。",
                "借问今何在，一去亦不还。",
                "我无不死药，兀兀随化迁。",
                "所未定知者，修短迟速间。",
                "幸及身健日，当歌一樽前。",
                "何必待人劝，持此自为欢。",
                "",
                "翳翳窬月阴，沉沉连日雨。",
                "开帘望天色，黄云暗如土。",
                "行潦毁我墉，疾风坏我宇。",
                "蓬莠生庭院，泥涂失场圃。",
                "村深绝宾客，窗晦无俦侣。",
                "尽日不下床，跳蛙时入户。",
                "出门无所往，入室还独处。",
                "不以酒自娱，块然与谁语。",
                "朝饮一杯酒，冥心合元化。",
                "兀然无所思，日高尚闲卧。",
                "暮读一卷书，会意如嘉话。",
                "欣然有所遇，夜深犹独坐。",
                "又得琴上趣，安弦有余暇。",
                "复多诗中狂，下笔不能罢。",
                "唯兹三四事，持用度昼夜。",
                "所以阴雨中，经旬不出舍。",
                "始悟独往人，心安时亦过。",
                "东家采桑妇，雨来苦愁悲。",
                "蔟蚕北堂前，雨冷不成丝。",
                "西家荷锄叟，雨来亦怨咨。",
                "种豆南山下，雨多落为萁。",
                "而我独何幸，酝酒本无期。",
                "及此多雨日，正遇新熟时。",
                "开瓶泻樽中，玉液黄金脂。",
                "持玩已可悦，欢尝有余滋。",
                "一酌发好容，再酌开愁眉。",
                "连延四五酌，酣畅入四肢。",
                "忽然遗我物，谁复分是非。",
                "是时连夕雨，酩酊无所知。",
                "人心苦颠倒，反为忧者嗤。",
                "朝亦独醉歌，暮亦独醉睡。",
                "未尽一壶酒，已成三独醉。",
                "勿嫌饮太少，且喜欢易致。",
                "一杯复两杯，多不过三四。",
                "便得心中适，尽忘身外事。",
                "更复强一杯，陶然遗万累。",
                "一饮一石者，徒以多为贵。",
                "及其酩酊时，与我亦无异。",
                "笑谢多饮者，酒钱徒自费。",
                "天秋无片云，地静无纤尘。",
                "团团新晴月，林外生白轮。",
                "忆昨阴霖天，连连三四旬。",
                "赖逢家酝熟，不觉过朝昏。",
                "私言雨霁后，可以罢余樽。",
                "及对新月色，不醉亦愁人。",
                "床头残酒榼，欲尽味弥淳。",
                "携置南檐下，举酌自殷勤。",
                "清光入杯杓，白露生衣巾。",
                "乃知阴与晴，安可无此君"
            ]
        },
        {
            "title": "清夜琴兴",
            "content": [
                "月出鸟栖尽，寂然坐空林。",
                "是时心境闲，可以弹素琴。",
                "清泠由木性，恬澹随人心。",
                "心积和平气，木应正始音。",
                "响余群动息，曲罢秋夜深。",
                "正声感元化，天地清沉沉。"
            ]
        },
        {
            "title": "及第后归觐",
            "content": [
                "十年常苦学，一上谬成名。",
                "擢第未为贵，贺亲方始荣。",
                "时辈六七人，送我出帝城。",
                "轩车动行色，丝管举离声。",
                "得意减别恨，半酣轻远程。",
                "翩翩马蹄疾，春日归乡情。"
            ]
        },
        {
            "title": "自题写真  时为翰林学士",
            "content": [
                "我貌不自识，李放写我真。",
                "静观神与骨，合是山中人。",
                "蒲柳质易朽，麋鹿心难驯。",
                "何事赤墀上，五年为侍臣？",
                "况多刚狷性，难与世同尘。",
                "不惟非贵相，但恐生祸因。",
                "宜当早罢去，收取云泉身。"
            ]
        },
        {
            "title": "无题",
            "content": [
                "郑君得自然，虚白生心胸。",
                "吸彼沆瀣精，凝为冰雪容。",
                "大君贞元初，求贤致时雍。",
                "蒲轮入翠微，迎下天台峰。",
                "赤城别松乔，黄阁交夔龙。",
                "俯仰受三命，从容辞九重。",
                "出笼鹤翩翩，归林凤喁喁。",
                "在火辨良玉，经霜识贞松。",
                "新居寄楚山，山碧溪溶溶。",
                "丹灶烧烟煴，黄精花丰茸。",
                "蕙帐夜瑟淡，桂樽春酒浓。",
                "时人不到处，苔石无尘踪。",
                "我今何为者，趋世身龙钟。",
                "不向林壑访，无由朝市逢。",
                "终当解尘缨，卜筑来相从。"
            ]
        },
        {
            "title": "题杨颖士西亭",
            "content": [
                "静得亭上境，远谐尘外踪。",
                "凭轩东南望，鸟灭山重重。",
                "竹露冷烦襟，杉风清病容。",
                "旷然宜真趣，道与心相逢。",
                "即此可遗世，何必蓬壶峰。"
            ]
        },
        {
            "title": "赠能七伦",
            "content": [
                "涧松高百寻，四时寒森森。",
                "临风有清韵，向日无曲阴。",
                "如何时俗人，但赏桃李林。",
                "岂不知坚贞，芳馨诱其心。",
                "能生学为文，气高功亦深。",
                "手中一百篇，句句披沙金。",
                "苦节二十年，无人振陆沉。",
                "今我尚贫贱，徒为尔知音。"
            ]
        },
        {
            "title": "秋山",
            "content": [
                "久病旷心赏，今朝一登山。",
                "山秋云物冷，称我清羸颜。",
                "白石卧可枕，青萝行可攀。",
                "意中如有得，尽日不欲还。",
                "人生无几何，如寄天地间。",
                "心有千载忧，身无一日闲。",
                "何时解尘网，此地来掩关。"
            ]
        },
        {
            "title": "赠王山人",
            "content": [
                "闻君减寝食，日听神仙说。",
                "暗待非常人，潜求长生诀。",
                "言长本对短，未离生死辙。",
                "假使得长生，才能胜夭折。",
                "松树千年朽，槿花一日歇。",
                "毕竟共虚空，何须夸岁月。",
                "彭殇徒自异，生死终无别。",
                "不如学无生，无生即无灭。"
            ]
        },
        {
            "title": "禁",
            "content": [
                "西轩草诏暇，松竹深寂寂。",
                "月出清风来，忽似山中夕。",
                "因成西南梦，梦作游仙客。",
                "觉闻宫漏声，犹谓山泉滴。"
            ]
        },
        {
            "title": "酬杨九弘贞长安病中见寄",
            "content": [
                "伏枕君寂寂，折腰我营营。",
                "所嗟经时别，相去一宿程。",
                "携手昨何时，昆明春水平。",
                "离郡来几日，太白夏云生。",
                "之子未得意，贫病客帝城。",
                "贫坚志士节，病长高人情。",
                "隐几自恬淡，闭门无送迎。",
                "龙卧心有待，鹤瘦貌弥清。",
                "清机发为文，投我如振琼。",
                "何以慰饥渴，捧之吟一声。"
            ]
        },
        {
            "title": "寄李十一建",
            "content": [
                "外事牵我形，外物诱我情。",
                "李君别来久，褊吝从中生。",
                "忆昨访君时，立马扣柴荆。",
                "有时君未起，稚子喜先迎。",
                "连步笑出门，衣翻冠或倾。",
                "扫阶苔文绿，拂榻藤阴清。",
                "家酝及春熟，园葵乘露烹。",
                "看山东亭坐，待月南原行。",
                "门静唯鸟语，坊远少鼓声。",
                "相对尽日言，不及利与名。",
                "分手来几时，明月三四盈。",
                "别时残花落，及此新蝉鸣。",
                "芳岁忽已晚，离抱怅未平。",
                "岂不思命驾，吏职坐相萦。",
                "前时君有期，访我来山城。",
                "心赏久云阻，言约无自轻。",
                "相去幸非远，走马一日程。"
            ]
        },
        {
            "title": "养拙",
            "content": [
                "铁柔不为剑，木曲不为辕。",
                "今我亦如此，愚蒙不及门。",
                "甘心谢名利，灭迹归丘园。",
                "坐卧茅茨中，但对琴与樽。",
                "身去缰锁累，耳辞朝市喧。",
                "逍遥无所为，时窥五千言。",
                "无忧乐性场，寡欲清心源。",
                "始知不才者，可以探道根。"
            ]
        },
        {
            "title": "禁",
            "content": [
                "迟迟禁漏尽，悄悄暝鸦喧。",
                "夜雨槐花落，微凉卧北轩。",
                "曙灯残未灭，风帘闲自翻。",
                "每一得静境，思与故人言。"
            ]
        },
        {
            "title": "秋居书怀",
            "content": [
                "门前少宾客，阶下多松竹。",
                "秋景下西墙，凉风入东屋。",
                "有琴慵不弄，有书闲不读。",
                "尽日方寸中，澹然无所欲。",
                "何须广居处，不用多积蓄。",
                "丈室可容身，斗储可充腹。",
                "况无治道术，坐受官家禄。",
                "不种一株桑，不锄一垄谷。",
                "终朝饱饭餐，卒岁丰衣服。",
                "持此知愧心，自然易为足。"
            ]
        },
        {
            "title": "初除户曹",
            "content": [
                "诏授户曹掾，捧认感君恩。",
                "感恩非为己，禄养及吾亲。",
                "弟兄俱簪笏，新妇俨衣巾。",
                "罗列高堂下，拜庆正纷纷。",
                "俸钱四五万，月可奉晨昏。",
                "廪禄二百石，岁可盈仓囷。",
                "喧喧车马来，贺客满我门。",
                "不以我为贪，知我家内贫。",
                "置酒延贺客，客容亦欢欣。",
                "笑云今日后，不复忧空樽。",
                "答云如君言，愿君少逡巡。",
                "我有平生志，醉后为君陈。",
                "人生百岁期，七十有几人。",
                "浮荣及虚位，皆是身之宾。",
                "唯有衣与食，此事粗关身。",
                "苟免饥寒外，余物尽浮云。"
            ]
        },
        {
            "title": "赠吴丹",
            "content": [
                "巧者力苦劳，智者心苦忧。",
                "爱君无巧智，终岁闲悠悠。",
                "尝登御史府，亦佐东诸侯。",
                "手操纠谬简，心运决胜筹。",
                "宦途似风水，君心如虚舟。",
                "泛然而不有，进退得自由。",
                "今来脱豸冠，时往侍龙楼。",
                "官曹称心静，居处随迹幽。",
                "冬负南荣日，支体甚温柔。",
                "夏卧北窗风，枕席如凉秋。",
                "南山入舍下，酒瓮在床头。",
                "人间有闲地，何必隐林丘。",
                "顾我愚且昧，劳生殊为休。",
                "一入金门直，星霜三四周。",
                "主恩信难报，近地徒久留。",
                "终当乞闲官，退与夫子游。"
            ]
        },
        {
            "title": "禁中",
            "content": [
                "门严九重静，窗幽一室闲。",
                "好是修心处，何必在深山。"
            ]
        },
        {
            "title": "夏日独直",
            "content": [
                "宪台文法地，翰林清切司。",
                "鹰猜课野鹤，骥德责山麋。",
                "课责虽不同，同归非所宜。",
                "是以方寸内，忽忽暗相思。",
                "夏日独上直，日长何所为。",
                "澹然无他念，虚静是吾师。",
                "形委有事牵，心与无事期。",
                "中臆一以旷，外累都若遗。",
                "地贵身不觉，意闲境来随。",
                "但对松与竹，如在山中时。",
                "情性聊自适，吟咏偶成诗。",
                "此意非夫子，余人多不知。"
            ]
        },
        {
            "title": "和钱员外禁中夙兴见示",
            "content": [
                "窗白星汉曙，窗暖灯火余。",
                "坐卷朱里幕，看封紫泥书。",
                "窅窅钟漏尽，曈曈霞景初。",
                "楼台红照曜，松竹青扶疏。",
                "君爱此时好，回头特谓余：",
                "不知上清界，晓景复何如？"
            ]
        },
        {
            "title": "冬夜与钱员外同直禁中",
            "content": [
                "夜深草诏罢，霜月凄凛凛。",
                "欲卧暖残杯，灯前相对饮。",
                "连铺青缣被，对置通中枕。",
                "仿佛百余宵，与君同此寝。"
            ]
        },
        {
            "title": "松斋自题  时为翰林学士。",
            "content": [
                "非老亦非少，年过三纪余。",
                "非贱亦非贵，朝登一命初。",
                "才小分易足，心宽体长舒。",
                "充肠皆美食，容膝即安居。",
                "况此松斋下，一琴数帙书。",
                "书不求甚解，琴聊以自娱。",
                "夜直入君门，晚归卧吾庐。",
                "形骸委顺动，方寸付空虚。",
                "持此将过日，自然多晏如。",
                "昏昏复默默，非智亦非愚。"
            ]
        },
        {
            "title": "听弹《古渌水》  琴曲名",
            "content": [
                "闻君古渌水，使我心和平。",
                "欲识慢流意，为听疏泛声。",
                "西窗竹阴下，竟日有余清。"
            ]
        },
        {
            "title": "早秋独夜",
            "content": [
                "井梧凉叶动，邻杵秋声发。",
                "独向檐下眠，觉来半床月。"
            ]
        },
        {
            "title": "官舍小亭闲望",
            "content": [
                "风竹散清韵，烟槐凝绿姿。",
                "日高人吏去，闲坐在茅茨。",
                "葛衣御时暑，蔬饭疗朝饥。",
                "持此聊自足，心力少营为。",
                "亭上独吟罢，眼前无事时。",
                "数峰太白雪，一卷陶潜诗。",
                "人心各自是，我是良在兹。",
                "回谢争名客，甘从君所嗤。"
            ]
        },
        {
            "title": "前庭凉夜",
            "content": [
                "露簟色似玉，风幌影如波。",
                "坐愁树叶落，中庭明月多。"
            ]
        },
        {
            "title": "旅次华州",
            "content": [
                "渭水绿溶溶，华山青崇崇。",
                "山水一何丽，君子在其中。",
                "才与世会合，物随诚感通。",
                "德星降人福，时雨助岁功。",
                "化行人无讼，囹圄千日空。",
                "政顺气亦和，黍稷三年丰。",
                "客自帝城来，驱马出关东。",
                "爱此一郡人，如见太古风。",
                "方今天子心，忧人正忡忡。",
                "安得天下守，尽得如袁公。"
            ]
        },
        {
            "title": "仙游寺独宿",
            "content": [
                "沙鹤上阶立，潭月当户开。",
                "此中留我宿，两夜不能回。",
                "幸与静境遇，喜无归侣催。",
                "从今独游后，不拟共人来。"
            ]
        },
        {
            "title": "病假中南亭闲望",
            "content": [
                "欹枕不视事，两日门掩关。",
                "始知吏役身，不病不得闲。",
                "闲意不在远，小亭方丈间。",
                "西檐竹梢上，坐见太白山。",
                "遥愧峰上云，对此尘中颜。"
            ]
        },
        {
            "title": "祗役骆口，",
            "content": [
                "石拥百泉合，云破千峰开。",
                "平生烟霞侣，此地重徘徊。",
                "今日勤王意，一半为山来。"
            ]
        },
        {
            "title": "招王质夫  自此",
            "content": [
                "濯足云水客，折腰簪笏身。",
                "喧闲迹相背，十里别经旬。",
                "忽因乘逸兴，莫惜访嚣尘。",
                "窗前故栽竹，与君为主人。"
            ]
        },
        {
            "title": "早送举人入试",
            "content": [
                "夙驾送举人，东方犹未明。",
                "自谓出太早，已有车马行。",
                "骑火高低影，街鼓参差声。",
                "可怜早朝者，相看意气生。",
                "日出尘埃飞，群动互营营。",
                "营营各何求，无非利与名。",
                "而我常晏起，虚住常安城。",
                "春深官又满，日有归山情。"
            ]
        },
        {
            "title": "首夏同诸",
            "content": [
                "我与二三子，策名在京师。",
                "官小无职事，闲于为客时。",
                "沉沉道观中，心赏期在兹。",
                "到门车马回，入院巾杖随。",
                "清和四月初，树木正华滋。",
                "风清新叶影，鸟恋残花枝。",
                "向夕天又晴，东南余霞披。",
                "置酒西廊下，待月杯行迟。",
                "须臾金魄生，若与吾徒期。",
                "光华一照耀，殿角相参差。",
                "终夜清景前，笑歌不知疲。",
                "长安名利地，此兴几人知。"
            ]
        },
        {
            "title": "感时",
            "content": [
                "朝见日上天，暮见日入地。",
                "不觉明镜中，忽年三十四。",
                "勿言身未老，冉冉行将至。",
                "白发虽未生，朱颜已先悴。",
                "人生讵几何，在世犹如寄。",
                "虽有七十期，十人无一二。",
                "今我犹未悟，往往不适意。",
                "胡为方寸间，不贮浩然气。",
                "贫贱非不恶，道在何足避。",
                "富贵非不爱，时来当自致。",
                "所以达人心，外物不能累。",
                "唯当饮美酒，终日陶陶醉。",
                "斯言胜金玉，佩服无失坠。"
            ]
        },
        {
            "title": "答元八宗简同游曲江后明日见赠",
            "content": [
                "长安千万人，出门各有营。",
                "唯我与夫子，信马悠悠行。",
                "行到曲江头，反照草树明。",
                "南山好颜色，病客有心情。",
                "水禽翻白羽，风荷袅翠茎。",
                "何必沧浪去，即此可濯缨。",
                "时景不重来，赏心难再并。",
                "坐愁红尘里，夕鼓咚咚声。",
                "归来经一宿，世虑稍复生。",
                "赖闻瑶华唱，再得尘襟清。"
            ]
        },
        {
            "title": "常乐里闲居偶题十六韵兼寄刘十五公舆、王十",
            "content": [
                "帝都名利场，鸡鸣无安居。",
                "独有懒慢者，日高头未梳。",
                "工拙性不同，进退迹遂殊。",
                "幸逢太平代，天子好文儒。",
                "小才难大用，典校在秘书。",
                "三旬两入省，因得养顽疏。",
                "茅屋四五间，一马二仆夫。",
                "俸钱万六千，月给亦有余。",
                "既无衣食牵，亦少人事拘。",
                "遂使少年心，日日常晏如。",
                "勿言无知己，躁静各有徒。",
                "兰台七八人，出处与之俱。",
                "旬时阻谈笑，旦夕望轩车。",
                "谁能雠校间，解带卧吾庐。",
                "窗前有竹玩，门外有酒沽。",
                "何以待君子，数竿对一壶。"
            ]
        },
        {
            "title": "采诗官",
            "content": [
                "采诗官，",
                "采诗听歌导人言。",
                "言者无罪闻者诫，",
                "下流上通上下泰。",
                "周灭秦兴至隋氏，",
                "十代采诗官不置。",
                "郊庙登歌赞君美，",
                "乐府艳词悦君意。",
                "若求兴谕规刺言，",
                "万句千章无一字。",
                "不是章句无规刺，",
                "渐及朝廷绝讽议。",
                "诤臣杜口为冗员，",
                "谏鼓高悬作虚器。",
                "一人负扆常端默，",
                "百辟入门两自媚。",
                "夕郎所贺皆德音，",
                "春官每奏唯祥瑞。",
                "君之堂兮千里远，",
                "君之门兮九重闭。",
                "君耳唯闻堂上言，",
                "君眼不见门前事。",
                "贪吏害民无所忌，",
                "奸臣蔽君无所畏。",
                "君不见厉王胡亥之末年，",
                "群臣有利君无利。",
                "君兮君兮愿听此，",
                "欲开壅蔽达人情，",
                "先向歌诗求讽刺。"
            ]
        },
        {
            "title": "鸦九剑",
            "content": [
                "欧冶子死千年后，",
                "精灵暗授张鸦九。",
                "鸦九铸剑吴山中，",
                "天与日时神借功。",
                "金铁腾精火翻焰，",
                "踊跃求为镆铘剑。",
                "剑成未试十余年，",
                "有客持金买一观。",
                "谁知闭匣长思用，",
                "三尺青蛇不肯蟠。",
                "客有心，",
                "剑无口，",
                "客代剑言告鸦九。",
                "君勿矜我玉可切，",
                "君勿夸我钟可刜。",
                "不如持我决浮云，",
                "无令漫漫蔽白日。",
                "为君使无私之光及万物，",
                "蛰虫昭苏萌草出。"
            ]
        },
        {
            "title": "天可度",
            "content": [
                "天可度，",
                "地可量，",
                "唯有人心不可防。",
                "但见丹诚赤如血，",
                "谁知伪言巧似簧。",
                "劝君掩鼻君莫掩，",
                "使君夫妇为参商。",
                "劝君掇蜂君莫掇，",
                "使君父子成豺狼。",
                "海底鱼兮天上鸟，",
                "高可射兮深可钓。",
                "唯有人心相对时，",
                "咫尺之间不能料。",
                "君不见李义府之辈笑欣欣，",
                "笑中有刀潜杀人。",
                "阴阳神变皆可测，",
                "不测人间笑是瞋。"
            ]
        },
        {
            "title": "隋堤柳",
            "content": [
                "隋堤柳，",
                "岁久年深尽衰朽。",
                "风飘飘兮雨萧萧，",
                "三株两株汴河口。",
                "老枝病叶愁杀人，",
                "曾经大业年中春。",
                "大业年中炀天子，",
                "种柳成行夹流水。",
                "西自黄河东至淮，",
                "绿阴一千三百里。",
                "大业末年春暮月，",
                "柳色如烟絮如雪。",
                "南幸江都恣佚游，",
                "应将此柳系龙舟。",
                "紫髯郎将护锦缆，",
                "青娥御史直迷楼。",
                "海内财力此时竭，",
                "舟中歌笑何日休？",
                "上荒下困势不久，",
                "宗社之危如缀旒。",
                "炀天子，",
                "自言福祚长无穷，",
                "岂知皇子封酅公。",
                "龙舟未过彭城阁，",
                "义旗已入长安宫。",
                "萧墙祸生人事变，",
                "晏驾不得归秦中。",
                "土坟数尺何处葬？",
                "吴公台下多悲风。",
                "二百年来汴河路，",
                "沙草和烟朝复暮。",
                "后王何以鉴前王？",
                "请看隋堤亡国树。"
            ]
        },
        {
            "title": "官牛",
            "content": [
                "官牛官牛驾官车，",
                "浐水岸边般载沙。",
                "一石沙，",
                "几斤重？",
                "朝载暮载将何用？",
                "载向五门官道西，",
                "绿槐阴下铺沙堤。",
                "昨来新拜右丞相，",
                "恐怕泥涂污马蹄。",
                "右丞相，",
                "马蹄踏沙虽净洁，",
                "牛领牵车欲流血。",
                "右丞相，",
                "但能济人治国调阴阳，",
                "官牛领穿亦无妨。"
            ]
        },
        {
            "title": "井底引银瓶",
            "content": [
                "井底引银瓶，",
                "银瓶欲上丝绳绝。",
                "石上磨玉簪，",
                "玉簪欲成中央折。",
                "瓶沉簪折知奈何？",
                "似妾今朝与君别。",
                "忆昔在家为女时，",
                "人言举动有殊姿。",
                "婵娟两鬓秋蝉翼，",
                "宛转双蛾远山色。",
                "笑随戏伴后园中，",
                "此时与君未相识。",
                "妾弄青梅凭短墙，",
                "君骑白马傍垂杨。",
                "墙头马上遥相顾，",
                "一见知君即断肠。",
                "知君断肠共君语，",
                "君指南山松柏树。",
                "感君松柏化为心，",
                "暗合双鬟逐君去。",
                "到君家舍五六年，",
                "君家大人频有言。",
                "聘则为妻奔是妾，",
                "不堪主祀奉苹蘩。",
                "终知君家不可住，",
                "其奈出门无去处。",
                "岂无父母在高堂？",
                "亦有亲情满故乡。",
                "潜来更不通消息，",
                "今日悲羞归不得。",
                "为君一日恩，",
                "误妾百年身。",
                "寄言痴小人家女，",
                "慎勿将身轻许人！"
            ]
        },
        {
            "title": "盐商妇",
            "content": [
                "盐商妇，",
                "多金帛，",
                "不事田农与蚕绩。",
                "南北东西不失家，",
                "风水为乡船作宅。",
                "本是扬州小家女，",
                "嫁得西江大商客。",
                "绿鬟富去金钗多，",
                "皓腕肥来银钏窄。",
                "前呼苍头后叱婢，",
                "问尔因何得如此？",
                "婿作盐商十五年，",
                "不属州县属天子。",
                "每年盐利入官时，",
                "少入官家多入私。",
                "官家利薄私家厚，",
                "盐铁尚书远不知。",
                "何况江头鱼米贱，",
                "红脍黄橙香稻饭。",
                "饱食浓妆倚柁楼，",
                "两朵红腮花欲绽。",
                "盐商妇，",
                "有幸嫁盐商。",
                "终朝美饭食，",
                "终岁好衣裳。",
                "好衣美食有来处，",
                "亦须惭愧桑弘羊。",
                "桑弘羊，",
                "死已久，",
                "不独汉时今亦有。"
            ]
        },
        {
            "title": "秦吉了",
            "content": [
                "秦吉了，",
                "出南中，",
                "彩毛青黑花颈红。",
                "耳聪心慧舌端巧，",
                "鸟语人言无不通。",
                "昨日长爪鸢，",
                "今朝大嘴鸟。",
                "鸢捎乳燕一窠覆，",
                "乌琢母鸡双眼枯。",
                "鸡号堕地燕惊去，",
                "然后拾卵攫其雏。",
                "岂无雕与鹗？",
                "嗉中肉饱不肯搏。",
                "亦有鸾鹤群，",
                "闲立扬高如不闻。",
                "秦吉了，",
                "人云尔是能言鸟，",
                "岂不见鸡燕之冤苦？",
                "吾闻凤凰百鸟主，",
                "尔竟不为凤凰之前致一言，",
                "安用噪噪闲言语。"
            ]
        },
        {
            "title": "陵园妾",
            "content": [
                "陵园妾，",
                "颜色如花命如叶。",
                "命如叶薄将奈何？",
                "一奉寝宫年月多。",
                "年月多，",
                "春愁秋思知何限？",
                "青丝发落丛鬓疏，",
                "红玉肤销系裙缦。",
                "忆昔宫中被妒猜，",
                "因谗得罪配陵来。",
                "老母啼呼趁车别，",
                "中宫监送锁门回。",
                "山宫一闭无开日，",
                "未死此身不令出。",
                "松门到晓月徘徊，",
                "柏城尽日风萧瑟。",
                "松门柏城幽闭深，",
                "闻蝉听燕感光阴。",
                "眼看菊蕊重阳泪，",
                "手把梨花寒食心。",
                "把花掩泪无人见，",
                "绿芜墙绕青苔院。",
                "四季徒支妆粉钱，",
                "三朝不识君王面。",
                "遥想六宫奉至尊，",
                "宣徽雪夜浴堂春。",
                "雨露之恩不及者，",
                "犹闻不啻三千人。",
                "三千人，",
                "我尔军恩何厚薄？",
                "愿令轮转直陵园，",
                "三岁一来均苦乐。"
            ]
        },
        {
            "title": "李夫人",
            "content": [
                "汉武帝，",
                "初丧李夫人。",
                "夫人病时不肯别，",
                "死后留得生前恩。",
                "君恩不尽念不已，",
                "甘泉殿里令写真。",
                "丹青画出竟何益？",
                "不言不笑愁杀人。",
                "又令方士合灵药，",
                "玉釜煎链金炉焚。",
                "九华帐深夜悄悄，",
                "反魂香降夫人魂。",
                "夫人之魂在何许？",
                "香烟引到焚香处。",
                "既来何苦不须臾？",
                "缥缈悠扬还灭去。",
                "去何速兮来何迟？",
                "是耶非耶两不知。",
                "翠蛾仿佛平生貌，",
                "不似昭阳寝疾时。",
                "魂之不来君心苦，",
                "魂之来兮君亦悲。",
                "背灯隔帐不得语，",
                "安用暂来还见违。",
                "伤心不独汉武帝，",
                "自古及今皆若斯。",
                "君不见穆王三日哭，",
                "重璧台前伤盛姬。",
                "又不见泰陵一掬泪，",
                "马嵬坡下念贵妃。",
                "纵令妍姿艳质化为土，",
                "此恨长在无销期。",
                "生亦惑，",
                "死亦惑，",
                "尤物惑人忘不得。",
                "人非木石皆有情，",
                "不如不遇倾城色。"
            ]
        },
        {
            "title": "时世妆",
            "content": [
                "时世妆，",
                "时世妆，",
                "出自城中传四方。",
                "时世流行无远近，",
                "腮不施朱面无粉。",
                "乌膏注唇唇似泥，",
                "双眉画作八字低。",
                "妍媸黑白失本态，",
                "妆成尽似含悲啼。",
                "圆鬟无鬓堆髻样，",
                "斜红不晕赭面状。",
                "昔闻被发伊川中，",
                "辛有见之知有戎。",
                "元和妆梳君记取，",
                "髻堆面赭非华风。"
            ]
        },
        {
            "title": "阴山道",
            "content": [
                "阴山道，",
                "阴山道，",
                "纥逻敦肥水泉好。",
                "每至戎人送马时，",
                "道旁千里无纤草。",
                "草尽泉枯马病羸，",
                "飞龙但印骨与皮。",
                "五十匹缣易一匹，",
                "缣去马来无了日。",
                "养无所用去非宜，",
                "每岁死伤十六七。",
                "缣丝不足女工苦，",
                "疏织短截充匹数。",
                "藕丝蛛网三丈余，",
                "回鹘诉称无用处。",
                "咸安公主号可敦，",
                "远为可汗频奏论。",
                "元和二年下新敕，",
                "内出金帛酬马直。",
                "仍诏江淮马价缣，",
                "从此不令疏短织。",
                "合罗将军呼万岁，",
                "捧授金银与缣彩。",
                "谁知黠虏启贪心，",
                "明年马多来一倍。",
                "缣渐好，",
                "马渐多。",
                "阴山虏，",
                "奈尔何。"
            ]
        },
        {
            "title": "紫毫笔",
            "content": [
                "紫毫笔，",
                "尖如锥兮利如刀。",
                "江南石上有老兔，",
                "吃竹饮泉生紫毫。",
                "宣城之人采为笔，",
                "千万毛中拣一毫。",
                "毫虽轻，",
                "功甚重。",
                "管勒工名充岁贡，",
                "君兮臣兮勿轻用。",
                "勿轻用，",
                "将何如？",
                "愿赐东西府御史，",
                "愿颁左右台起居。",
                "搦管趋入黄金阙，",
                "抽毫立在白玉除。",
                "臣有奸邪正衙奏，",
                "君有动言直笔书。",
                "起居郎，",
                "侍御史，",
                "尔知紫毫不易致。",
                "每岁宣城进笔时，",
                "紫毫之价如金贵。",
                "慎勿空将弹失仪，",
                "慎勿空将录制词。"
            ]
        },
        {
            "title": "母别子",
            "content": [
                "母别子，",
                "子别母，",
                "白日无光哭声苦。",
                "关西骠骑大将军，",
                "去年破虏新策勋。",
                "敕赐金钱二百万，",
                "洛阳迎得如花人。",
                "新人迎来旧人弃，",
                "掌上莲花眼中刺。",
                "迎新弃旧未足悲，",
                "悲在君家留两儿。",
                "一始扶行一初坐，",
                "坐啼行哭牵人衣。",
                "以汝夫妇新燕婉，",
                "使我母子生别离。",
                "不如林中乌与鹊，",
                "母不失雏雄伴雌。",
                "应似园中桃李树，",
                "花落随风子在枝。",
                "新人新人听我语，",
                "洛阳无限红楼女。",
                "但愿将军重立功，",
                "更有新人胜于汝。"
            ]
        },
        {
            "title": "卖炭翁",
            "content": [
                "卖炭翁，伐薪烧炭南山中。 ",
                "满面尘灰烟火色，两鬓苍苍十指黑。 ",
                "卖炭得钱何所营？身上衣裳口中食。 ",
                "可怜身上衣正单，心忧炭贱愿天寒。 ",
                "夜来城外一尺雪，晓驾炭车辗冰辙。 ",
                "牛困人饥日已高，市南门外泥中歇。 ",
                "翩翩两骑来是谁？黄衣使者白衫儿。 ",
                "手把文书口称敕，回车叱牛牵向北。 ",
                "一车炭，千余斤，宫使驱将惜不得。 ",
                "半匹红绡一丈绫，系向牛头充炭直。",
                ""
            ]
        },
        {
            "title": "缭绫",
            "content": [
                "缭绫缭绫何所似？不似罗绡与纨绮。",
                "应似天台山上月明前，四十五尺瀑布泉。",
                "中有文章又奇绝，地铺白烟花簇雪。",
                "织者何人衣者谁？越溪寒女汉宫姬。",
                "去年中使宣口敕，天上取样人间织。",
                "织为云外秋雁行，染作江南春水色。",
                "广裁衫袖长制裙，金斗熨波刀剪纹。",
                "异彩奇文相隐映，转侧看花花不定。",
                "昭阳舞人恩正深，春衣一对直千金。",
                "汗沾粉污不再著，曳土踏泥无惜心。",
                "缭绫织成费功绩，莫比寻常缯与帛。",
                "丝细缲多女手疼，扎扎千声不盈尺。",
                "昭阳殿里歌舞人，若见织时应也惜。",
                ""
            ]
        },
        {
            "title": "杜陵叟",
            "content": [
                "杜陵叟，杜陵居，岁种薄田一顷余。",
                "三月无雨旱风起，麦苗不秀多黄死。",
                "九月降霜秋早寒，禾穗未熟皆青干。",
                "长吏明知不申破，急敛暴征求考课。",
                "典桑卖地纳官租，明年衣食将何如？",
                "剥我身上帛，夺我口中粟。",
                "虐人害物即豺狼，何必钩爪锯牙食人肉！",
                "不知何人奏皇帝，帝心恻隐知人弊。",
                "白麻纸上书德音，京畿尽放今年税。",
                "昨日里胥方到门，手持敕牒榜乡村。",
                "十家租税九家毕，虚受吾君蠲免恩。",
                ""
            ]
        },
        {
            "title": "红线毯",
            "content": [
                "红线毯，",
                "择茧缫丝清水煮，",
                "拣丝练线红蓝染。",
                "染为红线红于蓝，",
                "织作披香殿上毯。",
                "披香殿广十丈余，",
                "红线织成可殿铺。",
                "彩丝茸茸香拂拂，",
                "线软花虚不胜物。",
                "美人踏上歌舞来，",
                "罗袜绣鞋随步没。",
                "太原毯涩毳缕硬，",
                "蜀都褥薄锦花冷。",
                "不如此毯温且柔，",
                "年年十月来宣州。",
                "宣城太守加样织，",
                "自谓为臣能竭力。",
                "百夫同担进宫中，",
                "线厚丝多卷不得。",
                "宣城太守知不知？",
                "一丈毯，",
                "千两丝！",
                "地不知寒人要暖，",
                "少夺人衣作地衣。"
            ]
        },
        {
            "title": "牡丹芳",
            "content": [
                "牡丹芳，",
                "牡丹芳，",
                "黄金蕊绽红玉房。",
                "千片赤英霞烂烂，",
                "百枝绛点灯煌煌。",
                "照地初开锦绣段，",
                "当风不结兰麝囊。",
                "仙人琪树白无色，",
                "王母桃花小不香。",
                "宿露轻盈泛紫艳，",
                "朝阳照耀生红光。",
                "红紫二色间深浅，",
                "向背万态随低昂。",
                "映叶多情隐羞面，",
                "卧丛无力含醉妆。",
                "低娇笑容疑掩口，",
                "凝思怨人如断肠。",
                "浓姿贵彩信奇绝，",
                "杂卉乱花无比方。",
                "石竹金钱何细碎，",
                "芙蓉芍药苦寻常。",
                "遂使王公与卿士，",
                "游花冠盖日相望。",
                "庳车软舆贵公主，",
                "香衫细马豪家郎。",
                "卫公宅静闭东院，",
                "西明寺深开北廊。",
                "戏蝶双舞看人久，",
                "残莺一声春日长。",
                "共愁日照芳难驻，",
                "仍张帷幕垂阴凉。",
                "花开花落二十日，",
                "一城之人皆若狂。",
                "三代以还文胜质，",
                "人心重华不重实。",
                "重华直至牡丹芳，",
                "其来有渐非今日。",
                "元和天子忧农桑，",
                "恤下动天天降祥。",
                "去岁嘉禾生九穗，",
                "田中寂寞无人至。",
                "今年瑞麦分两岐，",
                "君心独喜无人知。",
                "无人知，",
                "可叹息。",
                "我愿暂求造化力，",
                "减却牡丹妖艳色。",
                "少回卿士爱花心，",
                "同似吾君忧稼穑。"
            ]
        },
        {
            "title": "黑潭龙",
            "content": [
                "黑潭水深黑如墨，",
                "传有神龙人不识。",
                "潭上驾屋官立祠，",
                "龙不能神人神之。",
                "丰凶水旱与疾疫，",
                "乡里皆言龙所为。",
                "家家养豚漉清酒，",
                "朝祈暮赛依巫口。",
                "神之来兮风飘飘，",
                "纸钱动兮锦伞摇。",
                "神之去兮风亦静，",
                "香火灭兮杯盆冷。",
                "肉堆潭岸石，",
                "酒泼庙前草。",
                "不知龙神享几多，",
                "林鼠山狐长醉饱。",
                "狐何幸？",
                "豚何辜？",
                "年年杀豚将喂狐。",
                "狐假龙神食豚尽，",
                "九重泉底龙知无？"
            ]
        },
        {
            "title": "见萧侍御",
            "content": [
                "琢玉以为架，缀珠以为笼。",
                "玉架绊野鹤，珠笼锁冥鸿。",
                "鸿思云外天，鹤忆松上风。",
                "珠玉信为美，鸟不恋其中。",
                "台中萧侍御，心与鸿鹤同。",
                "晚起慵冠豸，闲行厌避骢。",
                "昨见忆山诗，诗思浩无穷。",
                "归梦杳何处，旧居茫水东。",
                "秋闲杉桂林，春老芝术丛。",
                "自云别山后，离抱常忡忡。",
                "衣绣非不荣，持宪非不雄。",
                "所乐不在此，怅望草堂空。"
            ]
        },
        {
            "title": "涧底松",
            "content": [
                "有松百尺大十围，",
                "生在涧底寒且卑。",
                "涧深山险人路绝，",
                "老死不逢工度之。",
                "天子明堂欠梁木，",
                "此求彼有两不知。",
                "谁喻苍苍造物意，",
                "但与之材不与地。",
                "金张世禄原宪贫，",
                "牛衣寒贱貂蝉贵。",
                "貂蝉与牛衣，",
                "高下虽有殊。",
                "高者未必贤，",
                "下者未必愚。",
                "君不见沉沉海底生珊瑚。",
                "历历天上种白榆。"
            ]
        },
        {
            "title": "八骏图",
            "content": [
                "穆王八骏天马驹，",
                "后人爱之写为图。",
                "背如龙兮颈如象，",
                "骨竦筋高脂肉壮。",
                "日行万里速如飞，",
                "穆王独乘何所之？",
                "四荒八极踏欲遍，",
                "三十二蹄无歇时。",
                "属车轴折趁不及，",
                "黄屋草生弃若遗。",
                "瑶池西赴王母宴，",
                "七庙经年不亲荐。",
                "璧台南与盛姬游，",
                "明堂不复朝诸侯。",
                "《白云》《黄竹》歌声动，",
                "一人荒乐万人愁。",
                "周从后稷至文武，",
                "积德累功世勤苦。",
                "岂知才及四代孙，",
                "心轻王业如灰土。",
                "由来尤物不在大，",
                "能荡君心则为害。",
                "文帝却之不肯乘，",
                "千里马去汉道兴。",
                "穆王得之不为戒，",
                "八骏驹来周室坏。",
                "至今此物世称珍，",
                "不知房星之精下为怪。",
                "八骏图，",
                "君莫爱。"
            ]
        },
        {
            "title": "西凉伎",
            "content": [
                "西凉伎，",
                "假面胡人假狮子。",
                "刻木为头丝作尾，",
                "金镀眼睛银贴齿。",
                "奋迅毛衣摆双耳，",
                "如从流沙来万里。",
                "紫髯深目两胡儿，",
                "鼓舞跳粱前致辞。",
                "应似凉州未陷日，",
                "安西都护进来时。",
                "须臾云得新消息，",
                "安西路绝归不得。",
                "泣向狮子涕双垂，",
                "凉州陷没知不知？",
                "狮子回头向西望，",
                "哀吼一声观者悲。",
                "贞元边将爱此曲，",
                "醉坐笑看看不足。",
                "享宾犒士宴三军，",
                "狮子胡儿长在目。",
                "有一征夫年七十，",
                "见弄凉州低面泣。",
                "泣罢敛手白将军，",
                "主忧臣辱昔所闻。",
                "自从天宝兵戈起，",
                "犬戎日夜吞西鄙。",
                "凉州陷来四十年，",
                "河陇侵将七千里。",
                "平时安西万里疆，",
                "今日边防在凤翔。",
                "               ",
                "缘边空屯十万卒，",
                "饱食温衣闲过日。",
                "遗民肠断在凉州，",
                "将卒相看无意收。",
                "天子每思长痛惜，",
                "将军欲说合惭羞。",
                "奈何仍看西凉伎，",
                "取笑资欢无所愧！",
                "纵无智力未能收，",
                "忍取西凉弄为戏？"
            ]
        },
        {
            "title": "两朱阁",
            "content": [
                "两朱阁，",
                "南北相对起。",
                "借问何人家？",
                "贞元双帝子。",
                "帝子吹箫双得仙，",
                "五云飘摇飞上天。",
                "第宅亭台不将去，",
                "化为佛寺在人间。",
                "妆阁妓楼何寂静，",
                "柳似舞腰池似镜。",
                "花落黄昏悄悄时，",
                "不闻歌吹闻钟罄。",
                "寺门敕榜金字书，",
                "尼院佛庭宽有余。",
                "青苔明月多闲地，",
                "比屋疲人无处居。",
                "忆昨平阳宅初置，",
                "吞并平人几家地？",
                "仙去双双作梵宫。",
                "渐恐人间尽为寺。"
            ]
        },
        {
            "title": "青石",
            "content": [
                "青石出自蓝田山，",
                "兼车运载来长安。",
                "工人磨琢欲何用？",
                "石不能言我代言。",
                "不愿作人家墓前神道碣，",
                "坟土未干名已灭。",
                "不愿作官家道旁德政碑，",
                "不镌实录镌虚辞。",
                "愿为颜氏段氏碑，",
                "雕镂太尉与太师。",
                "刻此两片坚贞质，",
                "状彼二人忠烈姿。",
                "义心若石屹不转，",
                "死节名流确不移。",
                "如观奋击朱泚日，",
                "似见叱呵希烈时。",
                "各于其上题名谥，",
                "一置高山一沉水。",
                "陵谷虽迁碑独存，",
                "骨化为尘名不死。",
                "长使不忠不烈臣，",
                "观碑改节慕为人。",
                "慕为人，",
                "劝事君。"
            ]
        },
        {
            "title": "骊宫高",
            "content": [
                "高高骊山上有宫，",
                "朱楼紫殿三四重。",
                "迟迟兮春日，",
                "玉甃暖兮温泉溢。",
                "袅袅兮秋风，",
                "山蝉鸣兮宫树红。",
                "翠华不来岁月久，",
                "墙有衣兮瓦有松。",
                "吾君在位已五载，",
                "何不一幸乎其中？",
                "西去都门几多地，",
                "吾君不游有深意。",
                "一人出兮不容易，",
                "六宫从兮百司备。",
                "八十一车千万骑，",
                "朝有宴饫暮有赐。",
                "中人之产数百家，",
                "未足充君一日费。",
                "吾君修己人不知，",
                "不自逸兮不自嬉。",
                "吾君爱人人不识，",
                "不伤财兮不伤力。",
                "骊宫高兮高入云，",
                "君之来兮为一身，",
                "君之不来兮为万人。"
            ]
        },
        {
            "title": "杂感",
            "content": [
                "君子防悔尤，贤人戒行藏。",
                "嫌疑远瓜李，言动慎毫芒。",
                "立教固如此，抚事有非常。",
                "为君持所感，仰面问苍苍。",
                "犬啮桃树根，李树反见伤。",
                "老龟烹不烂，延祸及枯桑。",
                "城门自焚爇，池鱼罹其殃。",
                "阳货肆凶暴，仲尼畏于匡。",
                "鲁酒薄如水，邯郸开战场。",
                "伯禽鞭见血，过失由成王。",
                "都尉身降虏，宫刑加子长。",
                "吕安兄不道，都市杀嵇康。",
                "斯人死已久，其事甚昭彰。",
                "是非不由己，祸患安可防。",
                "使我千载后，涕泗满衣裳。"
            ]
        },
        {
            "title": "反鲍明远《白头吟》",
            "content": [
                "炎炎者烈火，营营者小蝇。",
                "火不热真玉，蝇不点清冰。",
                "此苟无所受，彼莫能相仍。",
                "乃知物性中，各有能不能。",
                "古称怨报死，则人有所惩。",
                "惩淫或应可，在道未为弘。",
                "譬如蜩鷃徒，啾啾啅龙鹏。",
                "宜当委之去，寥廓高飞腾。",
                "岂能泥尘下，区区酬怨憎。",
                "胡为坐自苦，吞悲仍抚膺？"
            ]
        },
        {
            "title": "叹鲁二首",
            "content": [
                "季桓心岂忠，其富过周公。",
                "阳货道岂正，其权执国命。",
                "由来富与权，不系才与贤。",
                "所托得其地，虽愚亦获安。",
                "彘肥因粪壤，鼠稳依社坛。",
                "虫兽尚如是，岂谓无因缘？",
                "展禽胡为者？直道竟三黜。",
                "颜子何如人？屡空聊过日。",
                "皆怀王佐道，不践陪臣秩。",
                "自古无奈何，命为时所屈。",
                "有如草木分，天各与其一。",
                "荔枝非名花，牡丹无甘实。"
            ]
        },
        {
            "title": "和《分水岭》",
            "content": [
                "高岭峻棱棱，细泉流娓娓。",
                "势分合不得，东西随所委。",
                "悠悠草蔓底，溅溅石罅里。",
                "分流来几年？昼夜两如此。",
                "朝宗远不及，去海三千里。",
                "浸润小无功，山苗长旱死。",
                "萦纡用无所，奔迫流不已。",
                "唯作呜咽声，夜入行人耳。",
                "有源殊不竭，无坎终难至。",
                "同出而异流，君看何所似？",
                "有似骨肉亲，派别从兹始。",
                "又似势利交，波澜相背起。",
                "所以赠君诗，将君何所比？",
                "不比山上泉，比君井中水。"
            ]
        },
        {
            "title": "和《古社》",
            "content": [
                "废村多年树，生在古社隈。",
                "为作妖狐窟，心空身未摧。",
                "妖狐变美女，社树成楼台。",
                "黄昏行人过，见者心徘徊。",
                "饥雕竟不捉，老犬反为媒。",
                "岁媚少年客，十去九不回。",
                "昨夜云雨合，烈风驱迅雷。",
                "风拔树根出，雷劈社坛开。",
                "飞电化为火，妖狐烧作灰。",
                "天明至其所，清旷无氛埃。",
                "旧地葺村落，新田辟荒莱。",
                "始知天降火，不必长为灾。",
                "勿谓神默默，勿谓天恢恢。",
                "勿喜犬不捕，勿夸雕不猜。",
                "寄言狐媚者，天火有时来。"
            ]
        },
        {
            "title": "答《箭镞》",
            "content": [
                "矢人职司忧，为箭恐不精。",
                "精在利其镞，错磨锋镝成。",
                "插以青竹竿，羽之赤雁翎。",
                "勿言分寸铁，为用乃长兵。",
                "闻有狗盗者，昼伏夜潜行。",
                "摩弓拭箭镞，夜射不待明。",
                "一盗既流血，百犬同吠声。",
                "狺狺嗥不已，主人为之惊。",
                "盗心憎主人，主人不知情。",
                "反责镞太利，矢人获罪名。",
                "寄言控弦者，愿君少留听。",
                "何不向西射，西天有狼星。",
                "何不向东射，东海有长鲸。",
                "不然学仁贵，三矢平虏庭。",
                "不然学仲连，一发下燕城。",
                "胡为射小盗，此用无乃轻。",
                "徒沾一点血，虚污箭头腥。"
            ]
        },
        {
            "title": "和《雉媒》",
            "content": [
                "吟君雉媒什，一哂复一叹。",
                "和之一何晚，今日仍成篇。",
                "岂唯鸟有之，抑亦人复然。",
                "张陈刎颈交，竟以势不完。",
                "至今不平气，塞绝泜水源。",
                "赵襄骨肉亲，亦以利相残。",
                "至今不善名，高于磨笄山。",
                "况此笼中雉，志在饮啄间。",
                "稻梁暂入口，性已随人迁。",
                "身苦亦自忘，同族何足言？",
                "但恨为媒拙，不足以自全。",
                "劝君今日后，养鸟养青鸾。",
                "青鸾一失侣，至死守孤单。",
                "劝君今日后，结客结任安。",
                "主人宾客去，独住在门阑。"
            ]
        },
        {
            "title": "答《四皓庙》",
            "content": [
                "天下有道见，无道卷怀之。",
                "此乃圣人语，吾闻诸仲尼。",
                "矫矫四先生，同禀希世资。",
                "随时有显晦，秉道无磷缁。",
                "秦皇肆暴虐，二世遘乱离。",
                "先生相随去，商岭采紫芝。",
                "君看秦狱中，戮辱者李斯。",
                "刘项争天下，谋臣竟悦随。",
                "先生如鸾鹤，去入冥冥飞。",
                "君看齐鼎中，焦烂者郦其。",
                "子房得沛公，自谓相遇迟。",
                "八难掉舌枢，三略役心机。",
                "辛苦十数年，昼夜形神疲。",
                "竟杂霸者道，徒称帝者师。",
                "子房尔则能，此非吾所宜。",
                "汉高之季年，嬖宠钟所私。",
                "冢嫡欲废夺，骨肉相忧疑。",
                "岂无子房口？口舌无所施。",
                "亦有陈平心，心计将何为？",
                "皤皤四先生，高冠危映眉。",
                "从容下南山，顾盻入东闱。",
                "前瞻惠太子，左右生羽仪。",
                "却顾戚夫人，楚舞无光辉。",
                "心不画一计，口不吐一词。",
                "暗定天下本，遂安刘氏危。",
                "子房吾则能，此非尔所知。",
                "先生道既光，太子礼甚卑。",
                "安车留不住，功成弃如遗。",
                "如彼旱天云，一雨百谷滋。",
                "泽则在天下，云复归稀夷。",
                "勿高巢与由，勿尚吕与伊。",
                "巢由往不返，伊吕去不归。",
                "岂如四先生，出处两逶迤。",
                "何必长隐逸，何必长济时。",
                "由来圣人道，无朕不可窥。",
                "卷之不盈握，舒之亘八陲。",
                "先生道甚明，夫子犹或非。",
                "愿子辨其惑，为予吟此诗。"
            ]
        },
        {
            "title": "和《大嘴乌》",
            "content": [
                "乌者种有二，名同性不同。",
                "嘴小者慈孝，嘴大者贪庸。",
                "嘴大命又长，生来十余冬。",
                "物老颜色变，头毛白茸茸。",
                "飞来庭树上，初但惊儿童。",
                "老巫生奸计，与乌意潜通。",
                "云此非凡乌，遥见起敬恭。",
                "千岁乃一出，喜贺主人翁。",
                "祥瑞来白日，神圣占知风。",
                "阴作北斗使，能为人吉凶。",
                "此乌所止家，家产日夜丰。",
                "上以致寿考，下可宜田农。",
                "主人富家子，身老心童蒙。",
                "随巫拜复祝，妇姑亦相从。",
                "杀鸡荐其肉，敬若禋六宗。",
                "乌喜张大嘴，飞接在虚空。",
                "乌既饱膻腥，巫亦飨甘浓。",
                "乌巫互相利，不复两西东。",
                "日日营巢窟，稍稍近房栊。",
                "虽生八九子，谁辨其雌雄？",
                "群雏又成长，众嘴骋残凶。",
                "探巢吞燕卵，入蔟啄蚕虫。",
                "岂无乘秋隼？羁绊委高墉。",
                "但食乌残肉，无施搏击功。",
                "亦有能言鹦，翅碧嘴距红。",
                "暂曾说乌罪，囚闭在深笼。",
                "青青窗前柳，郁郁井上桐。",
                "贪乌占栖息，慈乌独不容。",
                "慈乌尔奚为，来往何憧憧？",
                "晓去先晨鼓，暮归后昏钟。",
                "辛苦尘土间，飞啄禾黍丛。",
                "得食将哺母，饥肠不自充。",
                "主人憎慈乌，命子削弹弓。",
                "弦续会稽竹，丸铸荆山铜。",
                "慈乌求母食，飞下尔庭中。",
                "数粒未入口，一丸已中胸。",
                "仰天号一声，似欲诉苍穹。",
                "反哺日未足，非是惜微躬。",
                "谁能持此冤，一为问化工？",
                "胡然大嘴乌，竟得天年终？"
            ]
        },
        {
            "title": "答《桐花》",
            "content": [
                "山木多蓊郁，兹桐独亭亭。",
                "叶重碧云片，花簇紫霞英。",
                "是时三月天，春暖山雨晴。",
                "夜色向月浅，暗香随风轻。",
                "行者多商贾，居者悉黎氓。",
                "无人解赏爱，有客独屏营。",
                "手攀花枝立，足蹋花影行。",
                "生怜不得所，死欲扬其声。",
                "截为天子琴，刻作古人形。",
                "云待我成器，荐之于穆清。",
                "诚是君子心，恐非草木情。",
                "胡为爱其华，而反伤其生？",
                "老龟被刳肠，不如无神灵。",
                "雄鸡自断尾，不愿为牺牲。",
                "况此好颜色，花紫叶青青。",
                "宜遂天地性，忍加刀斧刑？",
                "我思五丁力，拔入九重城。",
                "当君正殿栽，花叶生光晶。",
                "上对月中桂，下覆阶前蓂。",
                "泛拂香炉烟，隐映斧藻屏。",
                "为君布绿阴，当暑荫轩楹。",
                "沉沉绿满地，桃李不敢争。",
                "为君发清韵，风来如叩琼。",
                "泠泠声满耳，郑卫不足听。",
                "受君封植力，不独吐芬馨。",
                "助君行春令，开花应清明。",
                "受君雨露恩，不独含芳荣。",
                "戒君无戏言，剪叶封弟兄。",
                "受君岁月功，不独资生成。",
                "为君长高枝，凤凰上头鸣。",
                "一鸣君万岁，寿如山不倾。",
                "再鸣万人泰，泰阶为之平。",
                "如何有此用，幽滞在岩坰？",
                "岁月不尔驻，孤芳坐凋零。",
                "请向桐枝上，为余题姓名。",
                "待余有势力，移尔献丹庭。"
            ]
        },
        {
            "title": "和《阳城驿》",
            "content": [
                "商山阳城驿，中有叹者谁？",
                "云是元监察，江陵谪去时。",
                "忽见此驿名，良久涕欲垂。",
                "何故阳道州，名姓同于斯？",
                "怜君一寸心，宠辱誓不移。",
                "疾恶若巷伯，好贤如缁衣。",
                "沉吟不能去，意者欲改为。",
                "改为避贤驿，大署于门楣。",
                "荆人爱羊祜，户曹改为辞。",
                "一字不忍道，况兼姓呼之？",
                "因题八百言，言直文甚奇。",
                "诗成寄与我，锵若金和丝。",
                "上言阳公行，友悌无等夷。",
                "骨肉同衾裯，至死不相离。",
                "次言阳公迹，夏邑始栖迟。",
                "乡人化其风，少长皆孝慈。",
                "次言杨公道，终日对酒卮。",
                "兄弟笑相顾，醉貌红怡怡。",
                "次言阳公节，謇謇居谏司。",
                "誓心除国蠹，决死犯天威。",
                "终言阳公命，左迁天一涯。",
                "道州炎瘴地，身不得生归。",
                "一一皆实录，事事无孑遗。",
                "凡是为善者，闻之恻然悲。",
                "道州既已矣，往者不可追。",
                "何世无其人，来者亦可思。",
                "愿以君子文，告彼大药师。",
                "附于雅歌末，奏之白玉墀。",
                "天子闻此章，教化如法施。",
                "直谏从如流，佞臣恶如疵。",
                "宰相闻此章，政柄端正持。",
                "进贤不知倦，去邪勿复疑。",
                "宪臣闻此章，不敢怀依违。",
                "谏官闻此章，不忍纵诡随。",
                "然后告史氏，旧史有前规。",
                "若作阳公传，欲令后世知。",
                "不劳叙世家，不用费文辞。",
                "但于国史上，全录元稹诗。"
            ]
        },
        {
            "title": "和《思归乐》",
            "content": [
                "山中不栖鸟，夜半声嘤嘤。",
                "似道思归乐，行人掩泣听。",
                "皆疑此山路，迁客多南征。",
                "忧愤气不散，结化为精灵。",
                "我谓此山鸟，本不因人生。",
                "人心自怀土，想作思归鸣。",
                "孟尝平居时，娱耳琴泠泠。",
                "雍门一言感，未奏泪沾缨。",
                "魏武铜雀妓，日与欢乐并。",
                "一旦西陵望，欲歌先涕零。",
                "峡猿亦无意，陇水复何情。",
                "为入愁人耳，皆为肠断声。",
                "请看元侍御，亦宿此邮亭。",
                "因听思归鸟，神气独安宁。",
                "问君何以然，道胜心自平。",
                "虽为南迁客，如在长安城。",
                "云得此道来，何虑复何营。",
                "穷达有前定，忧喜无交争。",
                "所以事君日，持宪立天庭。",
                "虽有回天力，挠之终不倾。",
                "况始三十余，年少有直名。",
                "心中志气大，眼前爵禄轻。",
                "君恩若雨露，君威若雷霆。",
                "退不苟免难，进不曲求荣。",
                "在火辨玉性，经霜识松贞。",
                "展禽任三黜，灵均长独醒。",
                "获戾自东洛，贬官向南荆。",
                "再拜辞阙下，长揖别公卿。",
                "荆州又非远，驿路半月程。",
                "汉水照天碧，楚山插云青。",
                "江陵橘似珠，宜城酒如饧。",
                "谁谓遣谪去，未妨游赏行。",
                "人生百岁内，天地暂寓形。",
                "太仓一稊米，大海一浮萍。",
                "身委逍遥篇，心付头陀经。",
                "尚达生死观，宁为宠辱惊？",
                "中怀苟有主，外物安能萦。",
                "任意思归乐，声声啼到明。"
            ]
        },
        {
            "title": "寓意诗五首",
            "content": [
                "豫樟生深山，七年而后知。",
                "挺高二百尺，本末皆十围。",
                "天子建明堂，此材独中规。",
                "匠人执斤墨，采度将有期。",
                "孟冬草木枯，烈火燎山陂。",
                "疾风吹猛焰，从根烧到枝。",
                "养材三十年，方成栋梁姿。",
                "一朝为灰烬，柯叶无孑遗。",
                "地虽生尔材，天不与尔时。",
                "不如粪上英，犹有人掇之。",
                "已矣勿重陈，重陈令人悲。",
                "不悲焚烧苦，但悲采用迟。",
                "赫赫京内史，炎炎中书郎。",
                "昨传征拜日，恩赐颇殊常。",
                "貂冠水苍玉，紫绶黄金章。",
                "佩服身未暖，已闻窜遐荒。",
                "亲戚不得别，吞声泣路旁。",
                "宾客亦已散，门前雀罗张。",
                "富贵来不久，倏如瓦沟霜。",
                "权势去尤速，瞥若石火光。",
                "不如守贫贱，贫贱可久长。",
                "传语宦游子，且来归故乡。",
                "促织不成章，提壶但闻声。",
                "嗟哉虫与鸟，无实有虚名。",
                "与君定交日，久要如弟兄。",
                "何以示诚信，白水指为盟。",
                "云雨一为别，飞沉两难并。",
                "君为得风鹏，我为失水鲸。",
                "音信日已疏，恩分日已轻。",
                "穷通尚如此，何况死与生。",
                "乃知择交难，须有知人明。",
                "莫将山上松，结托水上萍。",
                "翩翩两玄鸟，本是同巢燕。",
                "分飞来几时，秋夏炎凉变。",
                "一宿蓬筚庐，一栖明光殿。",
                "偶因衔泥处，复得重相见。",
                "彼矜杏梁贵，此嗟茅栋贱。",
                "眼看秋社至，两处俱难恋。",
                "所托各暂时，胡为相叹羡？",
                "婆娑园中树，根株大合围。",
                "蠢尔树间虫，形质一何微。",
                "孰谓虫至微，虫蠹无已期。",
                "孰谓树至大，花叶有衰时。",
                "花衰夏未实，叶病秋先萎。",
                "树心半为土，观者安得知。",
                "借问虫何在，在身不在枝。",
                "借问虫何食，食心不食皮。",
                "岂无啄木鸟，嘴长将何为。"
            ]
        },
        {
            "title": "买花",
            "content": [
                "帝城春欲暮，喧喧车马度。",
                "共道牡丹时，相随买花去。",
                "贵贱无常价，酬直看花数：",
                "灼灼百朵红，戋戋五束素。",
                "上张幄幕庇，旁织笆篱护。",
                "水洒复泥封，移来色如故。",
                "家家习为俗，人人迷不悟。",
                "有一田舍翁，偶来买花处。",
                "低头独长叹，此叹无人喻：",
                "一丛深色花，十户中人赋！"
            ]
        },
        {
            "title": "歌舞",
            "content": [
                "秦中岁云暮，大雪满皇州。",
                "雪中退朝者，朱紫尽公侯。",
                "贵有风云兴，富无饥寒忧。",
                "所营唯第宅，所务在追游。",
                "朱轮车马客，红烛歌舞楼。",
                "欢酣促密坐，醉暖脱重裘。",
                "秋官为主人，廷尉居上头。",
                "日中为一乐，夜半不能休。",
                "岂知阌乡狱，中有冻死囚！"
            ]
        },
        {
            "title": "五弦",
            "content": [
                "清歌且罢唱，红袂亦停舞。",
                "赵叟抱五弦，宛转当胸抚。",
                "大声粗若散，飒飒风和雨。",
                "小声细欲绝，切切鬼神语。",
                "又如鹊报喜，转作猿啼苦。",
                "十指无定音，颠倒宫徵羽。",
                "坐客闻此声，形神若无主。",
                "行客闻此声，驻足不能举。",
                "嗟嗟俗人耳，好今不好古。",
                "所以绿窗琴，日日生尘土。"
            ]
        },
        {
            "title": "轻肥",
            "content": [
                "意气骄满路，鞍马光照尘。",
                "借问何为者，人称是内臣。",
                "朱绂皆大夫，紫绶或将军。",
                "夸赴军中宴，走马去如云。",
                "樽罍溢九酝，水陆罗八珍。",
                "果擘洞庭橘，脍切天池鳞。",
                "食饱心自若，酒酣气益振。",
                "是岁江南旱，衢州人食人！"
            ]
        },
        {
            "title": "读史五首",
            "content": [
                "楚怀放灵均，国政亦荒淫。",
                "彷徨未忍决，绕泽行悲吟。",
                "汉文疑贾生，谪置湘之阴。",
                "是时刑方措，此去难为心。",
                "士生一代间，谁不有浮沉。",
                "良时真可惜，乱世何足钦。",
                "乃知汨罗恨，未抵长沙深。",
                "祸患如棼丝，其来无端绪。",
                "马迁下蚕室，嵇康就囹圄。",
                "抱冤志气屈，忍耻形神沮。",
                "当彼戮辱时，奋飞无翅羽。",
                "商山有黄绮，颍川有巢许。",
                "何不从之游，超然离网罟。",
                "山林少羁鞅，世路多艰阻。",
                "寄谢伐檀人，慎勿嗟穷处。",
                "汉日大将军，少为乞食子。",
                "秦时故列侯，老作锄瓜士。",
                "春华何暐晔，园中发桃李。",
                "秋风忽萧条，堂上生荆枳。",
                "深谷变为岸，桑田成海水。",
                "势去未须悲，时来何足喜。",
                "寄言荣枯者，反复殊未已。",
                "含沙射人影，虽病人不知。",
                "巧言构人罪，至死人不疑。",
                "掇蜂杀爱子，掩鼻戮宠姬。",
                "弘恭陷萧望，赵高谋李斯。",
                "阴德既必报，阴祸岂虚施。",
                "人事虽可罔，天道终难欺。",
                "明则有刑辟，幽则有神祗。",
                "苟免勿私喜，鬼得而诛之。",
                "季子憔悴时，妇见不下机。",
                "买臣负薪日，妻亦弃如遗。",
                "一朝黄金多，佩印衣锦归。",
                "去妻不敢视，妇嫂强依依。",
                "富贵家人重，贫贱妻子欺。",
                "奈何贫富间，可移亲爱志？",
                "遂使中人心，汲汲求富贵。",
                "又令下人力，各竞锥刀利。",
                "随分归舍来，一取妻孥意。"
            ]
        },
        {
            "title": "立碑",
            "content": [
                "勋德既下衰，文章亦陵夷。",
                "但见山中石，立作路旁碑。",
                "铭勋悉太公，叙德皆仲尼。",
                "复以多为贵，千言直万赀。",
                "为文彼何人，想见下辈时。",
                "但欲愚者悦，不思贤者嗤。",
                "岂独贤者嗤，乃传后代疑。",
                "古石苍苔字，安知是愧词！",
                "我闻望江县，曲令抚茕嫠，",
                "在官有仁政，名不闻京师。",
                "身殁欲归葬，百姓遮路歧。",
                "攀辕不得归，留葬此江湄。",
                "至今道其名，男女涕皆垂。",
                "无人立碑碣，唯有邑人知。",
                "",
                "铭勋悉太公，叙德皆仲尼：一作勋名悉太公，德教皆仲尼",
                "。"
            ]
        },
        {
            "title": "不致仕",
            "content": [
                "七十而致仕，礼法有明文。",
                "何乃贪荣者，斯言如不闻？",
                "可怜八九十，齿坠双眸昏。",
                "朝露贪名利，夕阳忧子孙。",
                "挂冠顾翠緌，悬车惜朱轮。",
                "金章腰不胜，伛偻入君门。",
                "谁不爱富贵？谁不恋君恩？",
                "年高须告老，名遂合退身。",
                "少时共嗤诮，晚岁多因循。",
                "贤哉汉二疏，彼独是何人？",
                "寂寞东门路，无人继去尘。"
            ]
        },
        {
            "title": "伤友  又云伤苦节士。",
            "content": [
                "陋巷孤寒士，出门苦栖栖。",
                "虽云志气高，岂免颜色低。",
                "平生同门友，通籍在金闺。",
                "曩者胶漆契，迩来云雨睽。",
                "正逢下朝归，轩骑五门西。",
                "是时天久阴，三日雨凄凄。",
                "蹇驴避路立，肥马当风嘶。",
                "回头忘相识，占道上沙堤。",
                "昔年洛阳社，贫贱相提携。",
                "今日长安道，对面隔云泥。",
                "近日多如此，非君独惨凄。",
                "死生不变者，唯闻任与黎。"
            ]
        },
        {
            "title": "伤宅",
            "content": [
                "谁家起甲第，朱门大道边？",
                "丰屋中栉比，高墙外回环。",
                "累累六七堂，栋宇相连延。",
                "一堂费百万，郁郁起青烟。",
                "洞房温且清，寒暑不能干。",
                "高堂虚且迥，坐卧见南山。",
                "绕廊紫藤架，夹砌红药栏。",
                "攀枝摘樱桃，带花移牡丹。",
                "主人此中坐，十载为大官。",
                "厨有臭败肉，库有贯朽钱。",
                "谁能将我语，问尔骨肉间：",
                "岂无穷贱者，忍不救饥寒？",
                "如何奉一身，直欲保千年？",
                "不见马家宅，今作奉诚园。"
            ]
        },
        {
            "title": "重赋",
            "content": [
                "厚地植桑麻，所要济生民。",
                "生民理布帛，所求活一身。",
                "身外充征赋，上以奉君亲。",
                "国家定两税，本意在忧人。",
                "厥初防其淫，明敕内外臣：",
                "税外加一物，皆以枉法论。",
                "奈何岁月久，贪吏得因循。",
                "浚我以求宠，敛索无冬春。",
                "织绢未成匹，缲丝未盈斤。",
                "里胥迫我纳，不许暂逡巡。",
                "岁暮天地闭，阴风生破村。",
                "夜深烟火尽，霰雪白纷纷。",
                "幼者形不蔽，老者体无温。",
                "悲端与寒气，并入鼻中辛。",
                "昨日输残税，因窥官库门：",
                "缯帛如山积，丝絮似云屯。",
                "号为羡余物，随月献至尊。",
                "夺我身上暖，买尔眼前恩。",
                "进入琼林库，岁久化为尘！"
            ]
        },
        {
            "title": "议婚",
            "content": [
                "天下无正声，悦耳即为娱。",
                "人间无正色，悦目即为姝。",
                "颜色非相远，贫富则有殊。",
                "贫为时所弃，富为时所趋。",
                "红楼富家女，金缕绣罗襦。",
                "见人不敛手，娇痴二八初。",
                "母兄未开口，已嫁不须臾。",
                "绿窗贫家女，寂寞二十余。",
                "荆钗不直钱，衣上无真珠。",
                "几回人欲聘，临日又踟蹰。",
                "主人会良媒，置酒满玉壶。",
                "四座且勿饮，听我歌两途。",
                "富家女易嫁，嫁早轻其夫。",
                "贫家女难嫁，嫁晚孝于姑。",
                "闻君欲娶妇，娶妇意何如？"
            ]
        },
        {
            "title": "秦中吟十首序",
            "content": [
                "贞元、元和之际，予在长安，闻见之间，有足",
                "悲者。因直歌其事，命为《秦中吟》"
            ]
        },
        {
            "title": "续古诗十首",
            "content": [
                "戚戚复戚戚，送君远行役。",
                "行役非中原，海外黄沙碛。",
                "伶俜独居妾，迢递长征客。",
                "君望功名归，妾忧生死隔。",
                "谁家无夫妇，何人不离拆。",
                "所恨薄命身，嫁迟别日迫。",
                "妾身有存殁，妾心无改易。",
                "生作闺中妇，死作山头石。",
                "掩泪别乡里，飘摇将远行。",
                "茫茫绿野中，春尽孤客情。",
                "驱马上丘垅，高低路不平。",
                "风吹棠梨花，啼鸟时一声。",
                "古墓何代人，不知姓与名。",
                "化作路傍土，年年春草生。",
                "感彼忽自悟，今我何营营。",
                "朝采山上薇，暮采山上薇。",
                "岁晏薇亦尽，饥来何所为。",
                "坐饮白泉水，手把青松枝。",
                "击节独长歌，其声清且悲。",
                "枥马非不肥，所苦常絷维。",
                "豢豕非不饱，所忧竟为牺。",
                "行行歌此曲，以慰常苦饥。",
                "雨露长纤草，山苗高入云。",
                "风雪折劲木，润松摧为薪。",
                "风摧此何意，雨长彼何因。",
                "百丈涧底死，寸茎山上春。",
                "可怜苦节士，感此涕盈巾。",
                "窈窕双鬟女，容德俱如玉。",
                "昼居不逾阈，夜行常秉烛。",
                "气如含露兰，心如贯霜竹。",
                "宜当备嫔御，胡为守幽独？",
                "无媒不得选，年忽过三六。",
                "岁暮望汉宫，谁在黄金屋？",
                "邯郸进倡女，能唱黄花曲。",
                "一曲称君心，恩荣连九族。",
                "栖栖远方士，读书三十年。",
                "业成无知己，徒步来入关。",
                "长安多王侯，英俊竞攀援。",
                "幸随众宾末，得厕门馆间。",
                "东阁有旨酒，中堂有管弦。",
                "何为向隅客，对此不开颜？",
                "富贵无是非，主人终日欢。",
                "贫贱多悔尤，客子中夜叹。",
                "归去复归去，故乡贫亦安。",
                "凉风飘嘉树，日夜减芳华。",
                "下有感秋妇，攀条苦悲嗟。",
                "我本幽闲女，结发事豪家。",
                "豪家多婢仆，门内颇骄奢。",
                "良人近封侯，出入鸣玉珂。",
                "自从富贵来，恩薄谗言多。",
                "冢妇独守礼，群妾互奇衺。",
                "但信言有玷，不察心无瑕。",
                "容光未销歇，欢爱忽磋跎。",
                "何意掌上玉，化为眼中砂。",
                "盈盈一尺水，浩浩千丈河。",
                "勿言小大异，随分有风波。",
                "闺房犹复尔，邦国当如何？",
                "心亦无所迫，身亦无所拘。",
                "何为肠中气，郁郁不得舒？",
                "不舒良有以，同心久离居。",
                "五年不见面，三"
            ]
        },
        {
            "title": "大水",
            "content": [
                "浔阳郊郭间，大水岁一至。",
                "闾阎半飘荡，城堞多倾坠。",
                "苍茫生海色，渺漫连空翠。",
                "风卷白波翻，日煎红浪沸。",
                "工商彻屋去，牛马登山避。",
                "况当率税时，颇害农桑事。",
                "独有佣舟子，鼓枻生意气。",
                "不知万人灾，自觅锥刀利。",
                "吾无奈尔何，尔非久得志。",
                "九月霜降后，水涸为平地。"
            ]
        },
        {
            "title": "东林寺白莲",
            "content": [
                "东林北塘水，湛湛见底青。",
                "中生白芙蓉，菡萏三百茎。",
                "白日发光彩，清飚散芳馨。",
                "泄香银囊破，泻露玉盘倾。",
                "我渐尘垢眼，见此琼瑶英。",
                "乃知红莲花，虚得清净名。",
                "夏萼敷未歇，秋房结才成。",
                "夜深众僧寝，独起绕池行。",
                "欲收一棵子，寄向长安城。",
                "但恐出山去，人间种不生。"
            ]
        },
        {
            "title": "湓浦竹",
            "content": [
                "浔阳十月天，天气仍温燠。",
                "有霜不杀草，有风不落木。",
                "玄冥气力薄，草木冬犹绿。",
                "谁肯湓浦头，回眼看修竹？",
                "其有顾盼者，持刀斩且束。",
                "剖劈青琅玕，家家盖墙屋。",
                "吾闻汾晋间，竹少重如玉。",
                "胡为取轻贱，生此西江曲？"
            ]
        },
        {
            "title": "庐山桂",
            "content": [
                "偃蹇月中桂，结根依青天。",
                "天风绕月起，吹子下人间。",
                "飘零委何处，乃落匡庐山。",
                "生为石上桂，叶如剪碧鲜。",
                "枝干日长大，根荄日牢坚。",
                "不归天上月，空老山中年。",
                "庐山去咸阳，道里三四千。",
                "无人为移植，得入上林园。",
                "不及红花树，长栽温室前。"
            ]
        },
        {
            "title": "浔阳三题  并序",
            "content": [
                "庐山多桂树，湓浦多修竹，东林寺有白莲华，皆植物",
                "之贞劲秀异者，虽宫囿省寺中，未必能尽有。夫物以",
                "多为贱，故南方人不贵重之。至有蒸爨其桂，剪弃其",
                "竹，白眼于莲花者。予惜其不生于北土也，因赋三题",
                "以唁之。"
            ]
        },
        {
            "title": "文柏床",
            "content": [
                "陵上有老柏，柯叶寒苍苍。",
                "朝为风烟树，暮为宴寝床。",
                "以其多奇文，宜升君子堂。",
                "刮削露节目，拂拭生辉光。",
                "玄斑状狸首，素质如截肪。",
                "虽充悦目玩，终乏周身防。",
                "华彩诚可爱，生理苦已伤。",
                "方知自残者，为有好文章。"
            ]
        },
        {
            "title": "放鱼  自此后诗到江州作。",
            "content": [
                "晓日提竹篮，家僮买春蔬。",
                "青青芹蕨下，叠卧双白鱼。",
                "无声但呀呀，以气相煦濡。",
                "倾篮写地上，拨剌长尺余。",
                "岂唯刀机忧，坐见蝼蚁图。",
                "脱泉虽已久，得水犹可苏。",
                "放之小池中，且用救干枯。",
                "水小池窄狭，动尾触四隅。",
                "一时幸苟活，久远将何如。",
                "怜其不得所，移放于南湖。",
                "南湖连西江，好去勿跏蹰。",
                "施恩即望报，吾非斯人徒。",
                "不须泥沙底，辛苦觅明珠。"
            ]
        },
        {
            "title": "寄隐者",
            "content": [
                "卖药向都城，行憩青门树。",
                "道逢驰驿者，色有非常惧。",
                "亲族走相送，欲别不敢住。",
                "私怪问道旁，何人复何故？",
                "云是右丞相，当国握枢务。",
                "禄厚食万钱，恩深日三顾。",
                "昨日延英对，今日崖州去。",
                "由来君臣间，宠辱在朝暮。",
                "青青东郊草，中有归山路。",
                "归去卧云人，谋身计非误。"
            ]
        },
        {
            "title": "虾蟆  和张十六。",
            "content": [
                "嘉鱼荐宗庙，灵龟贡邦家。",
                "应龙能致雨，润我百谷芽。",
                "蠢蠢水族中，无用者虾蟆。",
                "形秽肌肉腥，出没于泥沙。",
                "六月七月交，时雨正滂沱。",
                "虾蟆得其志，快乐无以加。",
                "地既蕃其生，使之族类多。",
                "天又与其声，得以相喧哗。",
                "岂惟玉池上，污君清泠波。",
                "可独瑶瑟前，乱君鹿鸣歌。",
                "常恐飞上天，跳跃随姮娥。",
                "往往蚀明月，遣君无奈何。"
            ]
        },
        {
            "title": "杏园中枣树",
            "content": [
                "人言百果中，唯枣凡且鄙。",
                "皮皴似龟手，叶小如鼠耳。",
                "胡为不自知，生花此园里。",
                "岂宜遇攀玩，幸免遭伤毁。",
                "二月曲江头，杂英红旖旎。",
                "枣亦在其间，如嫫对西子。",
                "东风不择木，吹照长未已。",
                "眼看欲合抱，得尽生生理。",
                "寄言游春客，乞君一回视。",
                "君爱绕指柔，从君怜柳杞。",
                "君求悦目艳，不敢争桃李。",
                "君若作大车，轮轴材须此。"
            ]
        },
        {
            "title": "新制布裘",
            "content": [
                "桂布白似雪，吴绵软于云。",
                "布重绵且厚，为裘有余温。",
                "朝拥坐至暮，夜覆眠达晨。",
                "谁知严冬月，支体暖如春。",
                "中夕忽有念，抚裘起逡巡。",
                "丈夫贵兼济，岂独善一身。",
                "安得万里裘，盖裹周四垠？",
                "稳暖皆如我，天下无寒人。"
            ]
        },
        {
            "title": "丘中有一士  命首句为题二首",
            "content": [
                "丘中有一士，不知其姓名。",
                "面色不忧苦，血气常和平。",
                "每选隙地居，不踏要路行。",
                "举动无尤悔，物莫与之争。",
                "藜藿不充肠，布褐不蔽形。",
                "终岁守穷饿，而无嗟叹声。",
                "岂是爱贫贱，深知时俗情。",
                "勿矜罗弋巧，鸾鹤在冥冥。",
                "丘中有一士，守道岁月深。",
                "行披带索衣，坐拍无弦琴。",
                "不饮浊泉水，不息曲木阴。",
                "所逢苟非义，粪土千黄金。",
                "乡人化其风，薰如兰在林。",
                "智愚与强弱，不忍相欺侵。",
                "我欲访其人，将行复沉吟。",
                "何必见其面，但在学其心。"
            ]
        },
        {
            "title": "谕友",
            "content": [
                "昨夜霜一降，杀君庭中槐。",
                "干叶不待黄，索索飞下来。",
                "怜君感节物，晨起步前阶。",
                "临风踏叶立，半日颜色低。",
                "西望长安城，歌钟十二街。",
                "何人不欢乐，君独心悠哉。",
                "白日头上走，朱颜镜中颓。",
                "平生青云心，销化成死灰。",
                "我今赠一言，胜饮酒千杯。",
                "其言虽甚鄙，可破悒悒怀。",
                "朱门有勋贤，陋巷有颜回。",
                "穷通各问命，不系才不才。",
                "推此自豁豁，不必待安排。"
            ]
        },
        {
            "title": "夏旱",
            "content": [
                "太阴不离毕，太岁仍在午。",
                "旱日与炎风，枯焦我田亩。",
                "金石欲销烁，况兹禾与黍。",
                "嗷嗷万族中，唯农最辛苦。",
                "悯然望岁者，出门何所睹。",
                "但见棘与茨，罗生遍场圃。",
                "恶苗承沴气，欣然得其所。",
                "感此因问天，可能长不雨？"
            ]
        },
        {
            "title": "秋池二首",
            "content": [
                "前池秋始半，卉物多摧坏。",
                "欲暮槿先萎，未霜荷已败。",
                "默然有所感，可以从兹诫。",
                "本不种松筠，早凋何足怪。",
                "凿池贮秋水，中有苹与芰。",
                "天旱水暗消，塌然委空地。",
                "有似泛泛者，附离权与贵。",
                "一旦恩势移，相随共憔悴。"
            ]
        },
        {
            "title": "薛中丞",
            "content": [
                "百人无一直，百直无一遇。",
                "借问遇者谁，正人行得路。",
                "中丞薛存诚，守直心甚固。",
                "皇明烛如日，再使秉王度。",
                "奸豪与佞巧，非不憎且惧。",
                "直道渐光明，邪谋难盖覆。",
                "每因匪躬节，知有匡时具。",
                "张为坠网纲，倚作颓檐柱。",
                "悠哉上天意，报施纷回互。",
                "自古已冥茫，从今尤不谕。",
                "岂与小人意，昏然同好恶。",
                "不然君子人，何反如朝露。",
                "裴掀昨已夭，薛君今又去。",
                "以我惜贤心，五年如旦暮。",
                "况闻善人命，长短系运数。",
                "今我一涕零，岂为中丞故。"
            ]
        },
        {
            "title": "纳粟",
            "content": [
                "有吏夜叩门，高声催纳粟。",
                "家人不待晓，场上张灯烛。",
                "扬簸净如珠，一车三十斛。",
                "犹忧纳不中，鞭责及僮仆。",
                "昔余谬从事，内愧才不足。",
                "连授四命官，坐尸十年禄。",
                "常闻古人语，损益周必复。",
                "今日谅甘心，还他太仓谷。"
            ]
        },
        {
            "title": "村居苦寒",
            "content": [
                "八年十二月，五日雪纷纷。",
                "竹柏皆冻死，况彼无衣民！",
                "回观村闾间，十室八九贫。",
                "北风利如剑，布絮不蔽身。",
                "唯烧蒿棘火，愁坐夜待晨。",
                "乃知大寒岁，农者尤苦辛。",
                "顾我当此日，草堂深掩门。",
                "褐裘覆絁被，坐卧有余温。",
                "幸免饥冻苦，又无垄亩勤。",
                "念彼深可愧，自问是何人。"
            ]
        },
        {
            "title": "送王处士",
            "content": [
                "王门岂无酒，侯门岂无肉。",
                "主人贵且骄，待客礼步足。",
                "望尘而拜者，朝夕走碌碌。",
                "王生独拂衣，遐举如云鹄。",
                "宁归白云外，饮水卧空谷。",
                "不能随众人，敛手低眉目。",
                "扣门与我别，沽酒留君宿。",
                "好去采薇人，终南山正绿。"
            ]
        },
        {
            "title": "邓鲂、张彻落第",
            "content": [
                "古琴无俗韵，奏罢无人听。",
                "寒松无妖花，枝下无人行。",
                "春风十二街，轩骑不暂停。",
                "奔车看牡丹，走马听秦筝。",
                "众目悦芳艳，松独守其贞。",
                "众耳喜郑卫，琴亦不改声。",
                "怀哉二夫子，念此无自轻。"
            ]
        },
        {
            "title": "采地黄者",
            "content": [
                "麦死春不雨，禾损秋早霜。",
                "岁晏无口食，田中采地黄。",
                "采之将何用？持以易糇粮。",
                "凌晨荷锄去，薄暮不盈筐。",
                "携来朱门家，卖与白面郎。",
                "与君啖肥马，可使照地光。",
                "愿易马残粟，救此苦饥肠。"
            ]
        },
        {
            "title": "慈乌夜啼",
            "content": [
                "慈乌失其母，哑哑吐哀音。",
                "昼夜不飞去，经年守故林。",
                "夜夜夜半啼，闻者为沾襟。",
                "声中如告诉，未尽反哺心。",
                "百鸟岂无母，尔独哀怨深。",
                "应是母慈重，使尔悲不任。",
                "昔有吴起者，母殁丧不临。",
                "嗟哉斯徒辈，其心不如禽。",
                "慈乌复慈乌，鸟中之曾参。"
            ]
        },
        {
            "title": "放鹰",
            "content": [
                "十月鹰出笼，草枯雉兔肥。",
                "下鞲随指顾，百掷无一遗。",
                "鹰翅疾如风，鹰爪利如锥。",
                "本为鸟所设，今为人所资。",
                "孰能使之然，有术甚易知。",
                "取其向背性，制在饥饱时。",
                "不可使长饱，不可使长饥。",
                "饥则力不足，饱则背人飞。",
                "乘饥纵搏击，未饱须絷维。",
                "所以爪翅功，而人坐收之。",
                "圣明驭英雄，其术亦如斯。",
                "鄙语不可弃，吾闻诸猎师。"
            ]
        },
        {
            "title": "紫藤",
            "content": [
                "藤花紫蒙茸，藤叶青扶疏。",
                "谁谓好颜色，而为害有余。",
                "下如蛇屈盘，上若绳萦纡。",
                "可怜中间树，束缚成枯株。",
                "柔蔓不自胜，袅袅挂空虚。",
                "岂知缠树木，千夫力不如。",
                "先柔后为害，有似谀佞徒。",
                "附著君权势，君迷不肯诛。",
                "又如妖妇人，绸缪蛊其夫。",
                "奇邪坏人室，夫惑不能除。",
                "寄言邦与家，所慎在其初。",
                "毫末不早辨，滋蔓信难图。",
                "愿以藤为诫，铭之于座隅。"
            ]
        },
        {
            "title": "悲哉行",
            "content": [
                "悲哉为儒者，力学不知疲。",
                "读书眼欲暗，秉笔手生胝。",
                "十上方一第，成名常苦迟。",
                "纵有宦达者，两鬓已成丝。",
                "可怜少壮日，适在穷贱时。",
                "丈夫老且病，焉用富贵为。",
                "沉沉朱门宅，中有乳臭儿。",
                "状貌如妇人，光明膏粱肌。",
                "手不把书卷，身不擐戎衣。",
                "二十袭封爵，门承勋戚资。",
                "春来日日出，服御何轻肥。",
                "朝从博徒饮，暮有倡楼期。",
                "平封还酒债，堆金选蛾眉。",
                "声色狗马外，其余一无知。",
                "山苗与涧松，地势随高卑。",
                "古来无奈何，非君独伤悲。"
            ]
        },
        {
            "title": "问友",
            "content": [
                "种兰不种艾，兰生艾亦生。",
                "根荄相交长，茎叶相附荣。",
                "香茎与臭叶，日夜俱长大。",
                "锄艾恐伤兰，溉兰恐滋艾。",
                "兰亦未能溉，艾亦未能除。",
                "沈吟意不决，问君合何如？"
            ]
        },
        {
            "title": "二",
            "content": [
                "忆昨元和初，忝备谏官位。",
                "是时兵革后，生民正憔悴。",
                "但伤民病痛，不识时忌讳。",
                "遂作秦中吟，一吟悲一事。",
                "贵人皆怪怒，闲人亦非訾。",
                "天高未及闻，荆棘生满地。",
                "惟有唐衢见，知我平生志。",
                "一读兴叹嗟，再吟垂涕泗。",
                "因和三十韵，手题远缄寄。",
                "致吾陈杜间，赏爱非常意。",
                "此人无复见，此诗犹可贵。",
                "今日开箧看，蠹鱼损文字。",
                "不知何处葬，欲问先嘘唏。",
                "终去哭坟前，还君一掬泪。"
            ]
        },
        {
            "title": "伤唐衢二首",
            "content": [
                "自我心存道，外物少能逼。",
                "常排伤心事，不为长叹息。",
                "忽闻唐衢死，不觉动颜色。",
                "悲端从东来，触我心恻恻。",
                "伊昔未相知，偶游滑台侧。",
                "同宿李翱家，一言如旧识。",
                "酒酣出送我，风雪黄河北。",
                "日西并马头，语别至昏黑。",
                "君归向东郑，我来游上国。",
                "交心不交面，从此重相忆。",
                "怜君儒家子，不得诗书力。",
                "五十著青衫，试官无禄食。",
                "遗文仅千首，六义无差忒。",
                "散在京洛间，何人为收得。"
            ]
        },
        {
            "title": "初入太行路",
            "content": [
                "天冷日不光，太行峰苍莽。",
                "尝闻此中险，今我方独往。",
                "马蹄冻且滑，羊肠不可上。",
                "若比世路难，犹自平于掌。"
            ]
        },
        {
            "title": "寄唐生",
            "content": [
                "贾谊哭时事，阮籍哭路岐。",
                "唐生今亦哭，异代同其悲。",
                "唐生者何人？五十寒且饥。",
                "不悲口无食，不悲身无衣。",
                "所悲忠与义，悲甚则哭之。",
                "太尉击贼日，尚书叱盗时。",
                "大夫死凶寇，谏议谪蛮夷。",
                "每见如此事，声发涕辄随。",
                "往往闻其风，俗士犹或非。",
                "怜君头半白，其志竟不衰。",
                "我亦君之徒，郁郁何所为？",
                "不能发声哭，转作乐府诗。",
                "篇篇无空文，句句必尽规。",
                "功高虞人箴，痛甚骚人辞。",
                "非求宫律高，不务文字奇。",
                "惟歌生民病，愿得天子知。",
                "未得天子知，甘受时人嗤。",
                "药良气味苦，瑟淡音声稀。",
                "不惧权豪怒，亦任亲朋讥。",
                "人竟无奈何，呼作狂男儿。",
                "每逢群动息，或遇云雾披。",
                "但自高声歌，庶几天听卑。",
                "歌哭虽异名，所感则同归。",
                "寄君三十章，与君为哭词。"
            ]
        },
        {
            "title": "赠内",
            "content": [
                "生为同室亲，死为同穴尘。",
                "他人尚相勉，而况我与君。",
                "黔娄固穷士，妻贤忘其贫。",
                "冀缺一农夫，妻敬俨如宾。",
                "陶潜不营生，翟氏自爨薪。",
                "梁鸿不肯仕，孟光甘布裙。",
                "君虽不读书，此事耳亦闻。",
                "至此千载后，传是何如人。",
                "人生未死间，不能忘其身。",
                "所须者衣食，不过饱与温。",
                "蔬食足充饥，何必膏粱珍。",
                "缯絮足御寒，何必锦绣文。",
                "君家有贻训，清白遗子孙。",
                "我亦贞苦士，与君新结婚。",
                "庶保贫与素，偕老同欣欣。"
            ]
        },
        {
            "title": "白牡丹  和钱学士作",
            "content": [
                "城中看花客，旦暮走营营。",
                "素华人不顾，亦占牡丹名。",
                "闭在深寺中，车马无来声。",
                "唯有钱学士，尽日绕从行。",
                "怜此皓然质，无人自芳馨。",
                "众嫌我独赏，移植在中庭。",
                "留景夜不暝，迎光曙先明。",
                "对之心亦静，虚白相向生。",
                "唐昌玉蕊花，攀玩众所争。",
                "折来比颜色，一种如瑶琼。",
                "彼因稀见贵，此以多为轻。",
                "始知无正色，爱恶随人情。",
                "岂惟花独尔，理与人事并。",
                "君看入时者，紫艳与红英。"
            ]
        },
        {
            "title": "高仆射",
            "content": [
                "富贵人所爱，圣人去其泰。",
                "所以致仕年，著在礼经内。",
                "玄元亦有训，知止则不殆。",
                "二疏独能行，遗迹东门外。",
                "清风久销歇，迨此向千载。",
                "斯人古亦稀，何况今之代。",
                "遑遑名利客，白首千百辈。",
                "惟有高仆射，七十悬车盖。",
                "我年虽未老，岁月亦云迈。",
                "预恐耄及时，贪荣不能退。",
                "中心私自儆，何以为我戒。",
                "故作仆射诗，书之于大带。"
            ]
        },
        {
            "title": "春雪",
            "content": [
                "元和岁在卯，六年春二月。",
                "月晦寒食天，天阴夜飞雪。",
                "连宵复竟日，浩浩殊未歇。",
                "大似落鹅毛，密如飘玉屑。",
                "寒销春茫苍，气变风凛冽。",
                "上林草尽没，曲江冰复结。",
                "红干杏花死，绿冻杨枝折。",
                "所怜物性伤，非惜年芳绝。",
                "上天有时令，四序平分别。",
                "寒燠苟反常，物生皆夭阏。",
                "我观圣人意，鲁史有其说。",
                "或记水不冰，或书霜不杀。",
                "上将儆政教，下以防灾孽。",
                "兹雪今如何？信美非时节。"
            ]
        },
        {
            "title": "感鹤",
            "content": [
                "鹤有不群者，飞飞在野田。",
                "饥不啄腐鼠，渴不饮盗泉。",
                "贞姿自耿介，杂鸟何翩翾。",
                "同游不同志，如此十余年。",
                "一兴嗜欲念，遂为矰缴牵。",
                "委质小池内，争食群鸡前。",
                "不惟怀稻粱，兼亦竞腥膻。",
                "不惟恋主人，兼亦狎乌鸢。",
                "物心不可知，天性有时迁。",
                "一饱尚如此，况乘大夫轩。"
            ]
        },
        {
            "title": "登乐游园望",
            "content": [
                "独上乐游园，四望天日曛。",
                "东北何霭霭，宫阙入烟云。",
                "爱此高处立，忽如遗垢氛。",
                "耳目暂清旷，怀抱郁不伸。",
                "下视十二街，绿树间红尘。",
                "车马徒满眼，不见心所亲。",
                "孔生死洛阳，元九谪荆门。",
                "可怜南北路，高盖者何人。"
            ]
        },
        {
            "title": "折剑头",
            "content": [
                "拾得折剑头，不知折之由。",
                "一握青蛇尾，数寸碧峰头。",
                "疑是斩鲸鲵，不然刺蛟虬。",
                "缺落泥土中，委弃无人收。",
                "我有鄙介性，好刚不好柔。",
                "勿轻直折剑，犹胜曲全钩。"
            ]
        },
        {
            "title": "赠樊著作",
            "content": [
                "阳城为谏议，以正事其君。",
                "其手如屈轶，举必指佞臣。",
                "卒使不仁者，不得秉国钧。",
                "元稹为御史，以直立其身。",
                "其心如肺石，动必达穷民。",
                "东川八十家，冤愤一言伸。",
                "刘辟肆乱心，杀人正纷纷。",
                "其嫂曰庾氏，弃绝不为亲。",
                "从史萌逆节，隐心潜负恩。",
                "其佐曰孔戡，舍去不为宾。",
                "凡此士与女，其道天下闻。",
                "常恐国史上，但记凤与麟。",
                "贤者不为名，名彰教乃敦。",
                "每惜若人辈，身死名亦沦。",
                "君为著作郎，职废志空存。",
                "虽有良史才，直笔无所申。",
                "何不自著书，实录彼善人。",
                "编为一家言，以备史阙文。"
            ]
        },
        {
            "title": "读《汉书》",
            "content": [
                "禾黍与稂莠，雨来同日滋。",
                "桃李与荆棘，霜降同夜萎。",
                "草木既区别，荣枯那等夷。",
                "茫茫天地意，无乃太无私。",
                "小人与君子，用置各有宜。",
                "奈何西汉末，忠邪并信之。",
                "不然尽信忠，早绝邪臣窥。",
                "不然尽信邪，早使忠臣知。",
                "优游两不断，盛业日已衰。",
                "痛矣萧京辈，终令陷祸机。",
                "每读元成纪，愤愤令人悲。",
                "寄言为国者，不得学天时。",
                "寄言为臣者，可以鉴于斯。"
            ]
        },
        {
            "title": "杂兴三首",
            "content": [
                "楚王多内宠，倾国选嫔妃。",
                "又爱从禽乐，驰骋每相随。",
                "锦鞲臂花隼，罗袂控金羁。",
                "遂习宫中女，皆如马上儿。",
                "色禽合为荒，刑政两已衰。",
                "云梦春仍猎，章华夜不归。",
                "东风二月天，春雁正离离。",
                "美人挟银镝，一发叠双飞。",
                "飞鸿惊断行，敛翅避峨眉。",
                "君王顾之笑，弓箭生光辉。",
                "回眸语君曰：昔闻庄王时，",
                "有一愚夫人，其名曰樊姬，",
                "不有此游乐，三载断鲜肥。",
                "越国政初荒，越天旱不已。",
                "风日燥水田，水涸尘飞起。",
                "国中新下令，官渠禁流水。",
                "流水不入田，壅入王宫里。",
                "余波养鱼鸟，倒影浮楼雉。",
                "澹滟九折池，萦回十余里。",
                "四月芰荷发，越王日游嬉。",
                "左右好风来，香动芙蓉蕊。",
                "但爱芙蓉香，又种芙蓉子。",
                "不念阊门外，千里稻苗死！",
                "吴王心日侈，服玩尽奇瑰。",
                "身卧翠羽帐，手持红玉杯。",
                "冠垂明月珠，带束通天犀。",
                "行动自矜顾，数步一徘徊。",
                "小人知所好，怀宝四方来。",
                "奸邪得藉手，从此幸门开。",
                "古称国之宝，谷米与贤才。",
                "今看君王眼，视之如尘灰。",
                "伍员谏已死，浮尸去不回。",
                "姑苏台下草，麋鹿暗生麑。"
            ]
        },
        {
            "title": "答友问",
            "content": [
                "大圭廉不割，利剑用不缺。",
                "当其斩马时，良玉不如铁。",
                "置铁在洪炉，铁消易如雪。",
                "良玉同其中，三日烧不热。",
                "君疑才与德，咏此知优劣。"
            ]
        },
        {
            "title": "哭刘敦质",
            "content": [
                "小树两株柏，新土三尺坟。",
                "苍苍白露草，此地哭刘君。",
                "哭君岂无辞，辞云君子人。",
                "如何天不吊，穷悴至终身。",
                "愚者多贵寿，贤者独贱迍。",
                "龙亢彼无悔，蠖屈此不伸。",
                "哭罢持此辞，吾将诘羲文。"
            ]
        },
        {
            "title": "赠元稹",
            "content": [
                "自我从宦游，七年在长安。",
                "所得惟元君，乃知定交难。",
                "岂无山上苗，径寸无岁寒。",
                "岂无要津水，咫尺有波澜。",
                "之子异于是，久要誓不谖。",
                "无波古井水，有节秋竹竿。",
                "一为同心友，三及芳岁阑。",
                "花下鞍马游，雪中杯酒欢。",
                "衡门相逢迎，不具带与冠。",
                "春风日高睡，秋月夜深看。",
                "不为同登科，不为同署官。",
                "所合在方寸，心源无异端。"
            ]
        },
        {
            "title": "初授拾遗",
            "content": [
                "奉诏登左掖，束带参朝议。",
                "何言初命卑，且脱风尘吏。",
                "杜甫陈子昂，才名括天地。",
                "当时非不遇，尚无过斯位。",
                "况余蹇薄者，宠至不自意。",
                "惊近白日光，惭非青云器。",
                "天子方从谏，朝廷无忌讳。",
                "岂不思匪躬，适遇时无事。",
                "受命已旬月，饱食随班次。",
                "谏纸忽盈箱，对之终自愧。"
            ]
        },
        {
            "title": "京兆府新栽莲  时为周至尉趋府作",
            "content": [
                "污沟贮浊水，水上叶田田。",
                "我来一长叹，知是东溪莲。",
                "下有青泥污，馨香无复全。",
                "上有红尘扑，颜色不得鲜。",
                "物性犹如此，人事亦宜然。",
                "托根非其所，不如遭弃捐。",
                "昔在溪中日，花叶媚清涟。",
                "今来不得地，憔悴府门前。"
            ]
        },
        {
            "title": "云居寺孤桐",
            "content": [
                "一株青玉立，千叶绿云委。",
                "亭亭五丈余，高意犹未已。",
                "山僧年九十，清静老不死。",
                "自云手种时，一棵青桐子。",
                "直从萌芽拔，高自毫末始。",
                "四面无附枝，中心有通理。",
                "寄言立身者，孤直当如此。"
            ]
        },
        {
            "title": "李都尉古剑",
            "content": [
                "古剑寒黯黯，铸来几千秋。",
                "白光纳日月，紫气排斗牛。",
                "有客借一观，爱之不敢求。",
                "湛然玉匣中，秋水澄不流。",
                "至宝有本性，精刚无与俦。",
                "可使寸寸折，不能绕指柔。",
                "愿快直士心，将断佞臣头。",
                "不愿报小怨，夜半刺私仇。",
                "劝君慎所用，无作神兵羞。"
            ]
        },
        {
            "title": "废琴",
            "content": [
                "丝桐合为琴，中有太古声。",
                "古声淡无味，不称今人情。",
                "玉徽光彩灭，朱弦尘土生。",
                "废弃来已久，遗音尚泠泠。",
                "不辞为君弹，纵弹人不听。",
                "何物使之然？羌笛与秦筝。"
            ]
        },
        {
            "title": "羸骏",
            "content": [
                "骅骝失其主，羸饿无人牧。",
                "向风嘶一声，莽苍黄河曲。",
                "踏冰水畔立，卧雪冢间宿。",
                "岁暮田野空，寒草不满腹。",
                "岂无市骏者，尽是凡人目。",
                "相马失于瘦，遂遗千里足。",
                "村中何扰扰，有吏征刍粟。",
                "输彼军厩中，化作驽骀肉。"
            ]
        },
        {
            "title": "题海图屏风  元和己丑年作。",
            "content": [
                "海水无风时，波涛安悠悠。",
                "鳞介无小大，遂性各沉浮。",
                "突兀海底鳌，首冠三神丘。",
                "钩网不能制，其来非一秋。",
                "或者不量力，谓兹鳌可求。",
                "屃赑牵不动，纶绝沉其钩。",
                "一鳌既顿颔，诸鳌齐掉头。",
                "白涛与黑浪，呼吸绕咽喉。",
                "喷风激飞廉，鼓波怒阳侯。",
                "鲸鲵得其便，张口欲吞舟。",
                "万里无活鳞，百川多倒流。",
                "遂使江汉水，朝宗意亦休。",
                "苍然屏风上，此画良有由。"
            ]
        },
        {
            "title": "梦仙",
            "content": [
                "人有梦仙者，梦身升上清。",
                "坐乘一白鹤，前引双红旌。",
                "羽衣忽飘飘，玉鸾俄铮铮。",
                "半空直下视，人世尘冥冥。",
                "渐失乡国处，才分山水形。",
                "东海一片白，列岳五点青。",
                "须臾群仙来，相引朝玉京。",
                "安期羡门辈，列侍如公卿。",
                "仰谒玉皇帝，稽首前致诚。",
                "帝言汝仙才，努力勿自轻。",
                "却后十五年，期汝不死庭。",
                "再拜受斯言，既寤喜且惊。",
                "秘之不敢泄，誓志居岩扃。",
                "恩爱舍骨肉，饮食断膻腥。",
                "朝餐云母散，夜吸沆瀣精。",
                "空山三十载，日望辎軿迎。",
                "前期过已久，鸾鹤无来声。",
                "齿发日衰白，耳目减聪明。",
                "一朝同物化，身与粪壤并。",
                "神仙信有之，俗力非可营。",
                "苟无金骨相，不列丹台名。",
                "徒传辟谷法，虚受烧丹经。",
                "只自取勤苦，百年终不成。",
                "悲哉梦仙人，一梦误一生！"
            ]
        },
        {
            "title": "凶宅",
            "content": [
                "长安多大宅，列在街西东。",
                "往往朱门内，房廊相对空。",
                "枭鸣松桂枝，狐藏兰菊丛。",
                "苍苔黄叶地，日暮多旋风。",
                "前主为将相，得罪窜巴庸。",
                "后主为公卿，寝疾殁其中。",
                "连延四五主，殃祸继相钟。",
                "自从十年来，不利主人翁。",
                "风雨坏檐隙，蛇鼠穿墙墉。",
                "人疑不敢买，日毁土木功。",
                "嗟嗟俗人心，甚矣其愚蒙。",
                "旦恐灾将至，不思祸所从。",
                "我今题此诗，欲悟迷者胸。",
                "凡为大官人，年禄多高崇。",
                "权重持难久，位高势易穷。",
                "骄者物之盈，老者数之终。",
                "四者如寇盗，日夜来相攻。",
                "假使居吉土，孰能保其躬？",
                "因小以明大，借家可喻邦。",
                "周秦宅崤函，其宅非不同。",
                "一兴八百年；一死望夷宫。",
                "寄语家与国，人凶非宅凶。"
            ]
        },
        {
            "title": "哭孔戡",
            "content": [
                "洛阳谁不死？戡死闻长安。",
                "我是知戡者，闻之涕泫然。",
                "戡佐山东军，非义不可干。",
                "拂衣向西来，其道直如弦。",
                "从事得如此，人人以为难。",
                "人言明明代，合置在朝端。",
                "或望居谏司，有事戡必言。",
                "或望居宪府，有邪戡必弹。",
                "惜哉两不谐，没齿为闲官。",
                "竟不得一日，謇謇立君前。",
                "形骸随众人，敛葬北邙山。",
                "平生刚肠内，直气归其间。",
                "贤者为生民，生死悬在天。",
                "谓天不爱人，胡为生其贤？",
                "谓天果爱民，胡为夺其年？",
                "茫茫元化中，谁执如此权？"
            ]
        },
        {
            "title": "读张籍古乐府",
            "content": [
                "张君何为者？业文三十春。",
                "尤工乐府诗，举代少其伦。",
                "为诗意如何？六义互铺陈。",
                "风雅比兴外，未尝著空文。",
                "读君学仙诗，可讽放佚君。",
                "读君董公诗，可诲贪暴臣。",
                "读君商女诗，可感悍妇仁。",
                "读君勤齐诗，可劝薄夫敦。",
                "上可裨教化，舒之济万民。",
                "下可理情性，卷之善一身。",
                "始从青衿岁，迨此白发新。",
                "日夜秉笔吟，心苦力亦勤。",
                "时无采诗官，委弃如泥尘。",
                "恐君百岁后，灭没人不闻。",
                "愿藏中秘书，百代不湮沦。",
                "愿播内乐府，时得闻至尊。",
                "言者志之苗，行者文之根。",
                "所以读君诗，亦知君为人。",
                "如何欲五十，官小身贱贫。",
                "病眼街西住，无人行到门。"
            ]
        },
        {
            "title": "秋月",
            "content": [
                "夜初色苍然，夜深光浩然。",
                "稍转西廊下，渐满南窗前。",
                "况是绿芜地，复兹清露天。",
                "落叶声策策，惊鸟影翩翩。",
                "栖禽尚不稳，愁人安可眠？"
            ]
        },
        {
            "title": "贺雨",
            "content": [
                "皇帝嗣宝历，元和三年冬。",
                "自冬及春暮，不雨旱爞爞。",
                "上心念下民，惧岁成灾凶。",
                "遂下罪己诏，殷勤告万邦。",
                "帝曰予一人，继天承祖宗。",
                "忧勤不遑宁，夙夜心忡忡。",
                "元年诛刘辟，一举靖巴邛。",
                "二年戮李錡，不战安江东。",
                "顾惟眇眇德，遽有巍巍功。",
                "或者天降沴，无乃儆予躬？",
                "上思答天戒，下思致时邕。",
                "莫如率其身，慈和与俭恭。",
                "乃命罢进献，乃命赈饥穷。",
                "宥死降五刑，已责宽三农。",
                "宫女出宣徽，厩马减飞龙。",
                "庶政靡不举，皆出自宸衷。",
                "奔腾道路人，伛偻田野翁。",
                "欢呼相告报，感泣涕沾胸。",
                "顺人人心悦，先天天意从。",
                "诏下才七日，和气生冲融。",
                "凝为悠悠云，散作习习风。",
                "昼夜三日雨，凄凄复蒙蒙。",
                "万心春熙熙，百谷青芃芃。",
                "人变愁为喜，岁易俭为丰。",
                "乃知王者心，忧乐与众同。",
                "皇天与后土，所感无不通。",
                "冠佩何锵锵，将相及王公。",
                "蹈舞呼万岁，列贺明庭中。",
                "小臣诚愚陋，职忝金銮宫。",
                "稽首再三拜，一言献天聪：",
                "君以明为圣，臣以直为忠；",
                "敢贺有其始，亦愿有其终。"
            ]
        },
        {
            "title": "衰病无趣因吟所怀",
            "content": [
                "朝餐多不饱，夜卧常少睡。",
                "自觉寝食间，都无少年味。",
                "平生好诗酒，今亦将舍弃。",
                "酒唯下药饮，无复曾欢醉。",
                "诗多听人吟，自不题一字。",
                "病姿引衰相，日夜相继至。",
                "况当尚少朝，弥惭居近侍。",
                "终当求一郡，聚少渔樵费。",
                "合口便归山，不问人间事。"
            ]
        },
        {
            "title": "玩松竹二首",
            "content": [
                "龙蛇隐大泽，糜鹿游丰草。",
                "栖凤安于梧，潜鱼乐于藻。",
                "吾亦爱吾庐，庐中乐吾道。",
                "前松后修竹，偃卧可终老。",
                "各附其所安，不知他物好。",
                "坐爱前檐前，卧爱北窗北。",
                "窗竹多好风，檐松有嘉色。",
                "幽怀一以合，俗念随缘息。",
                "在尔虽无情，于予即有得。",
                "乃知性相近，不必动与植。"
            ]
        },
        {
            "title": "晚归有感",
            "content": [
                "朝吊李家孤，暮问崔家疾。",
                "",
                "回马独归来，低眉心郁郁。",
                "平生所善者，多不过六七。",
                "如何十年间，零落三无一。",
                "刘曾梦中见，元向花前失。",
                "",
                "渐老与谁游，春城好风日。"
            ]
        },
        {
            "title": "同韩侍郎游郑家池吟诗小饮",
            "content": [
                "野艇容三人，晚池流浼浼。",
                "悠然倚棹坐，水思如江海。",
                "宿雨洗沙尘，晴风荡烟霭。",
                "残阳上竹树，枝叶生光彩。",
                "我本偶然来，景物如相待。",
                "白鸥惊不起，绿芡行堪采。",
                "齿发虽已衰，性灵未云改。",
                "逢诗遇杯酒，尚有心情在。"
            ]
        },
        {
            "title": "庭松",
            "content": [
                "堂下何所有？十松当我阶。",
                "乱立无行次，高下亦不齐。",
                "高者三丈长，下者十尺低。",
                "有如野生物，不知何人栽。",
                "接以青瓦屋，承之白沙台。",
                "朝昏有风月，燥湿无尘泥。",
                "疏韵秋槭槭，凉阴夏凄凄。",
                "春深微雨夕，满叶珠蓑蓑。",
                "岁暮大雪天，压枝玉皑皑。",
                "四时各有趣，万木非其侪。",
                "去年买此宅，多为人所咳。",
                "一家二十口，移转就松来。",
                "移来有何得，但得烦襟开。",
                "即此是益友，岂必交贤才？",
                "顾我犹俗士，冠带走尘埃。",
                "未称为松主，时时一愧怀。"
            ]
        },
        {
            "title": "西掖早秋直夜书意　自此后中书舍人时作。",
            "content": [
                "凉风起禁掖，新月生宫沼。",
                "夜半秋暗来，万年枝袅袅。",
                "炎凉递时节，钟鼓交昏晓。",
                "遇圣惜年衰，报恩愁力小。",
                "素餐无补益，朱绶虚缠绕。",
                "冠盖栖野云，稻粱养山鸟。",
                "量力私自省，所得已非少。",
                "五品不为贱，五十不为夭。",
                "若无知足心，贪求何日了？"
            ]
        },
        {
            "title": "重过寿泉",
            "content": [
                "商州南十里，有水名寿泉。",
                "涌出石崖下，流经山店前。",
                "忆昔相送日，我去君言还。",
                "寒波与老泪，此地共潺湲。",
                "一去历万里，再来经六年。",
                "形容已变改，处所犹依然。",
                "他日君过此，殷勤吟此篇。"
            ]
        },
        {
            "title": "宿溪翁　时初除郎官赴朝。",
            "content": [
                "众心爱金玉，众口贪酒肉。",
                "何如此溪翁，饮瓢亦自足？",
                "溪南刈薪草，溪北修墙屋。",
                "岁种一顷田，春驱两黄犊。",
                "于中甚安适，此外无营欲。",
                "溪畔偶相逢，庵中遂同宿。",
                "辞翁向朝市，问我何官禄？",
                "虚言笑杀翁，郎官应列宿。"
            ]
        },
        {
            "title": "委顺",
            "content": [
                "山城虽荒芜，竹树有嘉色。",
                "郡俸诚不多，亦足充衣食。",
                "外累由心起，心宁累自息。",
                "尚欲忘家乡，谁能算官职？",
                "宜怀齐远近，委顺随南北。",
                "归去诚可怜，天涯住亦得。"
            ]
        },
        {
            "title": "负冬日",
            "content": [
                "杲杲冬日出，照我屋南隅。",
                "负暄闭目坐，和气生肌肤。",
                "初似饮醇醪，又如蛰者苏。",
                "外融百骸畅，中适一念无。",
                "旷然忘所在，心与虚空俱。"
            ]
        },
        {
            "title": "岁晚",
            "content": [
                "霜降水返壑，风落木归山。",
                "冉冉岁将宴，物皆复本源。",
                "何此南迁客，五年独未还？",
                "命屯分已定，日久心弥安。",
                "亦尝心与口，静念私自言：",
                "去国固非乐，归乡未必欢。",
                "何须自生苦，舍易求其难？"
            ]
        },
        {
            "title": "遗怀",
            "content": [
                "乐往必悲生，泰来犹否极。",
                "谁言此数然？吾道何终塞。",
                "尝求詹尹卜，拂龟竟默默。",
                "亦曾仰问天，天但苍苍色。",
                "自兹唯委命，名利心双息。",
                "近日转安闲，乡园亦休忆。",
                "回看世间苦，苦在求不得。",
                "我今无所求，庶离忧悲域。"
            ]
        },
        {
            "title": "郊下",
            "content": [
                "西日照高树，树头子规鸣。",
                "东风吹野水，水畔江蓠生。",
                "尽日看山立，有时寻涧行。",
                "兀兀长如此，何许似专城？"
            ]
        },
        {
            "title": "登龙昌上",
            "content": [
                "骑马出西郭，悠悠欲何之？",
                "独上高寺去，一与白云期。",
                "虚槛晚潇洒，前山碧参差。",
                "忽似青龙阁，同望玉峰时。",
                "因咏松雪句，永怀鸾鹤姿。",
                "六年不相见，况乃隔荣衰？",
                ""
            ]
        },
        {
            "title": "蚊蟆",
            "content": [
                "巴徼炎毒早，三月蚊蟆生。",
                "咂肤拂不去，绕耳薨薨声。",
                "斯物颇微细，中人初甚轻。",
                "如有肤受谮，久则疮痏成。",
                "痏成无奈何，所要防其萌。",
                "么虫何足道，潜喻儆人情。"
            ]
        },
        {
            "title": "征秋税毕题郡南亭",
            "content": [
                "高城直下视，蠢蠢见巴蛮。",
                "安可施政教，尚不通语言。",
                "且喜赋敛毕，幸闻闾井安。",
                "岂伊循良化，赖此丰登年。",
                "案牍既简少，池馆亦情闲。",
                "秋雨檐果落，夕钟林鸟远。",
                "南亭日潇洒，偃卧恣疏顽。"
            ]
        },
        {
            "title": "步东坡",
            "content": [
                "朝上东坡步，夕上东坡步。",
                "东坡何所爱？爱此新成树。",
                "种植当岁初，滋荣及春暮。",
                "信意取次栽，无行亦无数。",
                "绿阴斜景转，芳气微风度。",
                "新叶鸟下来，萎花蝶飞去。",
                "闲携斑竹杖，徐曳黄麻屦。",
                "欲识往来频，青芜成白路。"
            ]
        },
        {
            "title": "卧小斋",
            "content": [
                "朝起视事毕，晏坐饱食终。",
                "散步长廊下，退卧小斋中。",
                "拙政自多暇，幽情谁与同？",
                "孰云二千石，心如田野翁？"
            ]
        },
        {
            "title": "东溪种柳",
            "content": [
                "野性爱栽植，植柳水中坻。",
                "乘春持斧斫，裁截而树之。",
                "长短既不一，高下随所宜。",
                "倚岸埋大干，临流插小枝。",
                "松柏不可待，楩楠固难移。",
                "不如种此树，此树易荣滋。",
                "无根亦可活，成阴况非迟。",
                "三年未离郡，可以见依依。",
                "种罢水边憩，仰头闲自思。",
                "富贵本非望，功名须待时。",
                "不种东溪柳，端坐欲何为？"
            ]
        },
        {
            "title": "开元寺东池早春",
            "content": [
                "池水暖温暾，水清波潋滟。",
                "簇簇青泥中，新蒲叶如剑。",
                "梅房小白裹，柳彩轻黄染。",
                "顺气草薰薰，适情鸥泛泛。",
                "旧游成梦寐，往事随阳焱。",
                "芳物感幽怀，一动平生念。"
            ]
        },
        {
            "title": "郡中春宴",
            "content": [
                "仆本儒家子，待诏金马门。",
                "尘忝亲近地，孤负圣明恩。",
                "一旦奉优诏，万里牧远人。",
                "可怜岛夷帅，自称为使君。",
                "身骑牂牁马，口食涂江鳞。",
                "暗淡绯衫故，斓斑白发新。",
                "是时岁二月，玉历布春分。",
                "颁条示皇泽，命宴及良辰。",
                "冉冉趋府吏，蚩蚩聚州民。",
                "有如蛰虫鸟，亦应天地春。",
                "薰草席铺座，藤枝酒注樽。",
                "中庭无平地，高下随所陈。",
                "蛮鼓声坎坎，巴女舞蹲蹲。",
                "使君居上头，掩口语众宾。",
                "勿笑风俗陋，勿欺官府贫。",
                "蜂巢与蚁穴，随分有君臣。"
            ]
        },
        {
            "title": "哭诸故人",
            "content": [
                "昨日哭寝门，今日哭寝门。",
                "借问所哭谁？无非故交亲。",
                "伟卿既长往，质夫亦幽沦。",
                "屈指数年世，收涕自思身。",
                "彼皆少于我，先为泉下人。",
                "我今头半白，焉得身久存？",
                "好在元郎中，相识二十春。",
                "昔见君生子，今闻君抱孙。",
                "存者尽老大，逝者已成尘。",
                "早晚升平宅，开眉一见君。"
            ]
        },
        {
            "title": "登城东古台",
            "content": [
                "迢迢东郊上，有土青崔嵬。",
                "不知何代物？疑是巴王台。",
                "巴歌久无声，巴宫没黄埃。",
                "靡靡春草合，牛羊缘四隈。",
                "我来一登眺，目极心悠哉。",
                "始见江山势，峰叠水环回。",
                "凭高视听旷，向远胸襟开。",
                "唯有故园念，时时东北来。"
            ]
        },
        {
            "title": "东坡种花二首",
            "content": [
                "持钱买花树，城东坡上栽。",
                "但购有花者，不限桃杏梅。",
                "百果参杂种，千枝次第开。",
                "天时有早晚，地力无高低。",
                "红者霞艳艳，白者雪皑皑。",
                "游蜂遂不去，好鸟亦栖来。",
                "前有长流水，下有小平台。",
                "时拂台上石，一举风前杯。",
                "花枝荫我头，花蕊落我怀。",
                "独酌复独咏，不觉月平西。",
                "巴俗不爱花，竟春无人来。",
                "唯此醉太守，尽日不能回。",
                "东坡春向暮，树木今何如？",
                "漠漠花落尽，翳翳叶生初。",
                "每日领童仆，荷锄仍决渠。",
                "划土壅其本，引泉溉其枯。",
                "小树低数尺，大树长丈余。",
                "封植来几时，高下齐扶疏。",
                "养树既如此，养民亦何殊？",
                "将欲茂枝叶，必先救根株。",
                "云何救根株？劝农均赋租。",
                "云何茂枝叶？省事宽刑书。",
                "移此为郡政，庶几氓俗苏。"
            ]
        },
        {
            "title": "哭王质夫",
            "content": [
                "仙游寺前别，别来十年余。",
                "生别犹怏怏，死别复何如？",
                "客从梓潼来，道君死不虚。",
                "惊疑心未信，欲哭复踟蹰。",
                "踟蹰寝门侧，声发涕亦俱。",
                "衣上今日泪，箧中前月书。",
                "怜君古人风，重有君子儒。",
                "篇咏陶谢辈，风衿嵇阮徒。",
                "出身既蹇屯，生世仍须臾。",
                "诚知天至高，安得不一呼？",
                "江南有毒蟒，江北有妖狐。",
                "皆享千年寿，多于王质夫。",
                "不知彼何德？不识此何辜？"
            ]
        },
        {
            "title": "我身",
            "content": [
                "我身何所似？似彼孤生蓬。",
                "秋霜翦根断，浩浩随长风。",
                "昔游秦雍间，今落巴蛮中。",
                "昔为意气郎，今作寂寥翁。",
                "外貌虽寂寞，中怀颇冲融。",
                "赋命有厚薄，委心任穷通。",
                "通当为大鹏，举翅摩苍穹。",
                "穷则为鹪鹩，一枝足自容。",
                "苟知此道者，身穷心不穷。"
            ]
        },
        {
            "title": "不二门",
            "content": [
                "两眼日将暗，四肢渐衰瘦。",
                "束带剩昔围，穿衣妨宽袖。",
                "流年似江水，奔注无昏昼。",
                "志气与形骸，安得长依旧？",
                "亦曾登玉陛，举措多纰缪。",
                "至今金阙籍，名姓独遗漏。",
                "亦曾烧大药，消息乖火候。",
                "至今残丹砂，烧干不成就。",
                "行藏事两失，忧恼心交斗。",
                "化作憔悴翁，抛身在荒陋。",
                "坐看老病逼，须得医王救。",
                "唯有不二门，其间无夭寿。"
            ]
        },
        {
            "title": "花下对酒二首",
            "content": [
                "蔼蔼江气春，南宾闰正月。",
                "梅樱与桃杏，次第城上发。",
                "红房烂簇火，素艳纷团雪。",
                "香惜委风飘，愁牵压枝折。",
                "楼中老太守，头上新白发。",
                "冷澹病心情，暄和好时节。",
                "故园音信断，远郡亲宾绝。",
                "欲问花前樽，依然为谁设？",
                "引手攀红樱，红樱落似霰。",
                "仰首看白日，白日走如箭。",
                "年芳与时景，顷刻犹衰变。",
                "况是血肉身，安能长强健？",
                "人心苦迷执，慕贵忧贫贱。",
                "愁色常在眉，欢容不上面。",
                "况吾头半白，把镜非不见。",
                "何必花下杯，更待他人劝？"
            ]
        },
        {
            "title": "早祭风",
            "content": [
                "远郡虽褊陋，时祀奉朝经。",
                "夙兴祭风伯，天气晓冥冥。",
                "导骑与从吏，引我出东垌。",
                "水雾重如雨，山火高于星。",
                "忽忆早朝日，与君趋紫庭。",
                "步登龙尾道，却望终南青。",
                "一别身向老，所思心未宁。",
                "至今想在耳，玉音尚玲玲。"
            ]
        },
        {
            "title": "桐花",
            "content": [
                "春令有常候，清明桐始发。",
                "何此巴峡中，桐花开十月？",
                "岂伊物理变？信是土宜别。",
                "地气反寒暄，天时倒生杀。",
                "草木坚强物，所禀固难夺。",
                "风候一参差，荣枯遂乖剌。",
                "况吾北人性，不耐南方热。",
                "强羸寿夭间，安得依时节？"
            ]
        },
        {
            "title": "江上送客",
            "content": [
                "江花已萎绝，江草已销歇。",
                "远客何处归？孤舟今日发。",
                "杜鹃声似哭，湘竹斑如血。",
                "共是多感人，仍为此中别！"
            ]
        },
        {
            "title": "九日登巴台",
            "content": [
                "黍香酒初熟，菊暖花未开。",
                "闲听竹枝曲，浅酌茱萸杯。",
                "去年重阳日，漂泊湓城隈。",
                "今岁重阳日，萧条巴子台。",
                "旅鬓寻已白，乡书久不来。",
                "临觞一搔首，座客亦徘徊。"
            ]
        },
        {
            "title": "东楼竹",
            "content": [
                "潇洒城东楼，绕楼多修竹。",
                "森然一万竿，白粉封青玉。",
                "卷帘睡初觉，欹枕看未足。",
                "影转色入楼，床席生浮绿。",
                "空城绝宾客，向夕弥幽独。",
                "楼上夜不归，此君留我宿。"
            ]
        },
        {
            "title": "送客",
            "content": [
                "城上云雾开，沙头风浪定。",
                "参差乱山出，澹泞平江净。",
                "行客舟已远，居人酒初醒。",
                "袅袅秋竹梢，巴蝉声似磬。"
            ]
        },
        {
            "title": "东城寻春",
            "content": [
                "老色日上面，欢情日去心。",
                "今既不如昔，后当不如今。",
                "今犹未甚衰，每事力可任。",
                "花时仍爱出，酒后尚能吟。",
                "但恐如此兴，亦随日销沉。",
                "东城春欲老，勉强一来寻。"
            ]
        },
        {
            "title": "庭槐",
            "content": [
                "南方饶竹树，唯有青槐稀。",
                "十种七八死，纵活亦支离。",
                "何此郡庭下，一株独华滋？",
                "蒙蒙碧烟叶，袅袅黄花枝。",
                "我家渭水上，此树荫前墀。",
                "忽向天涯见，忆在故园时。",
                "人生有情感，遇物牵所思。",
                "树木犹复尔，况见旧亲知！"
            ]
        },
        {
            "title": "南宾郡斋",
            "content": [
                "山上巴子城，山下巴江水。",
                "中有穷独人，强名为刺史。",
                "时时窃自哂，刺史岂如是？",
                "仓粟喂家人，黄缣裹妻子。",
                "",
                "莓苔翳冠带，雾雨霾楼雉。",
                "衙鼓暮复朝，郡斋卧还起。",
                "回头望南浦，亦在烟波里。",
                "而我复何嗟？夫君犹滞此！"
            ]
        },
        {
            "title": "寄王质夫",
            "content": [
                "忆始识君时，爱君世缘薄。",
                "我亦吏王畿，不为名利著。",
                "春寻仙游洞，秋上云居阁。",
                "楼观水潺潺，龙潭花漠漠。",
                "吟诗石上坐，引酒泉边酌。",
                "因话出处心，心期老岩壑。",
                "忽从风雨别，遂被簪缨缚。",
                "君作出山云，我为入笼鹤。",
                "笼深鹤残悴，山远云飘泊。",
                "去处虽不同，同负平生约。",
                "今来各何在？老去随所托。",
                "我守巴南城，君佐征西幕。",
                "年颜渐衰飒，生计仍萧索。",
                "方含去国愁，且羡从军乐。",
                "旧游疑是梦，往事思如昨。",
                "相忆春又深，故山花正落。"
            ]
        },
        {
            "title": "招萧处士",
            "content": [
                "峡内岂无人？所逢非所思。",
                "门前亦有客，相对不相知。",
                "仰望但云树，俯顾惟妻儿。",
                "寝食起居外，端然无所为。",
                "东郊萧处士，聊可与开眉。",
                "能饮满杯酒，善吟长句诗。",
                "庭前吏散后，江畔路干时。",
                "请君携竹杖，一赴郡斋期。"
            ]
        },
        {
            "title": "东楼晓",
            "content": [
                "脉脉复脉脉，东楼无宿客。",
                "城暗云雾多，峡深田地窄。",
                "宵灯尚留焰，晨禽初展翮。",
                "欲知山高低，不见东方白。"
            ]
        },
        {
            "title": "西楼夜",
            "content": [
                "悄悄复悄悄，城隅隐林杪。",
                "山郭灯火稀，峡天星汉少。",
                "年光东流水，生计南枝鸟。",
                "月没江沉沉，西楼殊未晓。"
            ]
        },
        {
            "title": "郡中",
            "content": [
                "乡路音信断，山城日月迟。",
                "欲知州近远，阶前摘荔枝。"
            ]
        },
        {
            "title": "初到忠州登东楼",
            "content": [
                "山束邑居窄，峡牵气候偏。",
                "林峦少平地，雾雨多阴天。",
                "隐隐煮盐火，漠漠烧畬烟。",
                "赖此东楼夕，风月时翛然。",
                "凭轩望所思，目断心涓涓。",
                "背春有去雁，上水无来船。",
                "我怀巴东守，本是关西贤。",
                "平生已不浅，流落重相怜。",
                "水梗漂万里，笼禽囚五年。",
                "新恩同雨露，远郡邻山川。",
                "书信虽往复，封疆徒接连。",
                "其如美人面，欲见杳无缘。"
            ]
        },
        {
            "title": "过昭君村　村在归州东北四十里。",
            "content": [
                "灵珠产无种，彩云出无根。",
                "亦如彼姝子，生此遐陋村。",
                "至丽物难掩，遽选入君门。",
                "独美众所嫉，终弃于塞垣。",
                "唯此希代色，岂无一顾恩？",
                "事排势须去，不得由至尊。",
                "白黑既可变，丹青何足论？",
                "竟埋岱北骨，不返巴东魂。",
                "惨澹晚云水，依稀旧乡园。",
                "妍姿化已久，但有村名存。",
                "村中有遗老，指点为我言。",
                "不取往者戒，恐贻来者冤。",
                "至今村女面，烧灼成瘢痕。"
            ]
        },
        {
            "title": "初入峡有感",
            "content": [
                "上有万仞山，下有千丈水。",
                "苍苍两崖间，阔狭容一苇。",
                "瞿唐呀直泻，滟滪屹中峙。",
                "未夜黑岩昏，无风白浪起。",
                "大石如刀剑，小石如牙齿。",
                "一步不可行，况千三百里。",
                "",
                "苒蒻竹篾稔，欹危楫师趾。",
                "一跌无完舟，吾生系于此。",
                "常闻仗忠信，蛮貊可行矣。",
                "自古飘沉人，岂尽非君子？",
                "况吾时与命，蹇舛不足恃。",
                "长恐不才身，复作无名死。"
            ]
        },
        {
            "title": "答元郎中、杨员外喜乌见寄  四十四字成。",
            "content": [
                "南宫鸳鸯地，何忽乌来止？",
                "故人锦帐郎，闻乌笑相视。",
                "疑乌报消息，望我归乡里。",
                "我归应待乌头白，惭愧元郎误欢喜。"
            ]
        },
        {
            "title": "秋槿",
            "content": [
                "风露飒已冷，天色亦黄昏。",
                "中庭有槿花，荣落同一晨。",
                "秋开已寂寞，夕陨何纷纷。",
                "正怜少颜色，复叹不逡巡。",
                "感此因念彼，怀哉聊一陈。",
                "男儿老富贵，女子晚婚姻。",
                "头白始得志，色衰方事人。",
                "后时不获已，安得如青春？"
            ]
        },
        {
            "title": "梦与李七、庾三十二同访元九",
            "content": [
                "夜梦归长安，见我故亲友。",
                "损之在我左，顺之在我右。",
                "云是二月天，春风出携手。",
                "同过靖安里，下马寻元九。",
                "元九正独坐，见我笑开口。",
                "还指西院花，乃开北亭酒。",
                "如言各有故，似惜欢难久。",
                "神合俄顷间，神离欠申后。",
                "觉来疑在侧，求索无所有。",
                "残灯影闪墙，斜月光穿牖。",
                "天明西北望，万里君知否？",
                "老去无见期，踟蹰搔白首。"
            ]
        },
        {
            "title": "司马厅独宿",
            "content": [
                "荒凉满庭草，偃亚侵檐竹。",
                "府吏下厅帘，家僮开被袱。",
                "数声城上漏，一点窗间烛。",
                "官曹冷似冰，谁肯来同宿？"
            ]
        },
        {
            "title": "司马宅",
            "content": [
                "雨径绿芜合，霜园红叶多。",
                "萧条司马宅，门巷无人过。",
                "唯对大江水，秋风朝夕波。"
            ]
        },
        {
            "title": "早蝉",
            "content": [
                "月出先照山，风生先动水。",
                "亦如早蝉声，先入闲人耳。",
                "一闻愁意结，再听乡心起。",
                "渭上村蝉声，先听浑相似。",
                "衡门有谁听？日暮槐花里。"
            ]
        },
        {
            "title": "因沐感",
            "content": [
                "年长身转慵，百事无所欲。",
                "乃至头上发，经年方一沐。",
                "沐稀发苦落，一沐仍半秃。",
                "短鬓经霜蓬，老面辞春木。",
                "强年过犹近，衰相来何速。",
                "应是烦恼多，心焦血不足。",
                "渐少不满把，渐短不盈尺。",
                "况兹短少中，日夜落复白。",
                "既无神仙术，何除老死籍？",
                "只有解脱门，能度衰苦厄。",
                "掩镜望东寺，降心谢禅客。",
                "衰白何足言，剃落犹不惜。"
            ]
        },
        {
            "title": "感秋怀微之",
            "content": [
                "叶下湖又波，秋风此时至。",
                "谁知濩落心，先纳萧条气。",
                "推移感流岁，漂泊思同志。",
                "昔为烟霄侣，今作泥途吏。",
                "白鸥毛羽弱，青凤文章异。",
                "各闭一笼中，岁晚同憔悴。"
            ]
        },
        {
            "title": "郡厅有树，",
            "content": [
                "浔阳郡厅后，有树不知名。",
                "秋先梧桐落，春后桃李荣。",
                "五月始萌动，八月已凋零。",
                "左右皆松桂，四时郁青青。",
                "岂量雨露恩，沾濡不均平。",
                "荣枯各有分，天地本无情。",
                "顾我亦相类，早衰向晚成。",
                "形骸少多病，三十不丰盈。",
                "毛鬓早改变，四十白髭生。",
                "谁教两萧索，相对此江城？"
            ]
        },
        {
            "title": "南湖晚秋",
            "content": [
                "八月白露降，湖中水方老。",
                "但惜秋风多，衰荷半倾倒。",
                "手攀青枫树，足踏黄芦草。",
                "惨淡老荣颜，冷落秋怀抱。",
                "有兄在淮楚，有弟在蜀道。",
                "万里何时来，烟波白浩浩。"
            ]
        },
        {
            "title": "早秋晚望兼呈韦侍御",
            "content": [
                "九派绕孤城，城高生远思。",
                "人烟半在船，野水多于地。",
                "穿霞日脚直，驱雁风头利。",
                "去国来几时，江上秋三至。",
                "夫君亦沦落，此地同飘寄。",
                "悯默向隅心，摧颓触笼翅。",
                "且谋眼前计，莫问胸中事。",
                "浔阳酒甚浓，相劝时时醉。"
            ]
        },
        {
            "title": "感情",
            "content": [
                "中庭晒服玩，忽见故乡履。",
                "昔赠我者谁？东邻婵娟子。",
                "因思赠时语，特用结终始。",
                "永愿如履綦，双行复双止。",
                "自吾谪江郡，漂荡三千里。",
                "为感长情人，提携同到此。",
                "今朝一惆怅，反覆看未已。",
                "人只履犹双，何曾得相似？",
                "可嗟复可惜，锦表绣为里。",
                "况经梅雨来，色暗花草死。"
            ]
        },
        {
            "title": "早蝉",
            "content": [
                "六月初七日，江头蝉始鸣。",
                "石楠深叶里，薄暮两三声。",
                "一催衰鬓色，再动故园情。",
                "西风殊未起，秋思先秋生。",
                "忆昔在东掖，宫槐花下听。",
                "今朝无限思，云树绕湓城。"
            ]
        },
        {
            "title": "孟夏思渭村旧居寄舍弟",
            "content": [
                "啧啧雀引雏，梢梢笋成竹。",
                "时物感人情，忆我故乡曲。",
                "故园渭水上，十载事樵牧。",
                "手种榆柳成，阴阴覆墙屋。",
                "兔隐豆苗肥，鸟鸣桑椹熟。",
                "前年当此时，与尔同游瞩。",
                "诗书课弟侄，农圃资童仆。",
                "日暮麦登场，天时蚕坼蔟。",
                "弄泉南涧坐，待月东亭宿。",
                "兴发饮数杯，闷来棋一局。",
                "一朝忽分散，万里仍羁束。",
                "井鲋思返泉，笼莺悔出谷。",
                "九江地卑湿，四月天炎燠。",
                "苦雨初入梅，瘴云稍含毒。",
                "泥秧水畦稻，灰种畬田栗。",
                "已讶殊岁时，仍嗟异风俗。",
                "闲登郡楼望，日落江山绿。",
                "归雁拂乡心，平湖断人目。",
                "殊方我漂泊，旧里君幽独。",
                "何时同一瓢，饮水心亦足。"
            ]
        },
        {
            "title": "首夏",
            "content": [
                "孟夏百物滋，动植一时好。",
                "麋鹿乐深林，虫蛇喜丰草。",
                "翔禽爱密叶，游鳞悦新藻。",
                "天和遗漏处，而我独枯槁。",
                "一身在天末，骨肉皆远道。",
                "旧国无来人，寇戎尘浩浩。",
                "沉忧竟何益，只自劳怀抱。",
                "不如放身心，冥然任天造。",
                "浔阳多美酒，可使杯不燥。",
                "湓鱼贱如泥，烹灸无昏早。",
                "朝饭山下寺，暮醉湖中岛。",
                "何必归故乡，兹焉可终老。"
            ]
        },
        {
            "title": "寄行简",
            "content": [
                "郁郁眉多敛，默默口寡言。",
                "岂是愿如此，举目谁与欢。",
                "去春尔西征，从事巴蜀间。",
                "今春我南谪，抱疾江海壖。",
                "相去六千里，地绝天邈然。",
                "十书九不达，何以开忧颜。",
                "渴人多梦饮，饥人多梦餐。",
                "春来梦何处？合眼到东川。"
            ]
        },
        {
            "title": "夜雪",
            "content": [
                "已讶衾枕冷，复见窗户明。",
                "夜深知雪重，时闻折竹声。",
                ""
            ]
        },
        {
            "title": "送幼史",
            "content": [
                "淮右寇未散，江西岁再徂。",
                "故里干戈地，行人风雪途。",
                "此时与尔别，江畔立踟蹰。"
            ]
        },
        {
            "title": "渐老",
            "content": [
                "今朝复明日，不觉年齿暮。",
                "白发逐梳落，朱颜辞镜去。",
                "当春颇愁寂，对酒寡欢趣。",
                "遇境多怆辛，逢人益敦故。",
                "形质属天地，推迁从不住。",
                "所怪少年心，销磨落何处？"
            ]
        },
        {
            "title": "春晚寄微之",
            "content": [
                "三月江水阔，悠悠桃花波。",
                "年芳与心事，此地共蹉跎。",
                "南国方谴谪，中原正兵戈。",
                "眼前故人少，头上白发多。",
                "通州更迢递，春尽复如何？"
            ]
        },
        {
            "title": "赠别崔五",
            "content": [
                "朝送南去客，暮迎北来宾。",
                "孰云当大路，少遇心所亲。",
                "劳者念息肩，热者思濯身。",
                "何如愁独日，忽见平生人。",
                "平生已不浅，是日重殷勤。",
                "问从何处来，及此江亭春？",
                "江天春多阴，夜月隔重云。",
                "移樽树间饮，灯照花纷纷。",
                "一会不易得，余事何足云。",
                "明旦又分手，今夕且欢忻。"
            ]
        },
        {
            "title": "忆洛下故园　时淮汝寇戎未灭。",
            "content": [
                "浔阳迁谪地，洛阳离乱年。",
                "烟尘三川上，炎瘴九江边。",
                "乡心坐如此，秋风仍飒然。"
            ]
        },
        {
            "title": "宿东林寺",
            "content": [
                "经窗灯焰短，僧炉火气深。",
                "索落庐山夜，风雪宿东林。"
            ]
        },
        {
            "title": "江楼闻砧　江州作。",
            "content": [
                "江人授衣晚，十月始闻砧。",
                "一夕高楼月，万里故园心。"
            ]
        },
        {
            "title": "夜闻歌者　宿鄂州。",
            "content": [
                "夜泊鹦鹉洲，秋江月澄澈。",
                "邻船有歌者，发调堪愁绝。",
                "歌罢继以泣，泣声通复咽。",
                "寻声见其人，有妇颜如雪。",
                "独倚帆樯立，娉婷十七八。",
                "夜泪似真珠，双双堕明月。",
                "借问谁家妇，歌泣何凄切？",
                "一问一沾襟，低眉终不说。"
            ]
        },
        {
            "title": "寄微之三首",
            "content": [
                "江州望通州，天涯与地末。",
                "有山万丈高，有水千里阔。",
                "间之以云雾，飞鸟不可越。",
                "谁知千古险，为我二人设。",
                "通州君初到，郁郁愁如结。",
                "江州我方去，迢迢行未歇。",
                "道路日乖隔，音信日断绝。",
                "因风欲寄语，地远声不彻。",
                "生当复相逢，死当从此别。",
                "君游襄阳日，我在长安住。",
                "今君在通州，我过襄阳去。",
                "襄阳九里郭，楼堞连云树。",
                "顾此稍依依，是君旧游处。",
                "苍茫蒹葭水，中有浔阳路。",
                "此去更相思，江西少亲故。",
                "去国日已远，喜逢物似人。",
                "如何含此意，江上坐思君。",
                "有如河岳气，相合方氛氲。",
                "狂风吹中绝，两处成孤云。",
                "风回终有时，云合岂无因？",
                "努力各自爱，穷通我尔身。"
            ]
        },
        {
            "title": "再到襄阳访问旧居",
            "content": [
                "昔到襄阳日，髯髯初有髭。",
                "今过襄阳日，髭鬓半成丝。",
                "旧游都似梦，乍到忽如归。",
                "东郭蓬蒿宅，荒凉今属谁？",
                "故知多零落，闾井亦迁移。",
                "独有秋江水，烟波似旧时。"
            ]
        },
        {
            "title": "微雨夜行",
            "content": [
                "漠漠秋云起，稍稍夜寒生。",
                "但觉衣裳湿，无点亦无声。"
            ]
        },
        {
            "title": "仙娥峰下作",
            "content": [
                "我为东南行，始登商山道。",
                "商山无数峰，最爱仙娥好。",
                "参差树若插，匼匝云如抱。",
                "渴望寒玉泉，香闻紫芝草。",
                "青崖屏削碧，白石床铺缟。",
                "向无如此物，安足留四皓？",
                "感彼私自问，归山何不早？",
                "可能尘土中，远随众人老？"
            ]
        },
        {
            "title": "初出蓝田路作",
            "content": [
                "停骖问前路，路在秋云里。",
                "苍苍县南道，去途从此始。",
                "绝顶忽盘上，众山皆下视。",
                "下视千万峰，峰头如浪起。",
                "朝经韩公坂，夕次蓝桥水。",
                "浔阳仅四千，始行七十里。",
                "人烦马蹄跙，劳苦已如此。"
            ]
        },
        {
            "title": "别李十一后重寄　自此后江州路上作。",
            "content": [
                "秋日正萧条，驱车出蓬荜。",
                "回望青门道，目极心郁郁。",
                "岂独恋乡土，非关慕簪绂。",
                "所怆别李君，平生同道术。",
                "俱承金马诏，联秉谏臣笔。",
                "共上青云梯，中途一相失。",
                "江湖我方往，朝廷君不出。",
                "蕙带与华簪，相逢是何日？"
            ]
        },
        {
            "title": "舟中雨夜",
            "content": [
                "江云暗悠悠，江风冷修修。",
                "夜雨滴船背，夜浪打船头。",
                "船中有病客，左降向江州。"
            ]
        },
        {
            "title": "哭李三",
            "content": [
                "去年渭水曲，秋时访我来。",
                "今年常乐里，春日哭君回。",
                "哭君仰问天，天意安在哉？",
                "若必夺其寿，何如不与才？",
                "落然身后事，妻病女婴孩。"
            ]
        },
        {
            "title": "送春",
            "content": [
                "三月三十日，春归日复暮。",
                "惆怅问春风，明朝应不住。",
                "送春曲江上，眷眷东西顾。",
                "但见扑水花，纷纷不知数。",
                "人生似行客，两足无停步。",
                "日日进前程，前程几多路？",
                "兵刀与水火，尽可违之去。",
                "唯有老到来，人间无避处。",
                "感时良为已，独倚池南树。",
                "今日送春心，心如别亲故。"
            ]
        },
        {
            "title": "寄杨六　杨摄万年县尉。予为赞善大夫。",
            "content": [
                "青宫官冷静，赤县事繁剧。",
                "一闲复一忙，动作经时隔。",
                "清觞久废酌，白日顿虚掷。",
                "念此忽踟蹰，悄然心不适。",
                "岂无旧交结？久别或迁易。",
                "亦有新往还，相见多形迹。",
                "唯君于我分，坚久如金石。",
                "何况老大来，人情重姻戚。",
                "会稀岁月急，此事真可惜。",
                "几回开口笑，便到髭须白。",
                "公门苦鞅掌，尽日无间隙。",
                "犹冀乘暝来，静言同一夕。"
            ]
        },
        {
            "title": "夜雨有念",
            "content": [
                "以道治心气，终岁得晏然。",
                "何乃戚戚意，忽来风雨天？",
                "既非慕荣显，又不恤饥寒。",
                "胡为悄不乐，抱膝残灯前？",
                "形影暗相问，心默对以言。",
                "骨肉能几人？各在天一端。",
                "吾兄寄宿州，吾弟客东川。",
                "南北五千里，吾身在中间。",
                "欲去病未能，欲住心不安。",
                "有如波上舟，此缚而彼牵。",
                "自我向道来，于今六七年。",
                "炼成不二性，销尽千万缘。",
                "唯有恩爱火，往往犹熬煎。",
                "岂是药无效，病多难尽蠲。"
            ]
        },
        {
            "title": "自觉二首",
            "content": [
                "四十未为老，忧伤早衰恶。",
                "前岁二毛生，今年一齿落。",
                "形骸日损耗，心事同萧索。",
                "夜寝与朝餐，其间味亦薄。",
                "同岁崔舍人，容光方灼灼。",
                "始知年与貌，衰盛随忧乐。",
                "畏老老转迫，忧病病弥缚。",
                "不畏复不忧，是除老病药。",
                "朝哭心所爱，暮哭心所亲。",
                "亲爱零落尽，安用身独存？",
                "几许平生欢，无限骨肉恩。",
                "结为肠间痛，聚作鼻头辛。",
                "悲来四支缓，泣尽双眸昏。",
                "所以年四十，心如七十人。",
                "我闻浮屠教，中有解脱门。",
                "置心为止水，视身如浮云。",
                "抖擞垢秽衣，度脱生死轮。",
                "胡为恋此苦，不去犹逡巡。",
                "回念发弘愿，愿此见在身。",
                "但受过去报，不结将来因。",
                "誓以智慧水，永洗烦恼尘。",
                "不将恩爱子，更种忧悲根！"
            ]
        },
        {
            "title": "病中友人相访",
            "content": [
                "卧久不记日，南窗昏复昏。",
                "萧条草檐下，寒雀朝夕闻。",
                "强扶床前杖，起向庭中行。",
                "偶逢故人至，便当一逢迎。",
                "移榻就斜日，披裘倚前楹。",
                "闲谈胜服药，稍觉有心情。"
            ]
        },
        {
            "title": "栽松二首",
            "content": [
                "小松未盈尺，心爱手自移。",
                "苍然涧底色，云湿烟霏霏。",
                "栽植我年晚，长成君性迟。",
                "如何过四十，种此数寸枝？",
                "得见成阴否，人生七十稀。",
                "爱君抱晚节，怜君含直文。",
                "欲得朝朝见，阶前故种君。",
                "知君死则已，不死会凌云。"
            ]
        },
        {
            "title": "沐浴",
            "content": [
                "经年不沐浴，尘垢满肌肤。",
                "今朝一澡濯，衰瘦颇有余。",
                "老色头发白，病形支体虚。",
                "衣宽有剩带，发少不胜梳。",
                "自问今年几，春秋四十初。",
                "四十已如此，七十复何如？"
            ]
        },
        {
            "title": "村居卧病三首",
            "content": [
                "戚戚抱羸病，悠悠度朝暮。",
                "夏木才结阴，秋兰已含露。",
                "前日巢中卵，化作雏飞去。",
                "昨日穴中虫，蜕为蝉上树。",
                "四时未尝歇，一物不暂住。",
                "唯有病客心，沉然独如故。",
                "新秋久病客，起步村南道。",
                "尽日不逢人，虫声遍荒草。",
                "西风吹白露，野绿秋仍早。",
                "草木犹未伤，先伤我怀抱。",
                "朱颜与玄鬓，强健几时好。",
                "况为忧病侵，不得依年老。",
                "种黍三十亩，雨来苗渐大。",
                "种薤二十畦，秋来欲堪刈。",
                "望黍作冬酒，留薤为春菜。",
                "荒村百物无，待此养衰瘵。",
                "葺庐备阴雨，补褐防寒岁。",
                "病身知几时，且作明年计。"
            ]
        },
        {
            "title": "感镜",
            "content": [
                "美人与我别，留镜在匣中。",
                "自从花颜去，秋水无芙蓉。",
                "经年不开匣，红埃覆青铜。",
                "今朝一拂拭，自照憔悴容。",
                "照罢重惆怅，背有双盘龙。"
            ]
        },
        {
            "title": "西原晚望",
            "content": [
                "花菊引闲行，行上西原路。",
                "原上晚无人，因高聊四顾。",
                "南阡有烟火，北陌连虚墓。",
                "村邻何萧疏，近者犹百步。",
                "吾庐在其下，寂寞风日暮。",
                "门外转枯蓬，篱根伏寒兔。",
                "故园汴水上，离乱不堪去。",
                "近岁始移家，飘然此村住。",
                "新屋五六间，古槐八九树。",
                "便是衰病身，此生终老处。"
            ]
        },
        {
            "title": "喜友至留宿",
            "content": [
                "村中少宾客，柴门多不开。",
                "忽闻车马至，云是故人来。",
                "况值风雨夕，愁心正悠哉。",
                "愿君且同宿，尽此手中杯。",
                "人生开口笑，百年都几回？"
            ]
        },
        {
            "title": "谕怀",
            "content": [
                "黑头日已白，白面日已黑。",
                "人生未死间，变化何终极。",
                "常言在己者，莫若形与色。",
                "一朝改变来，止遏不能得。",
                "况彼身外事，悠悠通与塞。"
            ]
        },
        {
            "title": "渭村雨归",
            "content": [
                "渭水寒渐落，离离蒲稗苗。",
                "闲傍沙边立，看人刈苇苕。",
                "近水风景冷，晴明犹寂寥。",
                "复兹夕阴起，野思重萧条。",
                "萧条独归路，暮雨湿村桥。"
            ]
        },
        {
            "title": "对酒",
            "content": [
                "人生一百岁，通计三万日。",
                "何况百岁人，人间百无一。",
                "贤愚共零落，贵贱同埋没。",
                "东岱前後魂，北邙新旧骨。",
                "复闻药误者，为爱延年术。",
                "又有忧死者，为贪政事笔。",
                "药误不得老，忧死非因疾。",
                "谁人言最灵，知得不知失。",
                "何如会亲友，饮此杯中物。",
                "能沃烦虑销，能陶真性出。",
                "所以刘阮辈，终年醉兀兀。"
            ]
        },
        {
            "title": "念金銮子二首",
            "content": [
                "衰病四十身，娇痴三岁女。",
                "非男犹胜无，慰情时一抚。",
                "一朝舍我去，魂影无处所。",
                "况念夭化时，呕哑初学语。",
                "始知骨肉爱，乃是忧悲聚。",
                "唯思未有前，以理遣伤苦。",
                "忘怀日已久，三度移寒暑。",
                "今日一伤心，因逢旧乳母。",
                "与尔为父子，八十有六旬。",
                "忽然又不见，迩来三四春。",
                "形质本非实，气聚偶成身。",
                "恩爱元是妄，缘合暂为亲。",
                "念兹庶有悟，聊用遣悲辛。",
                "惭将理自夺，不是忘情人。"
            ]
        },
        {
            "title": "城上对月期友人不至",
            "content": [
                "古人惜昼短，劝令秉烛游。",
                "况此迢迢夜，明月满西楼。",
                "复有盈樽酒，置在城上头。",
                "期君君不至，人月两悠悠。",
                "照水烟波白，照人肌发秋。",
                "清光正如此，不醉即须愁。"
            ]
        },
        {
            "title": "以镜赠别",
            "content": [
                "人言似明月，我道胜明月。",
                "明月非不明，一年十二缺。",
                "岂如玉匣里，如水常澄澈。",
                "月破天暗时，圆明独不歇。",
                "我惭貌丑老，绕鬓斑斑雪。",
                "不如赠少年，回照青丝发。",
                "因君千里去，持此将为别。"
            ]
        },
        {
            "title": "寄元九",
            "content": [
                "一病经四年，亲朋书信断。",
                "穷通合易交，自笑知何晚。",
                "元君在荆楚，去日唯云远。",
                "彼独是何人，心如石不转？",
                "忧我贫病身，书来唯劝勉：",
                "上言少愁苦，下道加餐饭。",
                "怜君为谪吏，穷薄家贫褊。",
                "三寄衣食资，数盈二十万。",
                "岂是贪衣食？感君心缱绻！",
                "念我口中食，分君身上暖。",
                "不因身病久，不因命多蹇。",
                "平生亲友心，岂得知深浅？"
            ]
        },
        {
            "title": "叹常生",
            "content": [
                "西村常氏子，卧疾不须臾。",
                "前旬犹访我，今日忽云殂。",
                "时我病多暇，与之同野居。",
                "园林青蔼蔼，相去数里余。",
                "村邻无好客，所遇唯农夫。",
                "之子何如者，往还犹胜无。",
                "于今亦已矣，可为一长吁！"
            ]
        },
        {
            "title": "别行简",
            "content": [
                "漠漠病眼花，星星愁鬓雪。",
                "筋骸已衰惫，形影仍分诀。",
                "梓州二千里，剑门五六月。",
                "岂是远行时？火云烧栈热。",
                "何言巾上泪，乃是肠中血。",
                "念此早归来，莫作经年别！"
            ]
        },
        {
            "title": "昼寝",
            "content": [
                "坐整白单衣，起穿黄草屦。",
                "朝餐盥漱毕，徐下阶前步。",
                "暑风微变候，昼刻渐加数。",
                "院静地阴阴，鸟鸣新叶树。",
                "独行还独卧，夏景殊未暮。",
                "不作午时眠，日长安可度？"
            ]
        },
        {
            "title": "梦裴相公",
            "content": [
                "五年生死隔，一夕魂梦通。",
                "梦中如往日，同直金銮宫。",
                "仿佛金紫色，分明冰玉容。",
                "勤勤相眷意，亦与平生同。",
                "既寤知是梦，悯然情未终。",
                "追想当时事，何殊昨夜中？",
                "自我学心法，万缘成一空。",
                "今朝为君子，流涕一沾胸。"
            ]
        },
        {
            "title": "登村东古冢",
            "content": [
                "高低古时冢，上有牛羊道。",
                "独立最高头，悠哉此怀抱。",
                "回头向村望，但见荒田草。",
                "村人不爱花，多种栗与枣。",
                "自来此村住，不觉风光好。",
                "花少莺亦稀，年年春暗老。"
            ]
        },
        {
            "title": "同友人寻涧花",
            "content": [
                "闻有涧底花，贳得村中酒。",
                "与君来校迟，已逢摇落后。",
                "临觞有遗恨，怅望空溪口。",
                "记取花发时，期君重携手。",
                "我生日日老，春色年年有。",
                "且作来岁期，不知身健否？"
            ]
        },
        {
            "title": "溪中早春",
            "content": [
                "南山雪未尽，阴岭留残白。",
                "西涧冰已销，春溜含新碧。",
                "东风来几日，蛰动萌草坼。",
                "潜知阳和功，一日不虚掷。",
                "爱此天气暖，来拂溪边石。",
                "一坐欲忘归，暮禽声啧啧。",
                "蓬蒿隔桑枣，隐映烟火夕。",
                "归来问夜餐，家人烹荠麦。"
            ]
        },
        {
            "title": "送兄弟回雪夜",
            "content": [
                "日晦云气黄，东北风切切。",
                "时从村南还，新与兄弟别。",
                "离襟泪犹湿，回马嘶未歇。",
                "欲归一室坐，天阴多无月。",
                "夜长火消尽，岁暮雨凝结。",
                "寂寞满炉灰，飘零上阶雪。",
                "对雪画寒灰，残灯明复灭。",
                "灰死如我心，雪白如我发。",
                "所遇皆如此，顷刻堪愁绝。",
                "回念入坐忘，转忧作禅悦。",
                "平生洗心法，正为今宵设。"
            ]
        },
        {
            "title": "秋霁",
            "content": [
                "金火不相待，炎凉雨中变。",
                "林晴有残蝉，巢冷无留燕。",
                "沉吟卷长簟，恻怆收团扇。",
                "向夕稍无泥，闲步青苔院。",
                "月出砧杵动，家家捣秋练。",
                "独对多病妻，不能理针线。",
                "冬衣殊未制，夏服行将绽。",
                "何以迎早秋？一杯聊自劝。"
            ]
        },
        {
            "title": "夜雨",
            "content": [
                "我有所念人，隔在远远乡。",
                "我有所感事，结在深深肠。",
                "乡远去不得，无日不瞻望。",
                "肠深解不得，无夕不思量。",
                "况此残灯夜，独宿在空堂。",
                "秋天殊未晓，风雨正苍苍。",
                "不学头陀法，前心安可忘？"
            ]
        },
        {
            "title": "秋夕",
            "content": [
                "叶声落如雨，月色白似霜。",
                "夜深方独卧，谁为拂尘床？"
            ]
        },
        {
            "title": "寄元九　自此后在渭村作。",
            "content": [
                "晨鸡才发声，夕雀俄敛翼。",
                "昼夜往复来，疾如出入息。",
                "非徒改年貌，渐觉无心力。",
                "自念因念君，俱为老所逼。",
                "君年虽校少，憔悴谪南国。",
                "三年不放归，炎瘴销颜色。",
                "山无杀草雪，水有含沙蜮。",
                "健否远不知，书多隔年得。",
                "愿君少愁苦，我亦加餐食。",
                "各保金石躯，以慰长相忆。"
            ]
        },
        {
            "title": "读邓鲂诗",
            "content": [
                "尘架多文集，偶取一卷披。",
                "未及看姓名，疑是陶潜诗。",
                "看名知是君，恻恻令我悲。",
                "诗人多蹇厄，近日诚有之。",
                "京兆杜子美，犹得一拾遗。",
                "襄阳孟浩然，亦闻鬓成丝。",
                "嗟君两不如，三十在布衣。",
                "擢第禄不及，新婚妻未归。",
                "少年无疾患，溘死于路岐。",
                "天不与爵寿，唯与好文词。",
                "此理勿复道，巧历不能推。"
            ]
        },
        {
            "title": "宫词（又名后宫词）",
            "content": [
                "泪尽罗巾梦不成，夜深前殿按歌声。",
                "红颜未老恩先断，斜倚薰笼坐到明。",
                ""
            ]
        },
        {
            "title": "自河南经乱，关内阻饥，兄弟离散，各在一处。因望月有感，聊书所怀，寄上浮梁大兄，于潜七兄，乌江十五兄，兼示符离及下邽弟妹",
            "content": [
                "时难年饥世业空，弟兄羁旅各西东。",
                "田园寥落干戈后，骨肉流离道路中！",
                "吊影分为千里雁，辞根散作九秋蓬。",
                "共看明月应垂泪，一夜乡心五处同！",
                ""
            ]
        },
        {
            "title": "竹枝",
            "content": [
                "竹枝苦怨怨何人，",
                "夜静山空歇又闻。",
                "蛮儿巴女齐声唱，",
                "愁杀江南病使君。"
            ]
        },
        {
            "title": "竹枝",
            "content": [
                "瞿塘峡口水烟低，",
                "白帝城头月向西。",
                "唱到竹枝声咽处，",
                "寒猿闲鸟一时啼。"
            ]
        },
        {
            "title": "竹枝",
            "content": [
                "江畔谁家唱竹枝，",
                "前声断咽后声迟。",
                "怪来调苦缘词苦，",
                "多是通州司马诗。"
            ]
        },
        {
            "title": "竹枝",
            "content": [
                "巴东船舫上巴西，",
                "波面风生雨脚齐。",
                "水蓼冷花红簌簌，",
                "江蓠湿叶碧凄凄。"
            ]
        },
        {
            "title": "忆江南（三首其三）",
            "content": [
                "江南忆，其次忆吴宫。",
                "吴酒一杯春竹叶，吴娃双舞醉芙蓉，",
                "早晚复相逢？",
                ""
            ]
        },
        {
            "title": "一七令",
            "content": [
                "诗，",
                "绮美，瑰奇。",
                "明月夜，落花时。",
                "能助欢笑，亦伤别离。",
                "调清金石怨，吟苦鬼神悲。",
                "天下只应我爱，世间惟有君知。",
                "自从都尉别苏句，便到司空送白辞。"
            ]
        },
        {
            "title": "杨柳枝",
            "content": [
                "一树衰残委泥土，",
                "双林荣曜植天庭。",
                "定知此后天文里，",
                "柳宿光中添两星。"
            ]
        },
        {
            "title": "杨柳枝",
            "content": [
                "一树春风千万枝，",
                "嫩于金色软于丝。",
                "永丰南角荒园里，",
                "尽日无人属阿谁？"
            ]
        },
        {
            "title": "杨柳枝",
            "content": [
                "苏家小女旧知名，",
                "杨柳风前别有情。",
                "剥条盘作银环样，",
                "卷叶吹为玉笛声。"
            ]
        },
        {
            "title": "杨柳枝",
            "content": [
                "两枝杨柳小楼中，",
                "袅娜多年伴醉翁。",
                "明日放归归去后，",
                "世间就不要春风。"
            ]
        },
        {
            "title": "宴桃源",
            "content": [
                "前度小花静院，",
                "不比寻常时见。",
                "见了又还休，",
                "愁却等闲分散。",
                "肠断，肠断，",
                "记取钗横鬓乱。"
            ]
        },
        {
            "title": "宴桃源",
            "content": [
                "频日雅欢幽会，",
                "打得来来越杀。",
                "说着暂分飞，",
                "蹙损一双眉黛。",
                "无奈，无奈，",
                "两个心儿总待。"
            ]
        },
        {
            "title": "宴桃源",
            "content": [
                "落月西窗惊起，",
                "好个匆匆些子。",
                "□鬓□轻松，",
                "凝了一双秋水。",
                "告你，告你，",
                "休向人间整理。"
            ]
        },
        {
            "title": "问刘十九",
            "content": [
                "绿蚁新醅酒，红泥小火炉。",
                "晚来天欲雪，能饮一杯无？",
                ""
            ]
        },
        {
            "title": "南湖春早",
            "content": [
                "风回云断雨初晴，返照湖边暖复明。",
                "乱点碎红山杏发，平铺新绿水蘋生。",
                "翅低白雁飞仍重，舌涩黄鹂语未成。",
                "不道江南春不好，年年衰病减心情。"
            ]
        },
        {
            "title": "离别难",
            "content": [
                "绿杨陌上送行人，",
                "马去东回一望尘。",
                "不觉别时红泪尽，",
                "归来无可更沾巾。"
            ]
        },
        {
            "title": "杨柳枝",
            "content": [
                "前有别杨柳枝，梦得继和有“春尽絮飞”之句。又复戏答",
                "。",
                "柳老春深日又斜，",
                "任他飞向别人家。",
                "谁能更学孩童戏，",
                "寻逐春风捉柳花。"
            ]
        },
        {
            "title": "浪淘沙",
            "content": [
                "随波逐浪到天涯，",
                "迁客西还有几家。",
                "却到帝都重富贵，",
                "请君莫忘浪淘沙。"
            ]
        },
        {
            "title": "浪淘沙",
            "content": [
                "青草湖中万里程，",
                "黄梅雨里一人行。",
                "愁见滩头夜泊处，",
                "风翻暗浪打船声。"
            ]
        },
        {
            "title": "浪淘沙",
            "content": [
                "一泊沙来一泊去，",
                "一重浪灭一重生。",
                "相搅相淘无歇日，",
                "会教东海一时平。"
            ]
        },
        {
            "title": "浪淘沙",
            "content": [
                "借问江潮与海水，",
                "何似君情与妾心？",
                "相恨不如潮有信，",
                "相思始觉海非深。"
            ]
        },
        {
            "title": "浪淘沙",
            "content": [
                "海底飞尘终有日，",
                "山头化石岂无时。",
                "谁道小郎抛小妇，",
                "船头一去没回期。"
            ]
        },
        {
            "title": "浪淘沙",
            "content": [
                "白浪茫茫与海连，平沙浩浩四无边。",
                "暮去朝来淘不住，遂令东海变桑田。",
                ""
            ]
        },
        {
            "title": "久不见韩侍郎",
            "content": [
                "近来韩阁老，疏我我心知。",
                "户大嫌甜酒，才高笑小诗。",
                "静吟乖月夜，闲醉旷花时。",
                "还有愁同处，春风满鬓丝。"
            ]
        },
        {
            "title": "急乐世",
            "content": [
                "正抽碧线绣红罗，",
                "忽听黄莺敛翠娥。",
                "秋思冬愁春恨望，",
                "大都不得意时多。"
            ]
        },
        {
            "title": "寄胡饼与杨万州",
            "content": [
                "胡麻饼样学京都，面脆油香新出炉。",
                "寄予饥谗杨大使，尝看得似辅兴无？"
            ]
        },
        {
            "title": "花非花",
            "content": [
                "花非花，雾非雾，夜半来，天明去。来如春梦不多时，去似朝云无觅处。",
                ""
            ]
        },
        {
            "title": "邯郸冬至夜思家",
            "content": [
                "邯郸驿里逢冬至，抱膝灯前影伴身。",
                "想得家中夜深坐，还应说着远行人。",
                ""
            ]
        },
        {
            "title": "隔浦莲",
            "content": [
                "隔浦爱红莲，",
                "昨日看犹在。",
                "夜来风吹落，",
                "只得一回采。",
                "花开虽有明年期，",
                "复愁明年还暂时。"
            ]
        },
        {
            "title": "江南春",
            "content": [
                "青门柳枝软无力，",
                "东风吹作黄金色。",
                "街前酒薄醉易醒，",
                "满眼春愁消不得。"
            ]
        },
        {
            "title": "登观音台望城",
            "content": [
                "百千家似围棋局，十二街如种菜畦。",
                "遥认微微入朝火，一条星宿五门西。"
            ]
        },
        {
            "title": "潮",
            "content": [
                "早潮才落晚潮来，",
                "一月周流六十回。",
                "不独光阴朝复暮，",
                "杭州老去被潮催。"
            ]
        },
        {
            "title": "长相思",
            "content": [
                "汴水流，泗水流，流到瓜洲古渡头，吴山点点愁。",
                "思悠悠，恨悠悠，恨到归时方始休，月明人倚楼。",
                ""
            ]
        },
        {
            "title": "长恨歌",
            "content": [
                "汉皇重色思倾国，御宇多年求不得。",
                "　　杨家有女初长成，养在深闺人未识。",
                "　　天生丽质难自弃，一朝选在君王侧。",
                "　　回眸一笑百媚生，六宫粉黛无颜色。",
                "　　春寒赐浴华清池，温泉水滑洗凝脂。",
                "　　侍儿扶起娇无力，始是新承恩泽时。",
                "　　云鬓花颜金步摇，芙蓉帐暖度春宵。",
                "　　春宵苦短日高起，从此君王不早朝。",
                "　　承欢侍宴无闲暇，春从春游夜专夜。",
                "　　后宫佳丽三千人，三千宠爱在一身。",
                "　　金屋妆成娇侍夜，玉楼宴罢醉和春。",
                "　　姊妹弟兄皆列土，可怜光彩生门户。",
                "　　遂令天下父母心，不重生男重生女。",
                "　　骊宫高处入青云，仙乐风飘处处闻。",
                "　　缓歌慢舞凝丝竹，尽日君王看不足。",
                "　　渔阳鼙鼓动地来，惊破霓裳羽衣曲。",
                "　　九重城阙烟尘生，千乘万骑西南行。",
                "　　翠华摇摇行复止，西出都门百余里。",
                "　　六军不发无奈何，宛转蛾眉马前死。",
                "　　花钿委地无人收，翠翘金雀玉搔头。",
                "　　君王掩面救不得，回看血泪相和流。",
                "　　黄埃散漫风萧索，云栈萦纡登剑阁。",
                "　　峨嵋山下少人行，旌旗无光日色薄。",
                "　　蜀江水碧蜀山青，圣主朝朝暮暮情。",
                "　　行宫见月伤心色，夜雨闻铃肠断声。",
                "　　天旋地转回龙驭，到此踌躇不能去。",
                "　　马嵬坡下泥土中，不见玉颜空死处。",
                "　　君臣相顾尽沾衣，东望都门信马归。",
                "　　归来池苑皆依旧，太液芙蓉未央柳。",
                "　　芙蓉如面柳如眉，对此如何不泪垂。",
                "　　春风桃李花开夜，秋雨梧桐叶落时。",
                "　　西宫南内多秋草，落叶满阶红不扫。",
                "　　梨园弟子白发新，椒房阿监青娥老。",
                "　　夕殿萤飞思悄然，孤灯挑尽未成眠。",
                "　　迟迟钟鼓初长夜，耿耿星河欲曙天。",
                "　　鸳鸯瓦冷霜华重，翡翠衾寒谁与共。",
                "　　悠悠生死别经年，魂魄不曾来入梦。",
                "　　临邛道士鸿都客，能以精诚致魂魄。",
                "　　为感君王辗转思，遂教方士殷勤觅。",
                "　　排空驭气奔如电，升天入地求之遍。",
                "　　上穷碧落下黄泉，两处茫茫皆不见。",
                "　　忽闻海上有仙山，山在虚无缥缈间。",
                "　　楼阁玲珑五云起，其中绰约多仙子。",
                "　　中有一人字太真，雪肤花貌参差是。",
                "　　金阙西厢叩玉扃，转教小玉报双成。",
                "　　闻到汉家天子使，九华帐里梦魂惊。",
                "　　揽衣推枕起徘徊，珠箔银屏逦迤开。",
                "　　云髻半偏新睡觉，花冠不整下堂来。",
                "　　风吹仙袂飘摇举，犹似霓裳羽衣舞。",
                "　　玉容寂寞泪阑干，梨花一枝春带雨。",
                "　　含情凝睇谢君王，一别音容两渺茫。",
                "　　昭阳殿里恩爱绝，蓬莱宫中日月长。",
                "　　回头下望人寰处，不见长安见尘雾。",
                "　　唯将旧物表深情，钿合金钗寄将去。",
                "　　钗留一股合一扇，钗擘黄金合分钿。",
                "　　但教心似金钢坚，天上人间会相见。",
                "　　临别殷勤重寄词，词中有誓两心知。",
                "　　七月七日长生殿，夜半无人私语时。",
                "　　在天愿作比翼鸟，在地愿为连理枝。",
                "　　天长地久有时尽，此恨绵绵无绝期。",
                ""
            ]
        },
        {
            "title": "采莲曲",
            "content": [
                "菱叶萦波荷飐风，荷花深处小舟通。",
                "逢郎欲语低头笑，碧玉搔头落水中。",
                ""
            ]
        },
        {
            "title": "看嵩洛有叹",
            "content": [
                "今日看嵩洛，回头叹世间。",
                "荣华急如水，忧患大于山。",
                "见苦方知乐，经忙始爱闲。",
                "未闻笼里鸟，飞出肯飞还。"
            ]
        },
        {
            "title": "将归渭村先寄舍弟",
            "content": [
                "一年年觉此身衰，一日日知前事非。",
                "咏月嘲花先要减，登山临水亦宜稀。",
                "子平嫁娶贫中毕，元亮田园醉里归。",
                "为报阿连寒食下，与吾酿酒扫柴扉。"
            ]
        },
        {
            "title": "即事重题",
            "content": [
                "重裘暖帽宽毡履，小阁低窗深地炉。",
                "身稳心安眠未起，西京朝士得知无？"
            ]
        },
        {
            "title": "九年十一月二十一日感事而作　其日独游香山",
            "content": [
                "祸福茫茫不可期，大都早退似先知。",
                "当君白首同归日，是我青山独往时。",
                "顾索素琴应不暇，忆牵黄犬定难追。",
                "麒麟作脯龙为醢，何似泥中曳尾龟？"
            ]
        },
        {
            "title": "酒熟忆皇甫十",
            "content": [
                "新酒此时熟，故人何日来？",
                "自从金谷别，不见玉山颓。",
                "疏索柳花碗，寂寥荷叶杯。",
                "今冬问毡帐，雪里为谁开？"
            ]
        },
        {
            "title": "寄杨六侍郎　",
            "content": [
                "西户最荣君好去，左冯虽稳我慵来。",
                "秋风一箸鲈鱼鲙，张翰摇头唤不回。"
            ]
        },
        {
            "title": "诏授同州刺史病不赴任因咏所怀",
            "content": [
                "同州慵不去，此意复谁知。",
                "诚爱俸钱厚，其如身力衰。",
                "可怜病判案，何似醉吟诗？",
                "劳逸悬相远，行藏决不疑。",
                "徒烦人劝谏，只合自寻思。",
                "白发来无限，青山去有期。",
                "野心惟怕闹，家口莫愁饥。",
                "卖却新昌宅，聊充送老资。"
            ]
        },
        {
            "title": "谕亲友",
            "content": [
                "适情处处皆安乐，大抵园林胜市朝。",
                "烦闹荣华犹易过，优闲福禄更难销。",
                "自怜老大宜疏散，却被交亲叹寂寥。",
                "终日相逢不相见，两心相去一何遥？"
            ]
        },
        {
            "title": "小宅",
            "content": [
                "小宅里闾接，疏篱鸡犬通。",
                "渠分南巷水，窗借北家风。",
                "庾信园殊小，陶潜屋不丰。",
                "何劳问宽窄，宽窄在心中。"
            ]
        },
        {
            "title": "南塘暝兴",
            "content": [
                "水色昏犹白，霞光暗渐无。",
                "风荷摇破扇，波月动连珠。",
                "蟋蟀啼相应，鸳鸯宿不孤。",
                "小僮频报夜，归步尚踟蹰。"
            ]
        },
        {
            "title": "偶吟",
            "content": [
                "好官病免曾三度，散地归休已七年。",
                "老自退闲非世弃，贫蒙强健是天怜。",
                "韦荆南去留春服，王侍中来乞酒钱。",
                "便得一年生计足，与君美食复甘眠。"
            ]
        },
        {
            "title": "种柳三咏",
            "content": [
                "白头种松桂，早晚见成林。",
                "不及栽杨柳，明年便有阴。",
                "春风为催促，副取老人心。",
                "从君种杨柳，夹水意如何？",
                "准拟三年后，青丝拂绿波。",
                "仍教小楼上，对唱柳枝歌。",
                "更想五年后，千千条麴尘。",
                "路旁深映月，楼上暗藏春。",
                "愁杀闲游客，闻歌不见人。"
            ]
        },
        {
            "title": "白羽扇",
            "content": [
                "素是自然色，圆因裁制功。",
                "飒如松起籁，飘似鹤翻空。",
                "盛夏不销雪，终年无尽风。",
                "引秋生手里，藏月入怀中。",
                "麈尾斑非疋，蒲葵陋不同。",
                "何人称相对，清瘦白须翁。"
            ]
        },
        {
            "title": "池上二绝",
            "content": [
                "山僧对棋坐，局上竹阴清。",
                "映竹无人见，时闻下子声。",
                "小娃撑小艇，偷采白莲回。",
                "不解藏踪迹，浮萍一道开。"
            ]
        },
        {
            "title": "和刘汝州酬侍中见寄长句因书集贤坊胜事戏而",
            "content": [
                "洛川汝海封畿接，履道集贤来往频。",
                "一复时程虽不远，百余步地更相亲。",
                "",
                "朱门陪宴多投辖，青眼留欢任吐茵。",
                "闻道郡斋还有酒，风前月下对何人？"
            ]
        },
        {
            "title": "路逢青州王大夫赴镇立马赠别",
            "content": [
                "大旆拥金羁，书生得者稀。",
                "何劳问官职，岂不见光辉。",
                "赫赫人争看，翩翩马欲飞。",
                "不期前岁尹，驻节语依依。",
                ""
            ]
        },
        {
            "title": "罗敷水",
            "content": [
                "野店东头花落处，一条流水号罗敷。",
                "芳魂艳骨知何在，春草茫茫墓亦无。"
            ]
        },
        {
            "title": "洛阳堰闲行",
            "content": [
                "洛阳堰上新晴日，长夏门前欲暮春。",
                "遇酒即沽逢树歇，七年此地作闲人。"
            ]
        },
        {
            "title": "利仁北街作",
            "content": [
                "草色斑斑春雨晴，利仁坊北面西行。",
                "踟蹰立马缘何事，认得张家歌吹声。"
            ]
        },
        {
            "title": "寄李相公",
            "content": [
                "渐老只谋欢，虽贫不要官。",
                "唯求造化力，试为驻春看。"
            ]
        },
        {
            "title": "冬初酒熟二首",
            "content": [
                "霜繁脆庭柳，风利剪池荷。",
                "月色晓弥苦，鸟声寒更多。",
                "秋怀久寥落，冬计又如何？",
                "一瓮新醅酒，萍浮春水波。",
                "酒熟无客来，因成独酌谣。",
                "人间老黄绮，地上散松乔。",
                "忽忽醒还醉，悠悠暮复朝。",
                "残年多少在，尽付此中销。"
            ]
        },
        {
            "title": "和同州杨侍郎夸柘枝见寄",
            "content": [
                "细吟冯翊使君诗，忆作余杭太守时。",
                "君有一般输我事，柘枝看校十年迟。"
            ]
        },
        {
            "title": "送宗实上人游江南",
            "content": [
                "忽辞洛下缘何事？拟向江南住几时？",
                "每过渡头伤问法，无妨菩萨是船师。"
            ]
        },
        {
            "title": "老去",
            "content": [
                "老去愧妻儿，冬来有劝词。",
                "暖寒从饮酒，冲冷少吟诗。",
                "战胜心还壮，斋勤体校羸。",
                "由来世间法，损益合相随。"
            ]
        },
        {
            "title": "集贤池答侍中问",
            "content": [
                "主人晚入皇城宿，问客徘徊何所须。",
                "池月幸闲无用处，今宵能借客游无？"
            ]
        },
        {
            "title": "夜宴醉后留献裴侍中",
            "content": [
                "九烛台前十二姝，主人留醉任欢娱。",
                "翩翻舞袖双飞蝶，宛转歌声一索珠。",
                "坐久欲醒还酩酊，夜深初散又踟蹰。",
                "南山宾客东山妓，此会人间曾有无？"
            ]
        },
        {
            "title": "答皇甫十郎中秋深酒熟见忆",
            "content": [
                "烟景冷苍茫，秋深夜夜霜。",
                "为思池上酌，先觉瓮头香。",
                "未暇倾巾漉，还应染指尝。",
                "醍醐惭气味，琥珀让晶光。",
                "若许陪歌席，须容散道场。",
                "月终斋戒毕，犹及菊花黄。"
            ]
        },
        {
            "title": "酬皇甫郎中对新菊花见忆",
            "content": [
                "爱菊高人吟逸韵，悲秋病客感衰怀。",
                "黄花助兴方携酒，红叶添愁正满阶。",
                "居士荤腥今已断，仙郎杯杓为谁排？",
                "愧君相忆东篱下，拟废重阳一日斋。"
            ]
        },
        {
            "title": "送姚杭州赴任因思旧游二首",
            "content": [
                "与君细话杭州事，为我留心莫等闲。",
                "闾里固宜勤抚恤，楼台亦要数跻攀。",
                "笙歌缥缈虚空里，风月依稀梦想间。",
                "且喜诗人重管领，遥飞一盏贺江山。",
                "渺渺钱唐路几千，想君到后事依然。",
                "静逢竺寺猿偷橘，闲看苏家女采莲。",
                "故妓数人凭问讯，新诗两首倩留传。",
                "舍人虽健无多兴，老校当时八九年。",
                ""
            ]
        },
        {
            "title": "池上即事",
            "content": [
                "移床避日依松竹，解带当风挂薜萝。",
                "钿砌池心绿苹合，粉开花面白莲多。",
                "久阴新霁宜丝管，苦热初凉入绮罗。",
                "家酝瓶空人客绝，今宵争奈月明何。"
            ]
        },
        {
            "title": "对晚开夜合花赠皇甫郎中",
            "content": [
                "移晚校一月，花迟过半年。",
                "红开杪秋日，翠合欲昏天。",
                "白露滴未死，凉风吹更鲜。",
                "后时谁肯顾，唯我与君怜。"
            ]
        },
        {
            "title": "八月十五日夜同诸客玩月",
            "content": [
                "月好共传唯此夜，境闲皆道是东都。",
                "嵩山表里千重雪，洛水高低两颗珠。",
                "清景难逢宜爱惜，白头相劝强欢娱。",
                "诚知亦有来年会，保得晴明强健无？"
            ]
        },
        {
            "title": "晓上天津桥闲望偶逢卢郎中张员外携酒同倾",
            "content": [
                "上阳宫里晓钟后，天津桥头残月前。",
                "空阔境疑非下界，飘摇身似在寥天。",
                "星河隐映初生日，楼阁葱茏半出烟。",
                "此处相逢倾一盏，始知地上有神仙。"
            ]
        },
        {
            "title": "早秋登天宫寺阁赠诸客",
            "content": [
                "天宫阁上醉萧辰，丝管闲听酒慢巡。",
                "为向凉风清景道，今朝属我两三人。"
            ]
        },
        {
            "title": "重戏答",
            "content": [
                "小水低亭自可亲，大池高馆不关身。",
                "林园莫妒裴家好，憎故怜新岂是人？"
            ]
        },
        {
            "title": "重戏赠",
            "content": [
                "集贤池馆从他盛，履道林亭勿自轻。",
                "往往归来嫌窄小，年年为主莫无情。"
            ]
        },
        {
            "title": "临都驿答梦得六言二首",
            "content": [
                "扬子津头月下，临都驿里灯前。",
                "昨日老于前日，去年春似今年。",
                "谢守归为秘监，冯公老作郎官。",
                "前事不须问着，新诗且更吟看。"
            ]
        },
        {
            "title": "将发洛中枉令狐相公手札兼辱二篇宠行以长句",
            "content": [
                "尺素忽惊来梓泽，双金不惜送蓬山。",
                "八行落泊飞云雨，五字鎗鏦动佩环。",
                "玉韵乍听堪醒酒，银钩细读当披颜。",
                "收藏便作终身宝，何啻三年怀袖间。"
            ]
        },
        {
            "title": "答林泉",
            "content": [
                "好住旧林泉，回头一怅然。",
                "渐知吾潦倒，深愧尔留连。",
                "欲作栖云计，须营种黍钱。",
                "更容求一郡，不得亦归田。"
            ]
        },
        {
            "title": "洛下诸客就宅相送偶题西亭",
            "content": [
                "几榻临池坐，轩车冒雪过。",
                "交亲致杯酒，僮仆解笙歌。",
                "流岁行将晚，浮荣得几多？",
                "林泉应问我，不住意如何？"
            ]
        },
        {
            "title": "寄殷协律　多叙江南旧游。",
            "content": [
                "五岁优游同过日，一朝消散似浮云。",
                "琴诗酒伴皆抛我，雪月花时最忆君。",
                "几度听鸡歌白日，亦曾骑马咏红裙。",
                "",
                "吴娘暮雨萧萧曲，自别江南更不闻。",
                ""
            ]
        },
        {
            "title": "题洛中第宅",
            "content": [
                "水木谁家宅，门高占地宽。",
                "悬鱼挂青甃，行马护朱栏。",
                "春榭笼烟暖，秋庭锁月寒。",
                "松胶粘琥珀，筠粉扑琅玕。",
                "试问池台主，多为将相官。",
                "终身不曾到，唯展宅图看。"
            ]
        },
        {
            "title": "履道春居",
            "content": [
                "微雨洒园林，新晴好一寻。",
                "低风洗池面，斜日拆花心。",
                "暝助岚阴重，春添水色深。",
                "不如陶省事，犹抱有弦琴。"
            ]
        },
        {
            "title": "姚侍御见过戏赠",
            "content": [
                "晚起春寒慵裹头，客来池上偶同游。",
                "东台御史多提举，莫按金章系布裘。"
            ]
        },
        {
            "title": "题赠平泉韦徵君拾遗",
            "content": [
                "箕颍千年后，唯君得古风。",
                "位留丹陛上，身入白云中。",
                "躁静心相背，高低迹不同。",
                "笼鸡与梁燕，不信有冥鸿。"
            ]
        },
        {
            "title": "宿窦使君庄水亭",
            "content": [
                "使君何在在江东，池柳初黄杏欲红。",
                "有兴即来闲便宿，不知谁是主人翁。"
            ]
        },
        {
            "title": "雪中寄令狐相公兼呈梦得",
            "content": [
                "兔园春雪梁王会，想对金罂咏玉尘。",
                "今日相如身在此，不知客右坐何人？"
            ]
        },
        {
            "title": "寄太原李相公",
            "content": [
                "闻道北都今一变，政和军乐万人安。",
                "绮罗二八围宾榻，组练三千夹将坛。",
                "蝉鬓应夸丞相少，貂裘不觉太原寒。",
                "世间大有虚荣贵，百岁无君一日欢。"
            ]
        },
        {
            "title": "龙门下作",
            "content": [
                "龙门涧下濯尘缨，拟作闲人过此生。",
                "筋力不将诸处用，登山临水咏诗行。"
            ]
        },
        {
            "title": "早春同刘郎中寄宣武令狐相公",
            "content": [
                "梁园不到一年强，遥想清吟对绿觞。",
                "更有何人能饮酌，新添几卷好篇章？",
                "马头拂柳时回辔，豹尾穿花暂亚枪。",
                "谁引相公开口笑，不逢白监与刘郎。"
            ]
        },
        {
            "title": "赠东邻王十三",
            "content": [
                "携手池边月，开襟竹下风。",
                "驱愁知酒力，破睡见茶功。",
                "居处东西接，年颜老少同。",
                "能来为伴否？伊上作渔翁。"
            ]
        },
        {
            "title": "和刘郎中伤鄂姬",
            "content": [
                "不独君嗟我亦嗟，西风北雪杀南花。",
                "不知月夜魂归处，鹦鹉洲头第几家？",
                ""
            ]
        },
        {
            "title": "答尉迟少监水阁重宴",
            "content": [
                "人情依旧岁华新，今日重招往日宾。",
                "鸡黍重回千里驾，林园暗换四年春。",
                "水轩平写琉璃镜，草岸斜铺翡翠茵。",
                "闻道经营费心力，忍教成后属他人。",
                ""
            ]
        },
        {
            "title": "答苏庶子",
            "content": [
                "偶作关东使，重陪洛下游。",
                "病来从断酒，老去可禁愁。",
                "款曲偏青眼，蹉跎各白头。",
                "蓬山闲气味，依约似龙楼。"
            ]
        },
        {
            "title": "酬皇甫宾客",
            "content": [
                "闲官兼慢使，着处易停轮。",
                "况欲逢新岁，仍初见故人。",
                "冒寒寻到洛，待暖始归秦。",
                "亦拟同携手，城东略看春。"
            ]
        },
        {
            "title": "奉使途中戏赠张常侍",
            "content": [
                "早风吹土满长衢，驿骑星轺尽疾驱。",
                "共笑篮舁亦称使，日驰一驿向东都。"
            ]
        },
        {
            "title": "偶眠",
            "content": [
                "放杯书案上，枕臂火炉前。",
                "老爱寻思事，慵多取次眠。",
                "妻教卸乌帽，婢与展青毡。",
                "便是屏风样，何劳画古贤？"
            ]
        },
        {
            "title": "晚寒",
            "content": [
                "急景流如箭，凄风利似刀。",
                "暝催鸡翅敛，寒束树枝高。",
                "缩水浓和酒，加绵厚絮袍。",
                "可怜冬计毕，暖卧醉陶陶。"
            ]
        },
        {
            "title": "与僧智如夜话",
            "content": [
                "懒钝尤知命，幽栖渐得朋。",
                "门闲无谒客，室静有禅僧。",
                "炉向初冬火，笼停半夜灯。",
                "忧劳缘智巧，自喜百无能。"
            ]
        },
        {
            "title": "闲出",
            "content": [
                "兀兀出门何处去，新昌街晚树阴斜。",
                "马蹄知意缘行熟，不向杨家即庾家。"
            ]
        },
        {
            "title": "闲行",
            "content": [
                "五十年来思虑熟，忙人应未胜闲人。",
                "林园傲逸真成贵，衣食单疏不是贫。",
                "专掌图书无过地，遍寻山水自由身。",
                "倘年七十犹强健，尚得闲行十五春。"
            ]
        },
        {
            "title": "酬裴相公题兴化小池见招长句",
            "content": [
                "为爱小塘招散客，不嫌老监与新诗。",
                "山公倒载无妨学，范蠡扁舟未要追。",
                "蓬断偶飘桃李径，鸥惊误拂凤凰池。",
                "敢辞课拙酬高韵，一勺争禁万顷陂。"
            ]
        },
        {
            "title": "登灵应台北望",
            "content": [
                "临高始见人寰小，对远方知色界空。",
                "回首却归朝市去，一稊米落太仓中。"
            ]
        },
        {
            "title": "种白莲",
            "content": [
                "吴中白藕洛中栽，莫恋江南花懒开。",
                "万里携归尔知否，红蕉朱槿不将来。"
            ]
        },
        {
            "title": "涂山寺独游",
            "content": [
                "野径行无伴，僧房宿有期。",
                "涂山来去熟，唯是马蹄知。"
            ]
        },
        {
            "title": "秋斋",
            "content": [
                "晨起秋斋冷，萧条称病容。",
                "清风两窗竹，白露一庭松。",
                "阮籍谋身拙，嵇康向事慵。",
                "生涯别有处，浩气在心胸。"
            ]
        },
        {
            "title": "松下琴赠客",
            "content": [
                "松寂风初定，琴清夜欲阑。",
                "偶因群动息，试拨一声看。",
                "寡鹤当徽怨，秋泉应指寒。",
                "惭君此倾听，本不为君弹。"
            ]
        },
        {
            "title": "和杨郎中贺杨仆射致仕后杨侍郎门生合宴席上作",
            "content": [
                "业重关西继大名，恩深阙下遂高情。",
                "祥鳣降伴趋庭鲤，贺燕飞和出谷莺。",
                "范蠡舟中无子弟，疏家席上欠门生。",
                "可怜玉树连桃李，从古无如此会荣。"
            ]
        },
        {
            "title": "松斋偶兴",
            "content": [
                "置心思虑外，灭迹是非间。",
                "约俸为生计，随官换往还。",
                "耳烦闻晓角，眼醒见秋山。",
                "赖此松檐下，朝回半日闲。"
            ]
        },
        {
            "title": "秘省后厅",
            "content": [
                "槐花雨润新秋地，桐叶风翻欲夜天。",
                "尽日后厅无一事，白头老监枕书眠。"
            ]
        },
        {
            "title": "新昌闲居招杨郎中兄弟",
            "content": [
                "纱巾角枕病眠翁，忙少闲多谁与同。",
                "但有双松当砌下，更无一事到心中。",
                "金章紫绶堪如梦，皂盖朱轮别似空。",
                "暑月贫家何所有，客来唯赠北窗风。"
            ]
        },
        {
            "title": "闲咏",
            "content": [
                "步月怜清景，眠松爱绿阴。",
                "早年诗思苦，晚岁道情深。",
                "夜学禅多坐，秋牵兴暂吟。",
                "悠然两事外，无处更留心。"
            ]
        },
        {
            "title": "南院",
            "content": [
                "林院无情绪，经春不一开。",
                "杨花飞作穗，榆荚落成堆。",
                "壮气从中减，流年逐后催。",
                "只应如过客，病去老迎来。"
            ]
        },
        {
            "title": "过敷水",
            "content": [
                "垂鞭欲渡罗敷水，处分鸣驺且缓驱。",
                "秦氏双蛾久冥漠，苏台五马尚踟蹰。",
                "村童店女仰头笑，今日使君真是愚。"
            ]
        },
        {
            "title": "待漏入阁书事奉赠元九学士阁老",
            "content": [
                "衙排宣政仗，门启紫宸关。",
                "彩笔停书命，花砖趁立班。",
                "稀星点银砾，残月堕金环。",
                "暗漏犹传水，明河渐下山。",
                "从东分地色，向北仰天颜。",
                "碧缕炉烟直，红垂佩尾闲。",
                "纶闱惭并入，翰苑忝先攀。",
                "笑我青袍故，饶君茜绶殷。",
                "诗仙归洞里，酒病滞人间。",
                "好去鹓鸾侣，冲天便不还。"
            ]
        },
        {
            "title": "中书夜直梦忠州",
            "content": [
                "阁下灯前梦，巴南城里游。",
                "觅花来渡口，寻寺到山头。",
                "江色分明绿，猿声依旧愁。",
                "禁钟惊睡觉，唯不上东楼。"
            ]
        },
        {
            "title": "初授秘监，拜赐金紫，闲吟小酌，偶写所怀",
            "content": [
                "紫袍新秘监，白首旧书生。",
                "鬓雪人间寿，腰金世上荣。",
                "子孙无可念，产业不能营。",
                "酒引眼前兴，诗留身后名。",
                "闲倾三数酌，醉咏十余声。",
                "便是羲皇代，先从心太平。"
            ]
        },
        {
            "title": "朝回和元少尹绝句",
            "content": [
                "朝客朝回回望好，尽纡朱紫佩金银。",
                "此时独与君为伴，马上青袍唯两人。"
            ]
        },
        {
            "title": "和元少尹新授官",
            "content": [
                "官稳身应泰，春风信马行。",
                "纵忙无苦事，虽病有心情。",
                "厚禄儿孙饱，前驱道路荣。",
                "花时八入直，无暇贺元兄。"
            ]
        },
        {
            "title": "春忆二林寺旧游因寄朗满晦三上人",
            "content": [
                "一别东林三度春，每春常似忆情亲。",
                "头陀会里为逋客，供俸班中作老臣。",
                "清净久辞香火伴，尘劳难索幻泡身。",
                "最惭僧社题桥处，十八人名空一人。"
            ]
        },
        {
            "title": "中书连直寒食不归因怀元九",
            "content": [
                "去岁清明日，南巴古郡楼。",
                "今年寒食夜，西省凤池头。",
                "并上新人直，难随旧伴游。",
                "诚知视草贵，未免对花愁。",
                "鬓发茎茎日，光阴寸寸流。",
                "经春不同宿，何异在忠州？"
            ]
        },
        {
            "title": "寄题忠州小楼桃花",
            "content": [
                "再游巫峡知何日？总是秦人说向谁？",
                "长忆小楼风月夜，红栏干上两三枝。"
            ]
        },
        {
            "title": "西省对花忆忠州东坡新花树，因寄题东楼",
            "content": [
                "每看阙下丹青树，不忘天边锦绣林。",
                "西掖垣中今日眼，南宾楼上去年心。",
                "花含春意无分别，物感人情有浅深。",
                "最忆东坡红烂熳，耶桃山杏水林檎。"
            ]
        },
        {
            "title": "曲江亭晚望",
            "content": [
                "曲江岸北凭栏干，水面阴生日脚残。",
                "尘路行多绿袍故，风亭立久白须寒。",
                "诗成暗著闲心记，山好遥偷病眼看。",
                "不被马前提省印，何人信道是郎官？"
            ]
        },
        {
            "title": "早朝思退居",
            "content": [
                "霜严月苦欲明天，忽忆闲居思浩然。",
                "自问寒灯夜半起，何如暖被日高眠？",
                "唯惭老病披朝服，莫虑饥寒计俸钱。",
                "随有随无且归去，拟求丰足是何年？"
            ]
        },
        {
            "title": "答山侣",
            "content": [
                "颔下髭须半是丝，光阴向后几多时？",
                "非无解挂簪缨意，未有支持伏腊资。",
                "冒热冲寒徒自取，随行逐队欲何为？",
                "更惭山侣频传语，五十归来道未迟。"
            ]
        },
        {
            "title": "和张十八秘书谢裴相公寄马",
            "content": [
                "齿齐膘足毛头腻，秘阁张郎叱拨驹。",
                "洗了颔花翻假锦，走时蹄汗踏真珠。",
                "青衫乍见曾惊否？红栗难赊得饱无？",
                "丞相寄来应有意，遣君骑去上云衢。"
            ]
        },
        {
            "title": "吴七郎中山人待制班中偶赠绝句",
            "content": [
                "金马东门只日开，汉庭待诏重仙才。",
                "第三松树非华表，那得辽东鹤下来？"
            ]
        },
        {
            "title": "吟元郎中白须诗，兼饮雪水茶，因题壁上",
            "content": [
                "吟咏霜毛句，闲尝雪水茶。",
                "城中展眉处，只是有元家。"
            ]
        },
        {
            "title": "三年别",
            "content": [
                "悠悠一别已三年，相望相思明月天。",
                "肠断青天望明月，别来三十六回圆。"
            ]
        },
        {
            "title": "南浦别",
            "content": [
                "南浦凄凄别，西风袅袅秋。",
                "一看肠一断，好去莫回头。",
                ""
            ]
        },
        {
            "title": "忆江柳",
            "content": [
                "曾栽杨柳江南岸，一别江南两度春。",
                "遥忆青青江岸上，不知攀折是何人。"
            ]
        },
        {
            "title": "长洲苑",
            "content": [
                "春入长洲草又生，鹧鸪飞起少人行。",
                "年深不辨娃宫处，夜夜苏台空月明。"
            ]
        },
        {
            "title": "期不至",
            "content": [
                "红烛清樽久延伫，出门入门天欲曙。",
                "星稀月落竟不来，烟柳胧胧鹊飞去。"
            ]
        },
        {
            "title": "独眠吟二首",
            "content": [
                "夜长无睡起阶前，寥落星河欲曙天。",
                "十五年来明月夜，何曾一夜不孤眠？",
                "独眠客夜夜，可怜长寂寂。",
                "就中今夜最愁人，凉月清风满床席。"
            ]
        },
        {
            "title": "长乐坡送人，赋得愁字",
            "content": [
                "行人南北分征路，流水东西接御沟。",
                "终日坡前恨离别，谩名长乐是长愁。"
            ]
        },
        {
            "title": "残春曲（禁中口号）",
            "content": [
                "禁苑残莺三四声，景迟风慢暮春情。",
                "日西无事墙阴下，闲踏宫花独自行。"
            ]
        },
        {
            "title": "伤春词",
            "content": [
                "深浅檐花千万枝，碧纱窗外啭黄鹂。",
                "残妆含泪下帘坐，尽日伤春春不知。"
            ]
        },
        {
            "title": "闺怨词三首",
            "content": [
                "朝憎莺百啭，夜妒燕双栖。",
                "不惯经春别，唯知到晓啼。",
                "珠箔笼寒月，纱窗背晓灯。",
                "夜来巾上泪，一半是春冰。",
                "关山征戍远，闺阁别离难。",
                "苦战应憔悴，寒衣不要宽。"
            ]
        },
        {
            "title": "小曲新词二首",
            "content": [
                "霁色鲜宫殿，秋声脆管弦。",
                "圣明千岁乐，岁岁似今年。",
                "红裾明月夜，碧簟早秋时。",
                "好向昭阳宿，天凉玉漏迟。"
            ]
        },
        {
            "title": "太平乐词二首　已",
            "content": [
                "岁丰仍节俭，时泰更销兵。",
                "圣念长如此，何忧不太平？",
                "湛露浮尧酒，薰风起舜舞。",
                "愿同尧舜意，所乐在人和。"
            ]
        },
        {
            "title": "昭德王皇后挽歌词",
            "content": [
                "仙去逍遥境，诗留窈窕章。",
                "春归金屋少，夜入寿宫长。",
                "凤引曾辞辇，蚕休昔采桑。",
                "阴灵何处感？沙麓月无光。"
            ]
        },
        {
            "title": "德宗皇帝挽歌词四首",
            "content": [
                "执象宗玄祖，贻谋启孝孙。",
                "文高柏粱殿，礼薄灞陵原。",
                "宫仗辞天阙，朝仪出国门。",
                "生成不可报，二十七年恩。",
                "虞帝南巡后，殷宗谅暗中。",
                "初辞铸鼎地，已闭望仙宫。",
                "晓落当陵月，秋生满旆风。",
                "前星承帝座，不使北辰空。",
                "业大承宗祖，功成付子孙。",
                "睿文诗播乐，遗训史标言。",
                "节表中和德，方垂广利恩。",
                "悬知千载后，理代数贞元。",
                "梦减三龄寿，哀延七月期。",
                "寝园愁望远，宫仗哭行迟。",
                "云日添寒惨，笳箫向晚悲。",
                "因山有遗诏，如葬汉文时。"
            ]
        },
        {
            "title": "恻恻吟",
            "content": [
                "恻恻复恻恻，逐臣返乡国。",
                "前事难重论，少年不再得。",
                "泥涂绛老头斑白，炎瘴灵均面黎黑。",
                "六年不死却归来，道着姓名人不识。"
            ]
        },
        {
            "title": "商山路驿桐树昔与微之前后题名处",
            "content": [
                "与君前后多迁谪，五度经过此路隅。",
                "笑问中庭老桐树，这回归去免来无？"
            ]
        },
        {
            "title": "商山路有感",
            "content": [
                "万里路长在，六年身始归。",
                "所经多旧馆，大半主人非。"
            ]
        },
        {
            "title": "棣华驿见杨八题梦兄弟诗",
            "content": [
                "遥闻旅宿梦兄弟，应为邮亭名棣华。",
                "名作棣华来早晚，自题诗后属杨家。"
            ]
        },
        {
            "title": "发白狗峡次黄牛峡登高寺却望忠州",
            "content": [
                "白狗次黄牛，滩如竹节稠。",
                "路穿天地险，人续古今愁。",
                "忽见千花塔，因停一叶舟。",
                "畏途常迫促，静境暂淹留。",
                "巴曲春全尽，巫阳雨半收。",
                "北归虽引领，南望亦回头。",
                "昔去悲殊俗，今来念旧游。",
                "别僧山北寺，抛竹水西楼。",
                "郡树花如雪，军厨酒似油。",
                "时时大开口，自笑忆忠州。"
            ]
        },
        {
            "title": "别桥上竹",
            "content": [
                "穿桥迸竹不依行，恐碍行人被损伤。",
                "我去自惭遗爱少，不教君得似甘棠。"
            ]
        },
        {
            "title": "忆江南（三首其二）",
            "content": [
                "江南忆，最忆是杭州。",
                "山寺月中寻桂子，郡亭枕上看潮头。",
                "何日更重游？",
                ""
            ]
        },
        {
            "title": "直中书省",
            "content": [
                "丝纶阁下文章静，钟鼓楼中刻漏长。",
                "独坐黄昏谁是伴，紫薇花对紫薇郎。",
                ""
            ]
        },
        {
            "title": "同十一醉忆元九",
            "content": [
                "花时同醉破春愁，醉折花枝当酒筹。",
                "忽忆故人天际去，计程今日到梁州。",
                ""
            ]
        },
        {
            "title": "题岳阳楼",
            "content": [
                "岳阳城下水漫漫，独上危楼凭曲阑。",
                "春岸绿时连梦泽，夕波红处近长安。",
                "猿攀树立啼何苦，雁点湖飞渡亦难。",
                "此地唯堪画图障，华堂张与贵人看。"
            ]
        },
        {
            "title": "观刈麦",
            "content": [
                "田家少闲月，五月人倍忙。",
                "夜来南风起，小麦覆陇黄。",
                "妇姑荷箪食，童稚携壶浆。",
                "相随饷田去，丁壮在南冈。",
                "足蒸暑土气，背灼炎天光。",
                "力尽不知热，但惜夏日长。",
                "复有贫妇人，抱子在背傍。",
                "右手秉遗穗，左臂悬敝筐。",
                "听其相顾言，闻者为悲伤。",
                "田家输税尽，拾此充饥肠。",
                "今我何功德，曾不事农桑。",
                "吏禄三百石，岁晏有余粮。",
                "念此私自愧，尽日不能忘。",
                ""
            ]
        },
        {
            "title": "钱塘湖春行",
            "content": [
                "孤山寺北贾亭西，水面初平云脚低。",
                "几处早莺争暖树，谁家新燕啄春泥。",
                "乱花渐欲迷人眼，浅草才能没马蹄。",
                "最爱湖东行不足，绿杨阴里白沙堤。",
                ""
            ]
        },
        {
            "title": "琵琶行（并序）",
            "content": [
                "元和十年，予左迁九江郡司马。明年秋，送客湓浦口，闻舟中夜弹琵琶者。听其音，铮铮然有京都声。问其人，本长安倡女，尝学琶琵于穆、曹二善才，年长色衰，委身为贾人妇。遂命酒,使快弹数曲。曲罢悯然，自叙少小时欢乐事，今漂沦憔悴，转徒于江湖间,予出官二年，恬然自安，感斯人言，是夕始觉有迁谪意。因为长句,歌以赠之，凡六百一十六言。命曰《琵琶行》。",
                "　　浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。",
                "　　忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。低眉信手续续弹，说尽心中无限事。轻拢慢捻抹复挑，初为《霓裳》后《六幺》。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。",
                "　　沉吟放拨插弦中，整顿衣裳起敛容。 自言本是京城女，家在虾蟆陵下住。 十三学得琵琶成，名属教坊第一部。 曲罢曾教善才服，妆成每被秋娘妒。 五陵年少争缠头，一曲红绡不知数。 钿头银篦击节碎，血色罗裙翻酒污。 今年欢笑复明年，秋月春风等闲度。 弟走从军阿姨死，暮去朝来颜色故。 门前冷落鞍马稀，老大嫁作商人妇。 商人重利轻别离，前月浮梁买茶去。 去来江口守空船，绕船月明江水寒。 夜深忽梦少年事，梦啼妆泪红阑干。",
                "　　我闻琵琶已叹息，又闻此语重唧唧。 同是天涯沦落人，相逢何必曾相识！ 我从去年辞帝京，谪居卧病浔阳城。 浔阳地僻无音乐，终岁不闻丝竹声。 住近湓江地低湿，黄芦苦竹绕宅生。 其间旦暮闻何物？杜鹃啼血猿哀鸣。 春江花朝秋月夜，往往取酒还独倾。 岂无山歌与村笛，呕哑嘲哳难为听。 今夜闻君琵琶语，如听仙乐耳暂明。 莫辞更坐弹一曲，为君翻作《琵琶行》。",
                "　　感我此言良久立，却坐促弦弦转急。 ",
                "　　凄凄不似向前声，满座重闻皆掩泣。 ",
                "　　座中泣下谁最多？江州司马青衫湿。",
                ""
            ]
        },
        {
            "title": "赋得古原草送别（又名《草》）",
            "content": [
                "离离原上草，一岁一枯荣。",
                "野火烧不尽，春风吹又生。",
                "远芳侵古道，晴翠接荒城。",
                "又送王孙去，萋萋满别情。",
                ""
            ]
        },
        {
            "title": "大林寺桃花",
            "content": [
                "人间四月芳菲尽，山寺桃花始盛开。",
                "长恨春归无觅处，不知转入此中来。",
                ""
            ]
        },
        {
            "title": "忆江南（三首其一）",
            "content": [
                "江南好，风景旧曾谙。",
                "日出江花红胜火，春来江水绿如蓝，",
                "能不忆江南？",
                ""
            ]
        },
        {
            "title": "暮江吟",
            "content": [
                "一道残阳铺水中，半江瑟瑟半江红。",
                "可怜九月初三夜，露似珍珠月似弓。",
                ""
            ]
        }
    ]
}